[
  {
    "1": "এঁকেছি হৃদয়ে তোমারি নাম",
    "2": "ইশকে ইলাহী পর্ব ০১:\n\nএঁকেছি হৃদয়ে তোমারি নাম\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\n \n \nপ্রথম অধ্যায়\nইশকে ইলাহী তথা আল্লাহপ্রেমের গুরুত্ব\nসকল প্রশংসা আল্লাহর জন্য, যিনি মানুষকে নিজ সৃষ্টির অর্পূবশৈলি দ্বারা সমৃদ্ধ করেছেন। তিনি বলেছেন,\nلَقَدْ خَلَقْنَا الإِنْسَانَ فِىْ أحْسَنِ تَقْوِيْمٍ\nআমি তো সৃষ্টি করেছি মানুষকে সুন্দরতম গঠনে। (সূরা ত্বীন  ০৪)\nজগতের পালনকর্তা আল্লাহ প্রত্যেক মানুষকে সৃষ্টি করার সময় অন্তরে তাঁর প্রতি ভালোবাসার বীজ রেখে দেন। যার কারণে প্রতিটি মানুষের সৃষ্টিগত স্বভাবের ভেতর লুকিয়ে থাকে পবিত্র ইসলাম। হাদিসশরিফে আছে,\nكُلُّ مَوْلُوْدٍ يُوْلَدُ عَلَى فِطْرَةِ الإِسْلَامِ\nপ্রতিটি শিশু জন্মগ্রহণ করে ইসলামপ্রকৃতির ওপর।\nএ কারণে কেবল দলিল নয়, বরং সৃষ্টিগত তাড়নার কারণেই প্রতিটি মানুষ আল্লাহর অস্বিত্বকে বিশ্বাস করে। তাঁর ইবাদত করে।\nزندگی آمد براۓ بندگی‎\nزندگی بے بندگی شرمندگی\nজীবনের আগমন বন্দেগীর জন্য,\nবন্দেগীহীন জীবন লজ্জাপূর্ণ।\nমানবজীবনকে ইশকে ইলাহী তথা আল্লাহর প্রেমের আকর্ষণ থেকে মুক্ত করে দেয়া হলে সেই জীবন হয়ে পড়ে পশুত্বের জীবন। তাছাড়া এই ক্ষণস্থায়ী দুনিয়াতে ইশকে ইলাহী ছাড়া কী-ই বা আছে!\n‎در خر من کا‌ئنات کردیم نگاہ\nیک دانہ محبت است باقی ہمہ گاہ\n‘দেখেছি আমি বিশ্বের সকল শস্যাগার,\nআছে শুধু একটি বীজ-ভালোবাসার, বাকি সব শূন্য খামার।’\nহৃদয়ে যখন ইশকে ইলাহি দ্বারা সিক্ত থাকে, চোখে থাকে তার নেশা, তখন জীবনের গতি হয় অদ্ভুত, অভনব, সৌন্দর্য-আভিজাত্যে টইটুম্বুর।\nملّت عشق از ہمہ ملّت جدااست\nعاشقاں رامذھب وملّت جدااست\n‘প্রেমের রাস্তা সকল রাস্তা থেকে আলাদা হয়,\nপ্রেমিকের অবস্থা ও অবস্থান অদ্ভুত ও অভিনব হয়।’\nজীবনের সফলতা এবং ব্যর্থতা ইশকে ইলাহির ভিত্তিতেই সূচিত হয়। এজন্য মানুষকে কখনও وَلَقَدْ كَرَّمْنَا بَنِىْ آدَمَ ‘আর আমি সম্মানিত করেছি মানব জাতিকে’-এর দ্বারা সম্বোধন করা হয়েছে। কখনও وَفَضَّلْنَاهُمْ عَلَى كَثِيْرٍ. ‘আর আমি অনেকের ওপর তাদেরকে মর্যাদাবান করেছি’-এর মালা দ্বারা সজ্জিত করা হয়েছে। এটা মানুষ লাভ করেছে ইশকে ইলাহির কারণে।\nہرکہ عاشق شد جمال ذات را\nاوست سید جملہ موجودات را\n‘যে লোকটি প্রেমিক হয় আল্লাহর সৌন্দর্যের,\nসে লোকটি সরদার হয় সকল সৃষ্টি জীবের।’\nমানবজীবনের শুরু ও শেষের কেন্দ্রবিন্দুটির নাম ইশকে ইলাহী। ইশকে ইলাহিই তার সব। ইশকে ইলাহিই তার জীবন ও মরণ।\nعشق اوّل عشق آخر عشق کل\nعشق شاخ عشق نخل و عشق گل\n‘ইশকই প্রথম, ইশকই শেষ, ইশকই সব সাধনা,\nইশকই ডালপালা, ইশকই বৃক্ষ, ইশকই পুষ্পমালা।’\nযেমনিভাবে ছাঁচ-জমিন বীজ ক্রমবিকাশ করে না; বরং এর কারণে বীজ ধ্বংস হয়। অনুরূপভাবে গুনাহপূর্ণ পরিবেশ ইশকে ইলাহির জযবাকে বাড়ায় না; বরং এর কারণে গাফলতির পর্দা আরো বিস্তৃত হয়। পরিবেশ যদি ঊর্বর থাকে তাহলে ইশকে ইলাহির বীজ কেবল বিকশিতই হয় না বরং নিজের সৌরভ ছড়ানোর পাশাপাশি আশে পাশের পরিবশকেও সে সুরভিত করে। এজন্য প্রতিটি ভালো পরিবেশে আপনি মানবজীবনের মারকায ও মেরুদনড মহান আল্লাহর অস্তিত্ব অবশই অনুভব করেন।\nندانم آں گل خنداں رنگ وبردارد\nکہ مرغ ہر چمنے گفتگوۓ اودارد\n‘হাসিমাখা পুষ্পের রঙ-সৌরভ জানি না কত সুন্দর,\nশুধু যে তারই গুণ গায় প্রতিটি পাখি বাগানের।‘\nچہ شد مجذوب گردیوانہ وست\nہمہ عالم بایں پروانہ اوست\n‘কী হয়েছে, হয় যদি মাজযুব তাঁরই পাগল,\nদেখ, সারা বিশ্বব্যাপি গাইছে কেবল তাঁরই গজল।’\nসত্য কথা হল, এ ধরার বুকে মহান আল্লাহকে যে পরিমাণ কামনা করা হয়েছে, সৃষ্টিকুল তাঁকে যে পরিমাণ ভালোবেসেছে, যে পরিমাণে তাঁকে ডাকা হয়েছে, যে পরিমাণে ইবাদত তাঁর করা হয়েছে, যে পরিমাণ তাঁর প্রতি দেখানো হয়েছে, এ পরিমাণ আবেগ-উচ্ছাস-ভালোবাসা-উৎসাহ-উদ্দীপনা গোটা সৃষ্টিজগতে আর কারো প্রতি দেখানো হয় নি। অসংখ্য অগণিত সৃষ্টি তাঁরই প্রেমসাগরের ডুবুরি হয়েছে।\n ہوۓ‎ہم ہوۓ تم ہوۓ کہ میر\nاس کی زلفوں کے سب اسیر ہوۓ‎\nمیں بھی اس پر مر مٹانا صح تو کیا بے جا کیا\nاک مجھے سوداتھا دنیا بھر تو سودائی نہ تھی\n‘আমরা তোমরা কিংবা আমির সকলেই বন্দি শেকলে তাঁর,\nভুল করি নি মোটেও আমি লুটে পড়ে চরণে তাঁর।\nযদি ভুল হয় পাগলামি আমার,\nনেই কোনো পাগলামি পৃথিবীতে কারোর।’\nইশকে ইলাহির কিছু পরিচিতি\nএক মানবদেহ কিছু অঙ্গের সমষ্টির নাম। প্রতিটি অঙ্গের রয়েছে নিজস্ব গুণ। যেমন চোখের গুণ হল দেখা। কানের কাজ শোনা। নাকের বৈশিষ্ট্য ঘ্রাণ নেয়া। অনুরূপভাবে মানুষের অন্তরের বৈশিষ্ট্য হল, অন্তর কাউকে না হয় কাউকে ভালোবাসবেই।\nپتھر سے ہو خدا سے ہو یا پھر کسی سے ہو\nآتا نہیں چین محبت کۓ بغیر\nدل بحر محبت ہے محبت ہی کریگا\nلاکھ اسکو بچا تو یہ کسی پر تو مریگا\n‘পাথর কিংবা খোদা কিংংবা কাউকে না কাউকে,\nভালোবাসা ছাড়া তার স্বস্তি নাই যে!\nভালোবাসার সমুদ্র এই অন্তর তাই সে ভালোবাসবেই,\nলাখোজন তাকে ছাড়াতে যাবে, কিন্তু কারো জন্য সে মরবেই।’\nএক. মানুষ যখন কাউকে ভালোবাসে তখন সাধরণত দুই কারণে ভালোবাসে। প্রথমত, তাঁর মত সুন্দর ও গুণের অধিকারী দ্বিতীয়জন নেই। সৌন্দর্য ও বৈশিষ্টের দিক থেকে অন্যদের থেকে তিনি সেরা ও অতুলনীয়। এ দৃষ্টিকোণ থেকে বিবেচনা করা হলে মহান আল্লাহই একমাত্র সত্তা যার মত সুন্দর ও গুণী আর কেউ নেই। তিনি তুলনাহীন সুন্দর। ভাবুন তো যিনি সকল সুন্দর-সৌন্দর্যকে সৃষ্টি করেছেন, না-জানি তিনি কত সুন্দর! সুতরাং এটাই স্বাভাবিক যে, মানুষ তাঁকে ভালোবাসবে। দ্বিতীয়ত,তাঁর ইচ্ছাশক্তি হবে তাঁরই নিয়ন্ত্রণে। অর্থাৎ তিনি হবেন পরিপূর্ণ শক্তিসম্পন্ন। যাতে কাে মানুষের সুখ-দুঃখে তিনি কাজে আসেন। এই দিকটাও যদি বিবেচনা করা হয় তাহলে এটাই স্পষ্ট হয় যে, সুখ-দুঃখে বিশেষত দুঃখের পরিস্থিতিতে একজন সত্তাই কাজে আসেন, যাঁর নাম আল্লাহ। এ কারণেই মানুষ সকল উদ্বেগ-উৎকণ্ঠার সময় মনের অজান্তে তাঁকেই ডাকে।\nہر مر حلہ غم پہ ملی تجھ سے تسلّی\nہر موڑپہ گھبراکے ترانام لیا ہے\n‘যেথায় পেরেশানি সেথায় শান্তনা তোমারি কাছে পেয়েছি,\nপ্রতিটি মোড়ে ঘাবড়ে গিয়ে-তোমারি নাম জপেছি।’\nদুই. আল্লাহর নামের মধ্যে সীমাহীন মজা ও মিষ্টতা লুকায়িত। তাঁর নাম বার বার জপলে মানুষের দুঃখ সুখে রূপ নেয়।\nجو مضطرب ہے اسکو ادھرالتفات ہے\nآخر خدا کے نام نیں کوئ توبات ہے\n‘পেরেশান হৃদয় ছুটে যায় শুধু তাঁরই পানে,\nকিছু তো নিশ্চিত অবশেষে আছে এই নামে।’\nতিন. মানুষের উচিতৎ পরিবেশ-পরিস্থিতির চড়াই-উৎরাই দ্বারা প্রভাবিত না হয়ে বরং সকল পরিস্থিতিতে আল্লারহ নাম স্মরণ করা।\nگومیں رہارہیں تیرے ستم ہاۓ روزگار\nلیکن تیرے خیال سے غافل نہیں رہا\n‘যদিও আমি নিত্যদিন নানা অত্যাচারে বন্দি,\nতবুও তোমার স্মরণ থেকে মোটেও গাফেল হয় নি।’\nচার. যার অন্তরে ইশকেইলাহির চোট নেই, তাঁর জীবনে মজাও নেই। যেথায় থাকো না কেন; প্রকৃত প্রিয়তম মালিকের চৌকাঠ কখনও ছেড়ে দিও না।\nلاگ گردل کو نہیں لطف جینے کا\nالجھے سلجھے اسی کا کھل کے گرفتار رہو\n‘অন্তরে যদি চোট না লাগে জীবনের নেই মজা কোনো,\nসহজ কিংবা জটিল সময়ে সঙ্গে তাঁরই বন্দি থেকো।’\nপাঁচ. যে মানুষটিরে হৃদয়ে ইশকেইলাহির মিষ্টতা লাভ করে, তার যাপিতজীবন একনিষ্ঠ ও নিবিড় হয়।\nنہ غرض کسی سے نہ واسطہ مجھے کام اپنی ہی کام سے\nترے ذکر سے ترے شکر سے ترے یاد سے ترے نام سے\n‘আশা-ভরসা নেই কারো কাছে, পড়ে থাকি কেবল নিজেরই মাঝে;\nকেটে যায় সময় তোমার যিকিরে তোমার শোকরে, তোমারি স্মরণে তোমারি নাম জপে।’\nছয়. যার চোখ ইশকে ইলাহির সুরমা ধন্য হয় তার দৃষ্টি সীমায় আরশ থেকে পাতাল পর্যন্ত কোনো প্রকার পর্দা থাকে না। এজন্য সে যখন নিজের দিকে দৃষ্টি দেয় তখন সে নিজের মাথা থেকে পা পর্যন্ত গুনাহ-খাতা ও অপূর্ণাঙ্গতার দাপানি অনুভব করে। পক্ষান্তরে যখন সে প্রেমাষ্পদ তথা প্রাণপ্রিয় আল্লাহর দিকে দৃষ্টি উঠায় তখন দেখতে পায়, সবকিছু তো শুধু তাঁরই অনুগ্রহরাজি! তাই সে তখন আশার জাল বুনতে থাকে এবং তাঁর রহমতের চৌকাঠে ভিক্ষার ঝুলি নিয়ে পড়ে থাকে।\nاِلَاهِىْ كَيْفَ اَدْعُوْكَ وَاَنَا عَاصٍ\nوَكَيْفَ لاَ اَدْعُوْكَ وَاَنْتَ كَرِيْمُ .\n‘প্রভু হে! আমি তো গুনাহগার, তোমায় কেমনে ডাকি!\nকেন ডাকব না; সব তো শুধু তোমারই দয়ার লাগি।’\nসাত. আশেক এক মূহুর্তের জন্যও প্রকৃত মাহবুব (প্রিয়তম) থেকে গাফেল হয় না। তার দৃষ্টি পড়ে থাকে প্রিয়তমের দরজায়। অধীর আগ্রহে অপেক্ষায় থাকে, না-জানি তিনি কখন দরজা খোলেন।\nیک چشم زدن غافل از آں شاہ نہ باشی\nشاید کہ نگاہے کند آگاہ نہ باشی\n‘ক্ষণিকের তরেও বাদশাহ থেকে সরিয়ে ফেলো না দৃষ্টি ;\nহতে পারে, তোমাকে পাবেন আনমনা যখন দেখবেন তিনি।’\nএজন্যই মাশায়েখগণ বলেছেন,\nمَنْ غَمَضَ عَيْنَهُ عَنِ اللهِ تَعَالَى طَرْفَةَ عَيْنٍ لَمْ يَصِلْ إِلَى مَقْصُوْدِهِ .\nযে ব্যক্তি আল্লাহ তাআলা থেকে ক্ষণিকের জন্যও দৃষ্টি সরিয়ে নিয়েছে, সে অভিষ্ট লক্ষে পৌঁছতে পারে নি।’\nআট. আশেকের অন্তরে মা’শুক (প্রমাষ্পদ) ছাড়া অন্য কারো জন্য জায়গা থাকে না। যদিও সে চামড়ার চোখ দ্বারা মা’শুককে দেখে না, কিন্তু অন্তরের চোখ দিয়ে দেখে।\nحَبِيْبٌ لَيْسَ بَعْدُ لَهُ حَبِيْبُ\nوَمَا لَسِوَاهُ فِىْ قَلْبِىْ نَصِيْبُ\nحَبِيْبٌ غَائِبٌ عَنْ بَصَرِىْ وَشَخْصِىْ\nوَلَكِنْ عَنْ فُؤادِىْ لَا يَغِيْبُ\n‘কেউ নেই, তবে আছেন শুধু  প্রিয়তম আমার,\nআছেন তিনি হৃদয়ে, নেই কেউ আর হৃদয়ে আমার;\nচামড়ার চোখে দেখি না আমি আমার প্রিয়জনকে\nআছেন তিনি হৃদয়ে দেখি তাঁকে তাই সেই নয়নে।’\nনয়. সত্যিকারের আশেকের একমাত্র তামান্না হয় নিজের প্রিয়তমের দিদার। তাঁর সাক্ষাতলাভের আশায় সে জীবন যাপন করে। অন্যের প্রতি আকষর্ণের ব্যাপারে তাঁর অন্তর অনীহা প্রকাশ করে।\nأَنْتَ حُبِّىْ وَ هِمَّتِىْ وَ سُرُوْرِىْ\nقَدْ اَنْكَرَ الْقَلْبُ اَنْ يُّحِبَّ سِوَاكَ\nيَا عَزِيْزِىْ وَ هِمَّتِىْ و مُرَادِىْ\nطَالَ شَوْقِىْ مَتَى يَكُوْنَ لِقَاكَ\nلَيْسَ سُؤَالِىْ مِنَ الْجِبَانِ نَعِيْمُ\nغَيْرَ اَنَّىْ اُرِيْدُ لِقَاكَ\n‘আমার বন্ধু তুমি, আশা তুমি, খুশি তুমি,\nহৃদয়গভীরে নেই কেউ, আছো মা’বুদ শুধুই তুমি;\nওগো ভালোবাসা! ওগো সাহস! ওগো ভরসা!\nসয় না যে আর দীর্ঘ হল তোমার প্রতীক্ষা;\nজান্নাতের নেয়ামত চাই না আমি তোমায় ছাড়া,\nআমার চাওয়া কেবল শুধু তোমায় দেখা।’\nদশ. আশেক সবসময় মা’শুকের মিলন তামান্না করে। যার কারণে তার মাথায় শুধু এটাই ঘুরপাক খায়।\nاےدردل من اصل تمناہمہ تو\nاےدرسرمن مایہ سودا ہمہ تو\nہر چند بہ روزگاردرمی نگرم\nامر وزہمہ توئ کہ فرداہمہ تو\n‘জানো হে! একটাই তামান্না হৃদয়পাতালে করেছি লালন,\nওহে! মাথায় আমার আশে শুধু মাওলা প্রেমের মূলধন;\nযামানার প্রতি দেখেছি যখনি, পেয়েছি তখনই,\nএখনও আমার সবই তুমি, অতীতেও তুমি এবং তুমিই।’\nএগার. আশেক যখন নিজের আশপাশ দেখে তখন উদাসীন দুনিয়ার মানুষগুলোকে লোভলাভঘেরা বেষ্টনিতে পড়ে থাকতে দেখে তখন দুনিয়াটা তার কাছে মনে হয় কয়েদখানা।\nمن باغ جہاں را قفسے دیدم وبس\nمرغش زہواوہو سے دیدم وبس\nازصبح وجودے تاشباں گاہ عدم\nچوں چشم کشوزم نفسے دیدم و بس\n‘বাগানটা এই পৃথিবীর মনে হয় বন্দিশালা,\nএ বাগানের পাখপাখালি নাম তার লোভলালসা,\nহাজিরার সকাল কিংবা গরহাজিরার সন্ধাবেলা,\nনফসপ্রীতির হাতে আমরা বন্দি সদা।’\nবার. যখনি ইশকেইলাহির প্রভাব এতটাই শক্তিমান যে, এটি অন্তর থেকে আল্লাহ ছাড়া সবকিছু বের করে দূরে ফেলে দেয়। এমনকি সত্যিকারের আশেকের অন্তরে অন্যের জন্য মোটেও কোনো জায়গা থাকে না।\nالف اللہ دل رتا میرا مینوں”ب” دی خبر نہ کائ\n“ب” پڑہیاں کچھ سمجھ نہ آوے مینوں الف دی لذت آئ\n“ع” تے “غ” دافرق نہ جاناں ایہہ گل الف نے سکھائ\nبلہیا فول الف دے پورے جیہڑے دل دی کردن صفائ\n‘আল্লাহর ‘আলিফ’ আমার হৃদয়কে উদ্ভাসিত করেছে, ‘বা’র কোনো খবর নেই। ‘বা’ পড়ে কিছুই বুঝে আসে না। কেননা, আমি আলিফের মজা পেয়ে গেয়েছি। ‘আইন’ ও ‘গইন’ এর মাঝে কোনো পার্থক্য জানা নেই- এটা আলিফের শিক্ষা। হে ভোলা শাহ! আলিফের কথা সত্য হয়। যা অন্তরকে পরিষ্কার করে দেয়।’\nতের. আশেকের ঐকান্তিক তামান্না হয় যে, সে নিজের সবকিছু মাহবুবের (প্রেমাষ্পদ) জন্য বিলিয়ে দিবে। সে মাহবুবের দরজায় ভিক্ষার ঝুলি নিয়ে অপেক্ষা করাকে নিজের জন্য সৌভাগ্যের কারণ মনে করে।\nیادمیں تیرے سب کو بھلادو کوئ نہ مجھ کو یادرہے\nتجھ پر سب گھربار لٹادوں خانہ دل آباد رہے\nسب خوشیوں کو آگ لگادوں ‏‏غم سے ترے دل شادر ہے\nسب کی نظر سے اپنی گرادوں تجھ سے فقط فریادرہے\n‘তোমারি জন্য ভুলে যাব সবি, রাখব না কিছু মনে,\nতোমারি জন্য ঘর করব উজাড়, করব দিল আবাদ তোমারি স্মরণে,\nসকল খুশিকে দিব জ্বালিয়ে, খুশি করব তোমায় দুঃখ সয়ে,\nহব নালায়েক সকলের তরে, তোমারি তরে ভিক্ষুক সেজে।’\nচৌদ্দ. দুনিয়াতে মানুষ কত শত-সহস্র জিনিস পায়, কত শত-সহস্র জিনিস হারায়। বাস্তব কথা হল, হারিয়ে যাওয়া প্রতিটি বস্তুর বিকল্প আছে। কিন্তু আল্লাহর বিকল্প নেই। তিনি দূরে সরে গেলে আর কোনো উপায় নেই।\nلكلّ شَيءٍ – إذا فارقتَهُ – عِوَضٌ\nوليْسَ للهِ إنْ فارقْتَ من عِوَضِ\n‘প্রতিটি বিচ্ছেদের পাবে সমাধান\nআল্লাহর বিচ্ছেদের ক্ষতি অফুরাণ।’\nআবু হুরায়রা রাযি. বলেন, রাসূলুল্লাহ ﷺ বলেছেন, আরবি ভাষার সবচে উৎকৃষ্ট ছড়া লাবিদের এই ছড়া-\n ألا كُلُّ شيءٍ ما خَلا اللّهُ باطِلُ\nوَكُلُّ نَعِيْمٍ لَا مَحَالَةَ زَائِلُ\n‘জেনে রেখো ভাই, ধরাতে সবাই, মূলহীন তবে আল্লাহ ছাড়া,\nসকল নেয়ামত হবে নিঃশেষ, মনে রেখো এই বাক্যখানা।’"
  },
  {
    "1": "ইশকে ইলাহী কেন",
    "2": "ইশকে ইলাহী-পর্ব-০২:\n\nইশকে ইলাহী কেন?\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\nইশকে ইলাহী কেন?\nআল্লাহ তাআলা বলেন,\nوَالَّذِيْنَ آمَنُوْ أَشَدُّ حُبَّ لِلَّهِ\n‘ঈমানদার যারা তাঁরা আল্লাহর সঙ্গে প্রচণ্ড ভালোবাসা রাখে।’\nআল্লাহর প্রতি ভালোবাসার প্রচণ্ডতা গভীরতা ও পরিপক্কতা পরিপূর্ণ ঈমানের আলামত। অবস্থা ও অবস্থানের পরিবর্তনে এই ভালোবাসার মাঝে কোনো হেরফের মুমিন-জীবনে দেখা যায় না।\nمحبت محبت تو کہتے ہیں لیکن\nمحبت نہیں جس میں شدت نہیں ہے\nمحبت کی انداز ہیں سب پرانے\nخبردار ہواس میں جدت نہیں\nভালোবাসার বুলি, কপচাও তুমি,\nনেই ভালোবাসা, তীব্রতা ছাড়া;\nনতুন কিছু নয় এই ভালোবাসা, \nএক রঙ মাখা সব ভালোবাসা।\nআল্লাহর প্রতি ভালোবাসার কারণে জীবনের তিক্ততা মিষ্টতায় রূপ নেয়। অন্তরে যদি থাকে ইশকে ইলাহী, রক্তের ভেতরে যার মহব্বতেই ইলাহী, দুনিয়ার পেরেশানি নিয়ে অস্থিরতা তার অন্তরে থাকবে কেন?\nازمحبت تلحہاشیریں شود\nمز محبت سیمہازریں شود\nاز محبت دردہا صافی شود\nازمحبت دردہاشافی شود\nভালোবাসা এক আজব জিনিস, তিতা হয়ে যায় মিঠা,\nঅন্তরের এই ভালোবাসা রৌপ্যকে করে সোনা;\nদূর করে সে সকল ব্যথা, এনে দেয় সে স্বস্তি,\nদূরে ঠেলে দেয় পীড়া-ব্যাধি, লাভ হয় কেবল শান্তি।\nইশক ও মহব্বতের অর্থ\nহযরত শিবলি রহ. বলেন,\nسُمِّيَتِ الْمَحَبَّةُ لِاَنَّهَا تَمْحُوْ مِنَ الْقُلْبِ مَأ سِوَى المَحْبُوْبِ\nমহব্বতকে ‘মহব্বত’ নাম দেয়া হয়েছে এজন্য যে, সে মাহবুব (প্রিয়তম) ব্যতিত সবকিছুকে মন থেকে বিলুপ্ত করে দেয়।\nউস্তাদ আবুল কাশেম কুশাইরি রহ. বলেন,\nاَلْمَحَبَّةُ مَحْوُ الْمُحِبِّ لِصِفَاتِهِ وَإثْبَاتُ الْمَحْبُوْبِ بِذَاتِهِ\n‘মহব্বত’ বলা হয়, প্রেমিক প্রেমাষ্পদের গুণের কারণে নিজেকে তার সামনে বিলীন করে দেয়া এবং প্রেমাষ্পদকে তাঁর স্বকীয়তাসহ অন্যের সামনে তুলে ধরা।’\nহযরত সামনুন মুহিব রহ. বলেছেন,\nذَهَبَ الْمُحِبُّوْنَ لِلَّهِ بَشَرَفِ الدُّنْيَا وَ الْآخِرَةِ لِاَنَّ النَّبِيَّ ﷺقَالَ : اَلْمَرءُ مَعْ مَنْ اَحَبَّ\n‘যাঁদের ভালোবাসা আল্লাহর জন্য হয় তাঁরা দুনিয়া ও আখেরাতের সকল গৌরব লাভ করে নিল। কেননা, রাসূলুল্লাহ ﷺ বলেছেন, বান্দা যাকে ভালোবাসবে তার সঙ্গেই (পরকালে) থাকবে।’\nমহব্বত অন্তরের একটা পরিস্থিতির নাম। যার কারণে প্রেমিক প্রিয়তমের কাছে যাওয়ার জন্য উদগ্রীব থাকে। যখন রাসূলুল্লাহ ﷺ-এর ওপর আয়াত নাযিল হল যে, لَعَمْرُكَ ‘আপনার জীবনের শপথ…’ তখন তিনি ইবাদত এতটাই বাড়িয়ে দিলেন যে, حَتَّى نَوَرَّمَتْ قَدَمَاهُ ‘এমনকি তাঁর দু’পা ফুলে উঠল। তখন আল্লাহ তাআলা বলেন,طَهَ. مَا أنْزَلَتْ عَلَيْكَ الْقُرآنَ لِتَشْقَى ‘ত্ব-হা। আপনি কষ্ট পাবেন, এজন্য আমি আপনার ওপর কোরআন অবতীর্ণ করি নি।’\nইমাম গাযালী রহ. এক ব্যক্তিকে নিম্নোক্ত ছন্দগুলো পড়তে দেখে তিনি বেহুঁশ হয়ে পড়ে গেলেন,\nلَقَدْ سَلَعَتْ حَيَّةُ الهَوَى کبَدِىْ\nفَلَا طَبِيْبٌ لَهَا وَلَا رَاقِىْ\nاِلَّا الْحَبِيْبُ الَّذِىْ شَغَفْتُ\nفَعِنْدَهُ رَقْبَتِىْ وَتَرْيَاقِى\nভালোবাসার যে সর্পটি দংশন করেছে আমায়,\nডাক্তার কিংবা মন্ত্রদাতার কাছে নেই নিরাময়;\nতবে যার ভালোবাসায় তীর্থ আমি, যদি পেয়ে যাই তাঁকে,\nসেই পারে আমায় ওষুধ দিতে আমার প্রাণ বাঁচাতে।\nডাক্তার ডাকা হল। তিনি নাড়ি-নক্ষত্র দেখে বললেন, একে মহব্বতের রোগ ধরেছে।\nদু’টি সত্য কথা\nইশক ও মহব্বতের জগতে সারগর্ভ দু’টি কথা আছে-\nএক. আশেক তাঁর মা’শুকে হাকিকির (প্রকৃত প্রেমাস্পদ) যতই প্রশংসা করে না কেন; নিতান্ত কম মনে হয়। আল্লাহ তাআলার বাণী-\nقُل لَّوْ كَانَ الْبَحْرُ مِدَادًا لِّكَلِمَاتِ رَبِّي لَنَفِدَ الْبَحْرُ قَبْلَ أَن تَنفَدَ كَلِمَاتُ رَبِّي وَلَوْ جِئْنَا بِمِثْلِهِ مَدَدًا\nবলুন! আমার প্রতিপালকের কথা লিপিবদ্ধ করার জন্য সমুদ্র যদি কালি হয়, তবে আমার প্রতিপালকের কথা শেষ হবার পূর্বেই সমুদ্র নিঃশেষ হয়ে যাবে- এমনকি আমরা এর সাহার্যার্থে অনুরূপ আরো সমুদ্র আনলেও তাও নিঃশেষ হয়ে যাবে। (সূরা কাহফ ১০৯)\nদুই. যে ব্যক্তি আল্লাহকে ভালোবাসে আল্লাহ তাঁর যশ-খ্যাতি বিশ্বব্যাপি ছড়িয়ে দেন। হাদীস শরিফে এসেছে, ‘বান্দা যখন নিজের ইবাদতের মাধ্যমে মহান আল্লাহর সঙ্গে নিবিড় সম্পর্ক গড়ে তোলে তখন তিনি জিবরাইল আলাইহি ওয়াসাল্লামকে দিয়ে আসমান ও জমিনের মাঝে এই ঘোষণা করে দেন যে, হে লোকসকল! আল্লাহ তাআলা অমুক বান্দাকে ভালোবাসেন।\nثُمَّ يُوضَعُ لَهُ الْقَبُولُ فِي الْأَرْضِ\n‘তারপর আল্লাহতাআলা ওই বান্দার গ্রহণযোগ্যতা জমিনে প্রতিষ্ঠিত করে দেন।’ (বুখারী ৫৬৯৩)\nہرگز نمیرد آنکہ دلش زندہ شد بعشق\nثبت است بر جریدہ عالم دوام ما\nঅন্তর যার স্পন্দিত ইশকের সৌরভে\nতার নাই ক্ষয় , অফুরান সে; চিরকাল এই ধরার মাঝে।\nইশইেইলাহির প্রমাণসমূহ\nপ্রমাণ-১ : আল্লাহ তাআলা মুমিনদেরকে ভালোবাসেন। এজন্য তিনি বলেছেন, اللَّهُ وَلِيُّ الَّذِينَ آمَنُوا ‘আল্লাহ মুমিনদের বন্ধু।’\nলক্ষণীয় বিষয় হল, কালিমা পাঠ করে মুমিন হয়েছে বান্দা, সুতরাং যুক্তির দাবি এভাবে বলা- ‘মুমিনগণ আল্লাহর বন্ধু।’ কিন্তু না এভাবে বলা হয় নি; বরং বলা হয়েছে- ‘আল্লাহ মুমিনদের বন্ধু।’\nএর মাধ্যমে আল্লাহ তাআলা বন্ধুত্বকে নিজের সঙ্গে সম্পর্কযুক্ত করেছেন। এটা মুমিন বান্দার জন্য মালিকের পক্ষ থেকে সুমহান গৌরব ও মর্যাদাদান ছাড়া আর কী হতে পারে! সুতরাং এমন মালিকের জন্য বান্দা নিজেকে উৎসর্গিত করবে না কেন! পবিত্র কুরআনের অন্যত্র বলা হয়েছে, يُحِبُّهُمْ وَيُحِبُّونَهُ ‘আল্লাহ তাদেরকে ভালোবাসেন, তারা আল্লাহকে ভালোবাসে।’\nএই আয়াতে আল্লাহ নিজের ভালোবাসার কথা আগে বলেছেন।\nপ্রমাণ- ২ : আল্লাহ তাআলা বলেন, \n‘إِنَّ اللَّهَ اشْتَرَى مِنَ الْمُؤْمِنِينَ أَنْفُسَهُمْ وَأَمْوَالَهُمْ بِأَنَّ لَهُمُ الْجَنَّةَ\nনিশ্চয় আল্লাহ জান্নাতের বিনিময়ে মুমিনদের জান-মাল খরিদ করেছেন।\nনিয়মের কথা হল, কোনো বস্তুর মাঝে যদি ক্রটি থাকে, বস্তুটির ক্রটি দেখা সত্ত্বেও যদি কোনো ব্যক্তি তা কিনতে চায়, তাহলে এর অর্থ হল, এই ক্রটিযুক্ত বস্তুটাই তার কাছে ভালো লেগেছে। এই নিয়মটাকে সামনে রেখে আমরা বলতে পারি, আল্লাহ তাআলা মানুষ সৃষ্টি করেছেন। মানুষের মাঝে অবস্থিত ক্রটিগুলো সম্পর্কে তিনি শুরু থেকে সম্যক অবগত। তিনি জানেন মানুষ ضَعِيْفًا (দুর্বল) عَجُوْلاً(তাড়াহুড়োপ্রিয়) هَلُوْعًاً (ঝগড়াটে) جَزُوعاً(হাপিত্যেসকারী) (বাঁধা প্রদানকারী)مَنُوعًاএতসব ক্রটি থাকা সত্ত্বেও তিনি নিজের জান্নাতের বিনিময়ে মুমিনদেরকে খরিদ করে দিয়েছেন। এটা এ কথারই প্রমাণ যে, যারা ঈমানের অধিকারী হয় আল্লাহ তাঁর এ জাতীয় বান্দাকে অত্যাধিক ভালোবাসেন।\nপ্রমাণ- ৩ : হযরত বায়েজিদ বোস্তামি রহ. বলতেন,\nاَلْمَحَبَّةُ إِسْتِقْلَالُ الْكَثِيْرِ مِنْ نَفْسِكَ وَ إِسْتِكْثَارُ الْقَلِيْلِ مِنْ حَبِيْبِكَ\n‘মহব্বত বলা হয় নিজের পক্ষ থেকে বেশি দিয়েও কম দিয়েছি মনে করা এবং প্রিয়মতের পক্ষ থেকে কম পেয়েও বেশি পেয়েছি মনে করা।’\nএই সংজ্ঞাকে সামনে রেখে কোরআন মজিদের প্রতি লক্ষ করুন। বলা হয়েছে, আল্লাহ তাআলা মানুষকে অগণিত অসংখ্য নেয়ামত দান করেছেন। وَإِن تَعُدُّوا نِعْمَةَ اللَّهِ لَا تُحْصُوهَا ‘যদি তোমরা আল্লাহ প্রদত্ত নেয়ামত গণনা করতে চাও; পারবে না।’\nদুনিয়াতে এত বেহেসেবি-নেয়ামত দান করার পরেও তিনি দুনিয়ার আলোচনা করতে গিয়ে বলেন,قُلْ مَتَاعُ الدُّنْيَا قَلِيلٌবলে দিন, দুনিয়ার সুখ-সম্পত্তি অল্প।’\nবোঝা গেল, তিনি নিজের থেকে দানকৃত সুখ-সম্পত্তিকে বলেছেন, এগুলো বেশি নয়, অল্প। পক্ষান্তরে বান্দা যখন তাঁর যিকির করে তখন যদিও এই যিকির তাঁর শানের তুলনায় অতি তুচ্ছ, কিন্তু তিনি একে বলে দিচ্ছেন, এটা বেশি! যেমন তিনি বলেন,وَالذَّاكِرِينَ اللَّهَ كَثِيرًا ‘যারা আল্লাহর বেশি যিকির করে।’\nএটা একথার প্রমাণ যে, আল্লাহ তাআলা মুমিনদেরকে ভালোবাসেন।\nফলাফল : মুমিনদের প্রতি আল্লাহ তাআলার এই ভালোবাসার একটা প্রতিফলন আছে। তা হল, মুমিনহৃদয়ও তখন আল্লাহর প্রতি ভালোবাসা দ্বারা উদ্ভাসিত হয়ে উঠে। এটার স্বীকৃতি আল্লাহ নিজেই দিচ্ছেন। তিনি বলেন,\nوَالَّذِيْنَ آمَنُوْ أَشَدُّ حُبَّ لِلَّهِ\n‘ঈমানদার যারা তাঁরা আল্লাহর সঙ্গে প্রচণ্ড ভালোবাসা রাখে।’"
  },
  {
    "1": "ইশকে ইলাহির প্রভাবসমূহ",
    "2": "ইশকে ইলাহী-পর্ব-০৩:\n\nইশকে ইলাহির প্রভাবসমূহ\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\nদ্বিতীয় অধ্যায়\nইশকে ইলাহির প্রভাবসমূহ\nইশকে ইলাহির বরকত এতই প্রবল ও অধিক যে, এটি যার অন্তরে সূচিত হয় তার মাথা থেকে পা পর্যন্ত অপার্থিব নূরে নূরান্বিত হয়ে উঠে।\nচেহারায় প্রভাব\nসত্যনিষ্ঠ আশেকের চেহারা ইশকে ইলাহির নূর দ্বারা নূরান্বিত হয়। সাধারণ মানুষের দৃষ্টি তাঁর নূরাণি-চেহারার দিকে পড়লে পরে জীবনের গিল্টি খুলে যায়।\nএকবারের ঘটনা। কিছু হিন্দু মুসলমান হল। তখন তাদেরকে জিজ্ঞেস করা হল, তোমরা এ কাজ করলে কেন? উত্তরে তারা আল্লামা আনোয়ার শাহ্ কাশ্মিরী রহ.-এর চেহারার প্রতি ইঙ্গিত করে বলল, এটা কোনো মিথ্যাবাদীর চেহারা হতে পারে না। যেহেতু এই চেহারার অধিকারী লোকটি মুসলমান, তাই আমরাও মুসলমান হয়ে গেলাম।\nঅন্য এক সময়ের ঘটনা। হযরত মুরশিদে আলম রহ. হারাম শরিফে অবস্থান করছিলেন। ইত্যবসরে তাঁর দৃষ্টি পড়ল হযরত মাওলানা ক্বারী মুহাম্মদ তৈয়্যব রহ. এর দিকে। তিনি এগিয়ে গিয়ে তাঁর সঙ্গে সাক্ষাত করলেন এবং জিজ্ঞেস করলেন, ক্বারী সাহেব! এই নূরানী-চেহারা আপনি কিভাবে বানালেন? ক্বারী সাহেব উত্তর দিলেন, আমি নয়; আমার মুরশিদ বানিয়ে দিয়েছেন।\nহাদীসশরিফে আল্লাহওয়ালাদের নিদর্শন বলা হয়েছে-\nالَّذِينَ إِذَا رُؤُوا ذُكِرَ اللَّهُ\n‘তাদেরকে দেখলে কথা মনে পড়ে যাবে।’ (আল আদাবুল মুফরাদ ৩৩২)\nবোঝা গেল, আল্লাহওয়ালাদের চেহারায় এতটাই নূর থাকে যে, তাঁদের প্রতি তাকালে আল্লাহর কথা স্মরণ হয়। কোরআন মজিদে সাহাবায়ে কেরামের ব্যাপারে বলা হয়েছে-\nسِيمَاهُمْ فِي وُجُوهِهِمْ مِنْ أَثَرِ السُّجُودِ\nতাদের নিদর্শণ হল, তাদের চেহারায় আছে সিজদার ছাপ। (সূরা ফাতহ ২৯)\nপ্রতীয়মান হল, সিজদার ইবাদতগুলো মানুষের চেহারায় নূর তৈরি করে সাজিয়ে দেয়।\nনবী করীম ﷺ খুব বেশি অসুস্থ ছিলেন, তখন আবুবকর রাযি. কয়েক ওয়াক্ত নামাযের ইমামতি করেছিলেন। সাহাবায়ে কেরাম বলেন, তখনকার এক নামাযের পরের ঘটনা। নবীজী ঘরের দরজা ফাঁক করে মসজিদের দিকে তাকালেন। তখন তাঁর নূরানী-চেহারা দেখে আমাদের কাছে মনে হয়েছিল-\nكَأَنَّ وَجْهَهُ وَرَقَةُ مُصْحَفٍ\nকেন যেন তাঁর চেহারা ছিল কুরআনের পাতা। (বুখারি ৬৫৯)\nশাহ আতাউল্লাহ বুখারি রহ. বলতেন, ছাওর গুহায় রাসূলুল্লাহ ﷺ-এর পবিত্র মাথা হযরত আবুবকর রাযি. এর কোলে ছিল। এভাবেই তিনি আবুবকর রাযি. এর কোলে শোয়া ছিলেন। আবুবকর রাযি. বসে বসে তাঁর চেহারা দেখছিলেন। শাহ আতাউল্লাহ বুখারি বলেন, কল্পনার জগতে আমার কাছে মানে হচ্ছিল, হে আবুবকর! আপনার কোল যেন পবিত্র কোরআনের রেহাল। আর রাসূলুল্লাহﷺ-এর চেহারা যেন পবিত্র কোরআন। হে আবুবকর! আপনি যখন বসে বসে নবীজীর চেহারা দেখছিলেন, যেন আপনি পবিত্র কোরআনই তেলাওয়াত করছিলেন।\nএকবারের ঘটনা। খাজা আবুল হাসান খিরকানি রহ. বললেন, বায়েজিদ বোস্তামি রহ. এর চেহারায় এতটাই নূর ছিল যে, যে লোক তাঁকে দেখত তার অন্তরের জট খুলে যেত। তখন উপস্থিত এক লোক প্রশ্ন করে বসল, আবু জাহাল রাসূলুল্লাহﷺ-এর চেহারা দেখেছিল, তার অন্তরের জট তো খুলে নি। সুতরাং আপনি কিভাবে বললেন, বায়েজিদ বোস্তামির চেহারা দেখে লোকদের অন্তরের জট খুলে যায়? উত্তরে আবুল হাসান খিরকানি রহ. বললেন, আরে বোকা! আবু জাহাল নবীজীর চেহারা দেখল-ই বা কখন? লোকটি তখন হতচকিত হয়ে বলল, কী বলেন, দেখেনি?  আবুল হাসান খিরকানি রহ. উত্তর দিলেন, আবু জাহাল আব্দুল্লাহর পুত্র মুহাম্মদের চেহারা দেখেছিল। যদি একবার সে তাঁর পবিত্র চেহারার প্রতি রাসূলুল্লাহﷺ-এর চেহারা হিসাবে দৃষ্টি দিত তাহলে সে হেদায়েত থেকে বঞ্চিত হত না।\nআব্দুল্লাহ ইবনু সালাম ইহুদিদের বড় আলেম ছিলেন। নবীকরীম ﷺ-এর দরবারে আসলেন তিনটি প্রশ্ন করার নিয়তে। কিন্তু তাঁর নূরানি-চেহারা দেখে ইসলাম গ্রহণ করে নিলেন। হয়ে গেলেন- রাযিয়াল্লাহু আনহু। কেউ জিজ্ঞেস করল, আপনি তো এসেছিলেন ভিন্ন মতলবে, এখন এমন কী ঘটল? উত্তরে তিনি নবীজী ﷺ-এর নূরানী-চেহারার দিকে ইঙ্গিত করে বললেন-\nوَاللهِ هَذَا الْوَجْهَ لَيْسَ بِوَجْهِ كَذَّابٍ\nআল্লাহর কসম! এই চেহারা কোনো মিথ্যাবাদির চেহারা হতে পারে না। (ইবন মাজাহ ৩২৫০)\nতাবিঈদের মধ্য থেকে অনেকে প্রশাসকও ছিলেন। তখন জনৈক প্রশাসক নিজের কিছু লোককে কাফেরদেও কাছে পাঠালেন জিযিয়া-ট্যাক্স উসুল করে আনার জন্য। কাফেররা দিতে অস্বীকার করল। তখন তাদেরকে জিজ্ঞাস করা হল, তোমরা জিযয়া দিচ্ছ না কেন; অথচ এর আগে তো আমাদের পূর্বপুরুষদের কাছে জিযয়া দিতে? তারা উত্তর দিল, হ্যাঁ, তোমাদের পূর্বপুরুষরা আসতেন। তাঁদের কাপড় ছিল জীর্ণ-পুরনো। চুল থাকত এলোমেলো। রাতের ইবাদতের কারণে চোখ থাকত ঢুলঢুলু। তবে তাঁদের চেহারায় থাকত অপার্থিব গাম্ভীর্যতা। যার কারণে আমরা তাঁদের প্রতি চোখ তুলে কথা বলারও সাহস করতাম না। তোমাদের মধ্যে এই গুণগুলো নেই। সুতরাং চলে যাও। আমরা তোমাদের হাতে কিছুই দিব না।\nদৃষ্টিতে প্রভাব\nসত্যনিষ্ঠ আশেকের দৃষ্টিতেও থাকে অন্যরকম প্রভাব। তাঁর দৃষ্টি যেখানে পড়ে প্রভাব বিস্তার করে ছাড়ে। কবির ভাষায়-\nنگاہ ولی میں وہ تاثیر دکھی\nبد لتی ہزاروں کی تقدیر دیکھی\nওলির দৃষ্টিতে দেখেছি প্রভাব মুগ্ধকর\nপ্রভাবে বদলেছে তাকদির অনেকের।\nহযরত খাজা বেগালাম হাসান সুয়াগ রহ. নকশবন্দিয়া-সিললিার একজন বুজুর্গ ছিলেন। তাঁর খেদমতে কোনো বেঈমান আসলে তিনি তাঁকে যদি পরিপূর্ণ দৃষ্টি দিয়ে দেখতেন তাহলে সে ইসলাম গ্রহণ করে নিত। এটা মাঝে মাঝে ঘটত। এভাবে বেশকিছু হিন্দু যুবক মুসলিম হয়ে গেল। হিন্দুরা এতে ক্ষেপে গিয়ে তাঁর বিরুদ্ধে মামলা করে বসল। অভিযোগ তোলা হল, এ লোকটি আমাদের যুতকদেরকে জোরপূর্বক মুসলিম বানিয়ে নিচ্ছে। অবশেষে হযরতকে আদালতে তলব করা হল। তিনি আদালতে উপস্থিত হলেন এবং জানতে চাইলেন, আমাকে ডাকা হয়েছে কেন? ম্যজিস্ট্রেট উত্তর দিল, আপনার বিরুদ্ধে অভিযোগ আছে, আপনি হিন্দুদেরকে জোরপূর্বক মুসলমান বানান। অভিযোগ শুনে হযরত খুব বিস্মিত হলেন। অবশেষে মামলার শুনানি শুরু হল। এক পর্যায়ে বাদীপক্ষের সাক্ষী যখন সাক্ষ্যদানের উদ্দেশ্যে দাঁড়াল, তখন হযরত তাকে উদ্দেশ্য করে বললেন, বল তো মিঁয়া সাহেব! আপানাকে কি আমি মুসলিম বানিয়েছি? উত্তরে সে কালিমা পড়ে নিল। তারপর আসলো ধারাবাহিকভাবে দ্বিতীয় সাক্ষী, তৃতীয় সাক্ষী এবং চতুর্থ সাক্ষী। হযরত প্রত্যেককে একই প্রশ্ন করলেন, উত্তরে সবাই কালিমা পড়ে নিল। ম্যাজিস্ট্রেট নিজেও ছিলেন হিন্দু। এই কাণ্ড দেখে তিনি ঘাবড়ে গেলেন। আশঙ্কা করলেন, তার প্রতি তাকিয়েও খাজা সাহেব উক্ত প্রশ্ন করে বসেন কি-না এবং তিনিও উত্তরে কালিমা পড়ে ফেলেন কি-না! তাই তিনি বললেন, বেশ! আর নয়। আমি বুঝে গেছি। এই বলে তিনি মামলা খারিজ করে দিয়ে তাঁকে সসম্মানে মুক্তি দিয়ে দিলেন।\nহযরত শাহ আব্দলু কাদের রহ. দিল্লির একটি মসজিদে আঠার বছর ইতেকাফের নিয়তে ছিলেন। ওই সময়ে তিনি পবিত্র কোরআনের তরজমা লেখার কাজও সম্পন্ন করেছিলেন। আঠার বছর পর যখন মসজিদ থেকে বের হলেন, তখন হঠাৎ সামনে পড়ল একটি কুকুর। তাঁর ওই সময়ের দৃষ্টিটা পড়ে গেল কুকুরটার ওপর। ফলে কুকুরটার মধ্যে ‘জযব’ দেখা দিল। তারপর থেকে সে যে দিকে যেত, অন্য কুকুররা তার পেছনে পেছনে চলা শুরু করে দিত।\nহাদীস শরিফে এসেছে- اَلْعَيْنُ حَقٌّ. ‘নজর বা দৃষ্টি লাগা বাস্তব।’\nসাহাবায়ে কেরামের কারো কারো নজর লেগেছিল, তখন রাসূলুল্লাহ ﷺ তাঁদেরকে নজর নামানেরা উপায় বলে দিয়েছিলেন। ভারনার বিষয় হল, হিংসা বিদ্বেষ ও শত্রুতামিশ্রিত দৃষ্টির যদি প্রভাব থাকে তাহলে বিপরীতে আশেকের দুষ্টি-যে দৃষ্টিতে মিশে আছে ইখলাস, আন্তরিকতা, দয়া-মায়া; সে দৃষ্টি নিজের প্রভাব দেখাতে পারবে না কেন?\nযবানে প্রভাব\nসত্যনিষ্ঠ আশেকের যবানেও তাছির বা প্রভাব থাকে। একদিকে তাঁর যবার থেকে নিসৃত দোয়া আল্লাহ তাআলার দরবারেও কবুল হয়ে যায়। অপরদিকে তাঁর কথায় মানুষের অন্তরে দাগ সৃষ্টি করে। একই কথা সাধারণ কেউ বললে ওই পরিমাণ প্রভাব ফেলে না, যে পরিমাণ প্রভাব একজন আশেকের মুখের কথায় হয়। আশেকের কথা মানুষের হৃদয়-গভীরে গিয়ে রেখাপাত করে।\nدل سے جو بات نکلتی ہے اثر رکھتی ہے\nঅন্তপুরী থেকে বের হওয়া কথার প্রভাব হয় বিস্তর।\nশাহ আব্দুল কুদ্দুস প্রতিষ্ঠানিক ইলম অর্জণ করে যখন বাড়িতে আসলেন, তখন এক মাহফিলে শাহ সাহেব তাকে বললেন, বেটা! তোমার সঙ্গে সম্পর্ক রাখে, এদেরকে কিছু নসিহত কর। সাহবেজাদা তখন নিজের ইলমি-বৈভব ছড়িয়ে খুব জোশের সঙ্গে বেশ কিছুক্ষণ নসিহত করলেন। কিন্তু মজলিসের কারো যেন পশমও নড়ল না। অবশেষে শাহ সাহেব মজলিসের লোকদের উদ্দেশ্যে বললেন, ফকিরগণ! গতকাল আমি দুধ রেখেছিলাম। একটা বিড়াল সব দুধ খেয়ে ফেলল। শাহ সাহেবের এই সাধারণ কথায় মজলিসের চেহারা পাল্টে গেল। কান্নার রোল পড়ে গেল। মাহফিল শেষে যখন বাপ-বেটা দু’জনই বাড়িতে গেলেন তখন শাহ সাহেব বললেন, বেটা! তুমি কত সুন্তর সুন্দর কথা বলেছ, কত চমৎকার বয়ান করেছ, কিন্তু কারো যেন কানেই পড়ে নি। অথচ আমি একেবারে সাধারণ কথা বলেছি, মজলিসের হাল ‘বেহাল’ হয়ে গেল। এর কারণ কী? সাহেববজাদা উত্তর দিলেন, আব্বাজান! এটা আপনিই ভালো বলতে পারেন। শাহ সাহেব বললেন, বেটা! অন্তরে যদি ইশকের আগুন থাকে তখন যবান থেকে বের হওয়া প্রতিটি সাধারণ কথাই ‘অসাধারণ’ হয়ে ওঠে। তখন ওই সাধারণ কথাটাই মানুষের অন্তরে তুফান তুলতে পারে।\nমাটিতে প্রভাব\nমানুষ তো রক্তে-গোশতে গড়া এবং তার বুকের মধ্যে আছে স্পন্ধনকারী অন্তর। ইশক তো এমন আজব জিনিস যে, মানুষ কেন, এর প্রভাব মাটিতেও পড়ে। মাটির সঙ্গেও যদি ইশক মিশে যায় তাহলে সে মাটিও হয়ে ওঠে স্মৃতির আকর। তাজমহল এবং কর্ডোভা জামে মসজিদ এত প্রসিদ্ধ কেন? কোন জিনিস এগুলোকে স্মরণীয় করে রেখেছে? ইট-মাটির তৈরি এই ইমারতগুলো ইতিহাসের পাতায় সৌন্দর্য হয়ে আছে কেন? কারণ, এগুলোর সঙ্গে মিশে আছে ইশক ও প্রেম। ভাবুন, মাখলুকের প্রতি ভালোবাসার যদি এত ডংকা বাজে তাহলে খালিক তথা আল্লাহর প্রতি ভালোবাসার অবস্থা কেমন হবে!"
  },
  {
    "1": "আল্লাহ প্রেমিকের আনন্দ ও বেদনা",
    "2": "ইশকে ইলাহী পর্ব-০৪:\n\nআল্লাহপ্রেমিকের আনন্দ ও বেদনা\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\n \nতৃতীয় অধ্যায়\nদুনিয়াতে আশেকের অবস্থা\nবিশ্বের পালনকর্তা বলেন-\nوَتِلْكَ الْأَيَّامُ نُدَاوِلُهَا بَيْنَ النَّاسِ\nআমি এই দিনগুলো মানুষের মাঝে পরিবর্তন করতে থাকি। (সূরা আল ইমরান ১৪০)\nমানবজীবনকে যদি একটি সমুদ্রের সাথে তুলনা করা হয়, তাহলে এর ঊর্মিমালা আছে। আছে তার চড়াই-উৎরাই। কখনও বসন্ত তো; কখনও হেমন্ত। কখনও মিলন, কখনও বিরহ। কখনও নৈকট্য, কখনও দূরত্ব। কখনও সুস্থতা, কখনও অসুস্থতা। মোটকথা, জীবনের পরিস্থিতি সবসময় একরকম থাকে না। আল্লামা ইকবালের ভাষায়-\nسکوں محال ہے قدرت کے کارخانے میں\nثبات ایک تغیر کو ہے زمانے میں\nকুদরতের এই কারখানাতে সম্ভব নয় স্থিরতা\nএকটাই স্থির সর্বকালে, নাম তার অস্থিরতা।\nসুতরাং পরিবেশ-পরিস্থিতির এই অস্থিরতার প্রভাব আশেকের অবস্থার ওপরও পড়ে। তাই কখনও সে আনন্দ পায়, কখনও পায় নিরানন্দ। কখনও পায় ‘কবয’ তথা সঙ্কীর্ণতা, কখনও পায় ‘বসত’ তথা প্রশস্থতা। কখনও পায় প্রিয়তম মালিকের পক্ষ থেকে দয়া ও মায়া, কখনও হয় তাঁর বিরাগভাজন। কখনও পায় উৎসাহ-তরঙ্গ, কখনও পায় শান্ত-সমুদ্র। কবির ভাষায়-\nکبھی جوش و جنوں اکسا کہ چھاجاتے ہیں صحرا پر\nکبھی ذرے میں غم ہو کر اسے صحرا سمجھے ہیں\nকখনও আবেগ-উত্তেজনা ছেয়ে ফেলে গোটা প্রান্তর\nকখনও ভেঙ্গে পড়ি তুচ্ছ বিষয়ে, মনে হয়, মরুপ্রান্তর।\nতবে পরিস্থিতি যেমনই হোক না কেন, এটাই শেষ কথা যে, সত্যিকারের আশেক তাঁর প্রিয়তমের ওপর সন্তুষ্ট থাকে। সে এটাই ভাবে যে-\nلطف سجن دم بدم قہرسجن گاہ بگاہ\nایں بھی سجن واہ واہ اوں بھی سجن واہ واہ\nদান তাঁর অবিরাম, রাগ তাঁর মাঝে মাঝে\nএটাও প্রিয়তমের, ওটাও প্রিয়তমের তবে আর চিন্তা কি-সে!\nআশেকের অবস্থা\nইশকের রাস্তায় চড়াই-উৎরাইয়ে আশেক বিভিন্ন অবস্থার মধ্য দিয়ে অগ্রসর হতে হয়। যার বিবরণ নিম্নে পেশ করা হল।\n১. আশেক প্রিয়তমের সঙ্গে মিলনের জন্য এই পরিমাণ অস্থির থাকে যে, কোনো প্রান্তরেই সে স্বস্তি পায় না। তার একমাত্র কাজ হয় প্রিয়তমের স্মরণে লেগে থাকা।\nمجھ کو نہ اپنا ہوش نہ دنیا کا ہوش ہے\nبیٹھا ہوں مست ہو کے تمہاری جمال میں\nتاروں سے پوچھ لو میری رودادزندگی\nراتوں کوجاگتاہوں تمہارے خیال میں\nনেই কো খবর আমার নিজের কিংবা খবর এই জগতের;\nপ্রভু! আছি বসে, তোমার রূপে, হয়ে বিভোর।\nতারকাগুলো বলে দিবে, কেমন কাটে আমার জীবন\nরাত্রি সবই যায় চলে যায়, করি শুধু তোমার স্মরণ।\n২. যখন উদাস-হৃদয় ভারি হয়ে যায় তখন কান্নাকাটি করা ছাড়া কোনো উপায় থাকে না। কান্নাকাটি ইশকের তেজ আরো বাড়িয়ে দেয় এবং অসন্তুষ্ট বন্ধুকে সন্তুষ্ট করে নেয়।\nخود توپردے میں ہیں اور ذوق نظر دیتے ہیں\nاور بھی تیز میرے شوق کو کر دیتے ہیں\nپہلے خود آگ لگاجاتے ہیں آکردل میں\nپھر بجھانے کیلۓ دیدہ تردیتے ہیں\nপর্দায় থেকে দাও গো তুমি দৃষ্টি মায়াবী,\nবাড়িয়ে দাও আগ্রহ মোর, কর উদ্যমী।\nআগে তুমি মনে আসো জ্বালাতে আগুন মনপুরীতে;\nএরপর তুমি দর্শন দাও জ্বালানো অগ্নি নিভিয়ে দিতে।\n৩. আশেকের ঐকন্তিক তামান্না হয়, মাহবুব তাকে ভালোবাসাপূর্ণ দৃষ্টি দিয়ে দেখবে। সে প্রিয়তম প্রভুর কাছ থেকে রহমতের অপেক্ষায় থাকে। সে জানে, তিনি আমার প্রতি পরিপূর্ণভাবে একবার বরং কোনোভাবে একবার তাকালেই কাজ হয়ে যাবে।\nخدارا سوۓ عشاقاں نگاہے\nپیاپے گرنہ باشد گاہے گاہے\nنگاہ کن کہ امید ازکہ دارم\nکہ دارم از توامید نگا ہے\nমাওলা আমার! একবার দাও, দৃষ্টি তুমি, আমার প্রতি;\nদৃষ্টি তোমার, অবিরাম নয়; মাঝে-মাঝে দাও আমার প্রতি।\nশধু একবার, দাও দৃষ্টি;\nএই আশাই তো লালন করি।\n৪. প্রিয়তমের সঙ্গে মিলনের চাইতে বড় নেয়ামত আর হতে পারে না। এজন্য আশেকের কাছে এই নেয়ামতের সামনে অন্যসব নেয়ামত অর্থহীন ও অন্তরসারশূন্য মনে হয়। এর জন্য সে সব কিছু লুটিয়ে দিতে প্রস্তুত থাকে।\nبحزاز وصل ہرچیزے فضول است\nزصد دنیا مراوصلے قبول است\nزمن پرسی دخول جنتے چیست\nوصال دوست در جنت دخول است\nমিলনের তরে সবকিছুকে অর্থহীন আমি জানি\nমিলনের তরে শত দুনিয়া ছাড়তে আমি পারি;\nজান্নাত প্রবেশের অর্থ বল- এই প্রশ্ন যদি কর;\nজান্নাত প্রবেশ, মিলন বন্ধুর- আমার উত্তর শোনো।\n৫. আল্লাহ তাআলার দয়ার দৃষ্টির মোড় যেদিকে যায় সেদিকে বসন্ত ফোটে ওঠে। হেমন্ত তাঁর দয়ার দৃষ্টি বর্জনের অপর নাম।\nیہ خزاں کی فصل کیا ہے فقط انکی چشم پوشی\nوہ اگر نگاہ کردیں تو ابھی بہار آۓ\nহেমন্ত নয়; বরং অবজ্ঞা আমার প্রিয়তমের;\nদরকার তাঁর দয়ার দৃষ্টির, হেসে ওঠবে বসন্ত ফের।\n৬. মাহবুবের দয়া-মায়া পেলে সত্যিকারের আশেক কেঁদে ফেলে। এটা বেদনার অশ্রু হয় না; বরং আনন্দের অশ্রু হয়। কারণ, ভালোবাসার আনন্দ, প্রেমের মাতম অশ্রু দ্বারাও হয়। মানুষের অন্তর তো গোশতের টুকরা; মাহবুবের দৃষ্টি পাথরেরও প্রতি যদি পড়ে তাহলে পাথরও প্রভাবিত হয়।\nحسینے کرد سوۓ من نگاہے\nنمی دارم گرکرے جزآہے\nگناہم چیست قلب من لحم است\nنگاہ اوکند درسنگ واہے\nহয়েছি মোহিত এক মায়াবীর দৃষ্টি-যাদুতে\nআহ! রাজ্যের মায়া ওখানে আছে জোট বেঁধে;\nকী অপরাধ আমার, অন্তর তো মোর, গোশতের টুকরা!\nদৃষ্টি তো তার, মায়ার যাদুকর, পাথরও হয় ফুটা।\n৭. ھجر তথা রিবহের পরিস্থিতিতে আশেকের অন্তর চৌচির হয়। এই পরিস্থিতিতে সত্যিকারের আশেক স্বস্তি পায় না।\nدل مادلیرادیوانہ تست\nبیابے فکر خانہ خاصہ تست\nتواز شہد وشکر مارالذیذی\nدل اندر ہجر دانہ دانہ تست\nদেওয়ানা আমি তরে তোমারি;\nআসো এখানে, ঘরেতে তোমারি।\nমধু চিনি নয় মিষ্টি বেশি;\nমিষ্টি অধিক মিলন তোমারি।\nহয় খান-খান দিল আমারি,\nযদি না মিলে মিলন তোমারি\nভাঙ্গা দিল, তাও তোমারি।\n৮. দুনিয়ার কোনো জিনিস আশেকের অন্তর শান্ত করতে পারে না। তার অন্তর কোনো জিনিসের সঙ্গে লেগে থাকে না। আল্লাহর সন্তুষ্টি ও তাঁর মিলনের সামনে এই লাঞ্ছিত দুনিয়ার কোনো মূল্য তার অন্তরে থাকে না।\nبہ شوق ماہ رو یاں دل کبابم\nرود عمرے دریں کارثوابم\nبہ خواب اندر نجاست جاہ ومال است\nنہ عاشق پر نجاست چوں ذبابم\nহয়েছে কাবাব অন্তর মোর প্রিয়জনেরই টানে,\nজীবন আমার কাটছে এখন সওয়াব লাভের কামে।\nস্বপ্নে দেখা নাপাকির নাম দুনিয়া ও মর্যাদা,\nমাছির মত নই প্রেমিক আমি; এগুলো সব নাপাক সদা।\n৯. যদি কোনো ব্যক্তি সত্যিকারের আশেককে উপদেশ দেয় যে, ইশকের জগতে এত পাগলামি ভালো নয়; তখন সে উপদেশদাতাকে শত্রু মনে করে।\nمیں اسے سمجھوں دشمن جو مجھے سمجھاۓ ہے\nআমি তাকে দুশমন মানি যে আমায় বোঝাতে চায়।\nবরং আশেক মনে মনে কামনা করে, আহ! এই উপদেশদাতা শুধু একবার যদি আমার প্রিয়তমের সৌন্দর্যবিভা দেখত, তাহলে সেও আমারই মত দেওয়ানা হয়ে যেত।\nمراطعنہ دہد واعظ بعشقت\nتوایک بارے بسوۓ اونظر کن\nدرامانند مادیوانہ کرداں\nتکبر از دماغ اوبدر کن\nউপদেশদাতা বলে আমায়, কেন তোমায় ভালোবাসি!\nশুধু একবার, দাও দৃষ্টি, এই উপদেশদাতার প্রতি।\nকরে নাও তাকেও, আমার মত পাগল তোমার,\nদূর হয় যাতে, মাথা থেকে তার, সকল অহংকার।\nدوستاں منع کنندم کہ چرادل بتودادم\nباید اوّل بتو گفتن کہ چنیں خوب چرائ\nতোমায় যেন প্রেম না করি, নিষেধ করে বন্ধুরা মোর;\nউচিত ছিল বলবে তারা, কেন তুমি এত সুন্দর!\n১০. সত্যকারের আশেকের কাছে স্বজন এবং পরজন চেনার মাপকাঠি হল, তার মাহবুব। অর্থাৎ তার কোনো শত্রু যদি তার মাহবুবকে ভালোবাসে তাহলে সে ওই শত্রুকেও ভালোবাসতে শুরু করে। বিপরীতে তার কোনো বন্ধু যদি মাহবুবকে ভালো না বাসে তাহলে তাকেও সে পর ভাবতে শুরু করে।\nسوداۓ تواندردل دیوانہ ماست\nہر جاکہ حدیث تست افسانہ ماست\nبیگانہ کہ از گفت آں خویش من است\nخویشی کہ نہ ازھ توگفت بیگانہ ماست\nপাগল-মন পেয়েছে তোমার প্রেমের দেখা;\nকথা নয়, গল্প হয়, যদি ওঠে তোমার কথা।\nদুশমন মোর, হয় যে স্বজন, যদি বলে তোমার কথা;\nস্বজনও মোর, হয় দুশমন, যদি পাও তুমি ব্যথা।\n১১. আশেক মাহবুবের স্মরণে আরাম পায়। মাহবুবের নাম বার বার নিলে যে শান্তি পায়।\nکتنی تسکین وابستہ ترے نام کے ساتھ\nنیند کانٹوں پہ بھی آجاتی ہے آرام کے ساتھ\nকি যে সুখ জড়িয়ে আছে, প্রভু তোমার নামে,\nকাঁটার বিছানায়াও ঘুম এসে যায়, শান্তি ও আরামে!\n১২. আশেক এটা কল্পনাও করতে পারে না যে, সে প্রিয়তমের স্মরণ ছাড়া কিছু সময় অতিবাহিত করবে। সে জাগ্রত অবস্থায় প্রিয়তমের স্মরণ এবং শোয়া অবস্থায় প্রিয়তমের স্বপ্ন লালন করে।\nبزم انجم میں قباخاک کی پہنی ہم نے\nبس مری ساری فضیلت اسی پوشاک سے ہے\nخواب میں بھی تجھے بھولوں توروارکھ مجھ سے\nوہ رویہ جو ہواکا خس وہ خاشاک سے ہے\nতারকাসভায় আছি আমি, ধুলোর পোশাক পরে\nসবই আমার লুকিয়ে আছে, এই পোশাকের মাঝে;\nস্বপ্নেও যদি ভুলি তোমায়, খাদ্য দিও রুখে;\nবাতাসেতে যাতে ভর করে যায়, খড়কুটো সব ভেসে।\n১৩. ইশকে ইলাহী এমন শরাবের নাম যে, পেয়ালার পর পেয়ালা পান করলেও আশেক তৃপ্ত হয় না এবং শরাবও নিঃশেষ হয় না।\nاَمُوْتُ إِذ ذَكَرْتُكَ ثُمَّ اَحْيَ\nوَ لَوْلَا مَاءُ وَصْلِكَ مَا حَيَّيْتُ\nفَاَحْيَ بَاطِنِىْ وَاَمُوتُ شَوْقًا\nفَكَمْ اَحْيَ عَلَيْكَ وَ كَمْ اَمُوْتُ\nشَرِبْتُ الْحُبَّ كَأْسًا بَعْدَ كَأْسٍ\nفَمَا نَفِذَ الشَّرَابُ وَلَا رَوَيْتُ\nতোমার কথা পড়লে মনে, প্রাণ উড়ে যায়, প্রাণ এসে যায়;\nতোমার মিলন-শরাবেতে, দেহটা মোর প্রাণ ফিরে পায়।\nবেঁচে যাই আমি আত্মিকভাবে, মরে যাই আমি তোমার টানে;\nকতবার মরি, কতবার বাঁচি, সবই কেবল তোমার তরে।\nএকের পর এক শেষ করেছি, বন্ধু তোমার প্রেম-পেয়ালা;\nতবু রয়ে যায় প্রেম-পেয়ালা, তবু রয়ে যায় প্রেম-পিপাসা।\n১৪. আশেকের অন্তরে থাকে প্রিয়তমের নাম এবং আশেকের চোখে থাকে প্রিয়তম-মাহবুবের কল্পনা। ফলে তার মন ও নয়ন মাহবুব তথা প্রিয়তমের জন্য অস্থির থাকে।\nلِىْ حَبِيْبٌ خِيَالُهُ نَصِيْبُ عَيْنِىْ\nوَإِسْمُهُ فِىْ ضَمَائِرِ مَكْنُوْنٌ\nاِنْ تَذَكَّرْتُهُ فَكُلِّىْ قُلُوْبٌ\nوَاِنْ تَاَمَّلَتْهُ فَكُلِّىْ عُيُوْنٌ\nবন্ধু আমার আছে একজন, আছে আমার চোখের তারায়;\nনাাম তাঁর এঁকে নিয়েছি, এঁকেছি আমার মনের কোঠায়।\nযখনি স্মরি তাঁর নাম আমি, পুরোটা হয়ে উঠি হৃদয় আমি;\nযখনি ভাবি তাঁর কথা আমি, পুরোটা হয়ে যাই নয়ন আমি।\n১৫. সত্যিকারের আশেক যখন এটা অনুভব করে যে, তার ‘আহ…’ মাহবুব পর্যন্ত পৌঁছে, তখন এর দ্বারা সে আত্মিক-প্রশান্তি পায়।\nعاشقاں راایں بود آرام جاں\nکہ رساند آہراتاآسماں\nপ্রেমিক-হৃদয় হয় খুশি,\nশুনেছে মালিক আহাজারি।\n১৬. এটা বড় মুগ্ধকর ব্যাপার যে, যেমনিভাবে দুনিয়ার দূরত্ব জয় করতে হয় কদম দিয়ে সামনে চলে, অনুরূপভাবে আধ্যাত্মিকজগতের দূরত্ব জয় করতে হয় চোখের পানি ফেলে, মোতির মত করে।\nساری چمک دمک توانہی موتیوں سے ہے\nآنسو نہ ہوں تو عشق میں کچھ آبرو نہیں\nসকল চমক সকল ঝলক, পড়ে আছে এই মোতির ভেতর;\nচোখ যদি এই; অশ্রু না দেয়, ইশকের ঘর হয় চুরমার।\n১৭. আশেকের অবস্থা অনেকটা দয়ার যোগ্য বলা যায়। কারণ, বিরহের পরিস্থিতিতে মিলনের আগ্রহে কান্নাকাটি এবং মিলনের পরিস্থিতিতে কৃতজ্ঞতার অশ্রু অর্থাৎ সকল পরিস্থিতিতে অশ্রু নিবারণ করা যেন তার জীবনের সঙ্গে বাঁধা। মনে হয় যেন ইশক এবং কান্নাকাটি পরস্পর হাত ধরাধরি করে সামনে অগ্রসর হয়।\nعاشق راکم رونادھوناتے بن روون نہیں منظوری\nدل رونےچاہےاکھیاں روون تےوچ عشق وےرون ضروی\nکئ بے روون دیردی خاطرتے کئ روندے وچ حضوری\nتے اعظم عشق وچ پیئداچاہے وصل ہووے چاہے دوری\nপ্রেমিকের কাজ অশ্রু দেয়া, মালিকের কাজ কবুল করা;\nমনের কান্না চোখের কান্না, চলে না ইশক কান্না ছাড়া।\nকাখনও হয় কান্না মিলনের, কখনও কান্না হয় বিরহের;\nইশকের পথ কান্নার আনন্দের কিংবা বেদনার।\n১৮. যখন চোখ থাকে মাহবুবের তালাশে অধীর, অন্তর থাকে ভালোবাসায় বিভোর, তখন যবানেও থাকে মাহবুবেরই উপাখ্যান। আশেকের চেতন-মন থেকে এমন ‘প্রিয়তম’ হারিয়ে যাবে কিভাবে!\nخِيَالُكَ فِىْ عَيْنِىْ وَ ذِكْرُكَ فِىْ فَمِىْ\nوَمَثْوَاكَ فِى قَلْبى فَاَيْنَ تَغِيْبُ\nকল্পনা তোমার নয়নে মোর , সুনাম তোমার যাবানে মোর;\nআবাস তোমার হৃদয়ে মোর, কাজেই তুমি যাবে না আর।\n১৯. যখন সূর্য ওঠে তখন প্রিয়তমের কথা মনে পড়ে। যখন সূর্য ডোবে তখনও প্রিয়তমের স্মরণে বিভোর থাকে। বন্ধুদের সভায় প্রিয়তমের আলোচনা চলতে থাকে। আর যখনি তাঁর পক্ষ থেকে সাক্ষাতের ডাক পায় তখন তা মেনে নিয়ে তাঁর পানে ছুটে যাওয়ার জন্য আশেক সদা প্রস্তুত থাকে।\nوَاللهِ مَا طَلَعَتْ شَمْسٌ وَلَا غَرَبَتْ\nاِلَّا وَاَنْتَ فِىْ قَلْبِىْ وَسْوَاسِىْ\nوَلَا ذَكَرْتُكَ مَحْزُوْنً وَلَا طَرْبًا\nاِلَّا وَحُبُكَ مَقرُوْنٌ بِاَنْفَاسِىْ\nوَلَا هَمَمْتُ بِشُرْبِ الْمَاء مِن عَطْشٍ\nاِلّا رَأَيْتُ خَبَالًا مِنْكَ فِىْ الْكَأْسِ\nفَلَوْ قَدَرْتُ عَلَى الاِيَّيَانِ زُرْتُكُمْ\nسَحْبًا عَلَى الْوَجْهِ أَوْ مَشْيًا عَلَى الرَّأْسِ\n‘সূর্যের উদয় অস্তে শুধু তোমায় আমি স্মরি,\nকসম তোমার, ধ্যানে-মনে আমি তোমায় জপি,\nচেতন-মনে সুখে-দুঃখে থাকো পুরোপরি,\nতৃষ্ণা আমার তবু পানি পান করি না আমি,\nতবে তোমায় ভালোবেসে পান করেছি পানি।\nপারতাম যদি তোমার কাছে চলে আসতাম আমি,\nছুটতাম আমি তোমার পানে দিয়ে হামাগড়ি।\n২০. সাধরণত ইবাদতের ক্ষেত্রে এটাও সামনে রাখা হয় যে, এই আমলে এই সওয়াব, ওই আমলে এই সওয়াব। আমল করার এটাও একটা পদ্ধতি। কিন্তু আশেকের অবস্থা হয় বিস্ময়কর‌। সে সকল কাজ একমাত্র প্রাণপ্রিয় মাওলার সন্তুষ্টির জন্য করে‌। তার সামনে অন্য কিছু থাকে না। নেছার আহমদ ফতহি রহ.-এর ভাষায়-\nبند گی سے ہمیں تو مطلب ہے\nہم ثواب وعذاب کیا جانیں\nکس میں کتنا ثواب ملتا ہے\nعشق والے حساب کیاجانیں\nমোরা বন্দেগিতে লাগাই সময় স্বার্থ দেখে;\nসওয়াব-আযাব কী-ইবা জানি বন্দেগিতে।\nআছে কোথায় সওয়াব কত; নেই এই হিসাব প্রেমজগতে;\nসব আশেকেই আমল করে সাঁতার কেটে প্রেমসাগরে।\n২১. আল্লাহর বাণী-\nكُلَّ يَوْمٍ هُوَ فِي شَأْنٍ\nপ্রতিদিন তার জন্য রয়েছে নিত্যনতুন শান-শওকত। (সূরা আর রাহমান ২৯)\nযেহেতু বন্ধুর সৌন্দর্য-দ্যুতি প্রতিদিন নতুন আঙ্গিকে দীপ্তিময় হয়, সুতরাং সত্যনিষ্ঠ আশেকের অন্তরেও প্রতিদিন ভালোবাসার নতুন উদ্দীপনা বিচিত্র উত্তেজনা তৈরি হয়। মাওলার রূপ-সৌন্দর্য কুল-কিনারাবিহীন, তাই আশেকের আগ্রহ-আকর্ষণও হয় সীমাহীন। এরূপ পরিস্থিতিতে অন্যের প্রতি আকর্ষণবোধ করার সম্ভাবনাই থাকে না। এমর্মে খাজা গোলাম ফরিদ রহ.- এর কয়েকটি ছন্দ নিম্নে পেশ করা হল-\nہورکہانی مول نہ بھاڑنں\nالف لئم دل کھس وے مکاں جی\n“ب” “ت” دی میکوں لوڑنہ کائ\nالف کیتم بے دس وے میاں جی\nذکراللہ واچر خہ چلاویں\nہٹی شابس وے میاں جی\nجنیدیاں مردياں یاردی رہساں\nوسری ہورہوسوے میاں جی\nرانجھڑمیڈامیں رانجڑوی\nروزازلدی ہس وے میاں جی\nعشق مول فرید نہ پہر سوں\nروزنویں ہم چس وے میاں جی\nলাগে না ভালো গল্প আমার আল্লাহর গল্প ছাড়া,\nআল্লাহর ‘আলিফ’ কেড়েছে মন, শোনো ও ভাই মিয়াঁ।\nআলিফ আমায় করেছে পাগল, কী করব আর ‘বা’ ‘তা’\nনিয়েছে আলিফ সবকিছু মোর, কী করি ভাই মিয়াঁ।\nমারতে থাকো যিকির দিয়ে অন্তরেতে ধাক্কা\nসাবাস পাবে, সাহস পাবে, হবে দিল তোর পাক্কা।\nজীবন-মরণ দিয়ে তাঁকে, তুলব সফলতা\nভুলব সবি তার স্মরণে, করব ঈমান তাজা।\nফরিদ! তুমি এগিয়ে চল, সাহস রেখে সদা\nইশ্ক মানে জীবন-মরণ তাঁকে দিয়ে পথ চলা।\nইশকে ইলাহীর সাগরে ডুব দিয়ে কবি অন্যত্র আরো চমৎকার বলেছেন-\nمیڑاعشق بھی میڑایاروی توں میڑادیں وی توایمان بھی توں\nمیڑاجسم میڑاروح وی توں میڑاقلب وی توں میڑاجان وی توں\nمیڑاکعبہ قبلہ مسجد منبر مصحف تے قرآن وی توں\nمیڑے فرض فریضے حج زکواتاں صوم صلواۃ اذان وی توں\nمیڑاذکروی توں میڑافکروی توں میڑاذوق وی توں وحدان وی توں\nمیڑاسانول مٹھر اشام سلونڑاں من موہن جاناں وی توں\nمیڑی آس امیدتے کھٹکاوٹیا میڑا تکیہ مان تران وی توں\nمیڑادھرم وی توں میڑا بھرم وی توں میڑا شرم وی توں میڑاشان وی توں\nمیڑادکھ سکھ رون کھلن وی توں میڑادرد وی توں درمان وی توں\nمیڑاحسن تے بھگ سہاگ وی توں میڑا بخت تے نام نشان وی توں\nمیڑے ٹدنڈے ساہ تےمونجھ میخاری ہنجواں واطوفان وی توں\nمیڑی مہندی کحل مساگ وی توں میڑی بارش تے براں وی توں\nہے یاو فرید قبول کرے سرکاروی توں سلطان وی توں\nতুমি আমার প্রেম, আমার ভালোবাসা, তুমি আমার ঈমান, আমার দেহ, আমার প্রাণ।\nআমার কা’বা, আমার মসজিদ, আমার মিম্বর। আমার কুরআন, আমার ফরজ,\nআমার হজ, আমার যাকাত। আমার নামায, আমার রোজা, আমার আযান।\nআমার যিকির, আমার ফিকির। আমার আগ্রহ, আমার আকর্ষণ, আমার প্রাণপ্রিয়, আমার প্রিয়তম।\nআমার আশা, আমার ভরসা, আমার শেষ ঠিকানা।\nআমার দীন, আমার ঈমান, আমার সম্মান। আমার লজ্জা, আমার শান, আমার সম্মান। আমার সুখ, আমার দুঃখ। আমার হাসি, আমার কান্না।\nআমার ওষুধ, আমার বেদনা। আমার আনন্দের উৎস, আমার সৌন্দর্য, আমার যৌবন। আমার ভাগ্য, আমার নিশানা, আমার শান্ত নিঃশ্বাস, আমার উদাস।\nআমার অশ্রুর বন্যা, আমার বৃষ্টি, আমার মেঘমালা। বন্ধু গো! প্রাণপ্রিয় মাওলা! তুমি আমার সব। তুমি আমার মালিক, তুমি আমার বাদশাহ।\n২২. আশেকের তামান্না হয় মাহবুবের সঙ্গে ভেদ-রহস্যের কথা বলার জন্য নির্জন পরিবেশ খুঁজে পাওয়া। এজন্য রাতের অন্ধকারের চাইতে উত্তম কোনো সময় হতে পারে না। তাই তাহাজ্জাুদের সময় ওঠা, মুনাজাতের মজা নেয়া, অশ্রুর বন্যা দিয়ে প্রিয়তমকে মানিয়ে নেয়া তার নিত্যদিনের অভ্যাস হয়।\nاٹھ فرید استیاتے جھاڑدے مسیت\nتوستا تیرارب جاگتاتیرے کینیں بنھے پربت\nফরিদ! তুমি, ছাড়ো বিছানা, মসজিদে যাও ঝাড়ু দিতে\nঘুমিয়ে তুমি, মালিক সজাগ; ওঠে যা তোর প্রেম টিকাতে।\n২৩. রাত্রি-নিশিতে ইবাদতে মগ্ন থাকা সত্ত্বেও সত্যিকারের আশেক মনে করে, আমার যা করার ছিল, তা করতে পারি নি। রাতের বেলায় তো কুকুরও জাগে, তার মালিকের বাড়ী পাহারা দিতে। সুতরাং আমি জেগে ছিলাম তো বেশি কী-ই বা করলাম!\nراتیں جاگیں تو شیخ سڈاویں جاگن کتیں تواتے\nرکھ سکھا ٹکراکھاکے دنیں جار کھاں وچ ستے تیں تواتے\nدر مالک دامول نہ چھوڑن بھانویں مارے سو سوجتے تیں تواتے\nتو ناشکرا اتے پلنگاتے اوشاکرروڑیاں اتے تیں تواتے\nاٹھ بلہیا تو یار منالے نہیں توبازی لے گے کتے تیں بواتے\nরাত জেগেছো, শায়েখ বনেছো?\nকুকুর দেখেছো? জাগে সে ভালো।\nঝুটা খাবার খেয়ে গাছতলাতে,\nঘুম দিয়ে দেয় শরীর ছেড়ে।\nমারলে জুতো মালিক তাহার,\nছাড়েনা দরজা গোলাম সে তার\nএকটু ঝুটা খেয়ে।\nঘুমাও তুমি কই? বিছানায়!\nজমাও গুনাহ আমালনামায়,\nরবকে বেজার করে।\nবলো তো তবে, নিশি জয়ী কে?\nতুমিও রাত জাগো, সেও রাত জাগে,\nতুমি ছেড়ে দাও মালিক তোমার,\nসে ছাড়ে না মালিক তাহার- ঝুটা খাবার খেয়ে।\n২৪. আশেক মাহবুবের পক্ষ থেকে দেওয়া বেদনাকে আনন্দের চাইতেও উত্তম মনে করে।\nتراغم بھی مجھ کو عزیزہے\nکہ وہ تیری دی ہوئ چیزہے\nলেগেছে ভালো বেদনা আমার; দিয়েছ যে তুমি;\nতোমার দেয়া জিনিস কী করে আমি বেদনার বলতে পারি।\nমাহবুবের পক্ষ থেকে সে যত কষ্ট পায়, তার প্রেম-পগলামী তত বৃদ্ধি পায়।\nنشودنصیب دشمن کہ شودہلاک تبغت\nسردوستاں سلامت کہ تو خنجر آزمائ\nতোমার অসি দ্বারা দুশমন যেন না হয় ভাগ্যবান;\nনাও ক্ষুর, দাও চালিয়ে পেতেছে নতশির তোমারি আপনজন।\nঅনেক সময় তো এরূপ পরিস্থিতিতে আশেক আ…. আরো আছে কি- বলে ফরিয়াদ করে ওঠে।\nہواجو تیر نظر نیم کش تو کیا حاصل\nمزہ تو جب ہے کہ سینے کے آرپار چلے\nতোমারি চাহনি-তীরে আহত আমি, তবে পাইনি এখনও সুখ;\nকরাত চালাও বক্ষে আমার-আমি পেতে চাই আসল সুখ।\n২৫. এটাও বাস্তব যে, মাহবুবের মায়া-দৃষ্টি যখন পড়ে তখন তো বসন্ত ছেয়ে যায়। এমন সুখকর পরিস্থিতিতে তো প্রত্যেকেই আনন্দে আত্মহারা হয়।\nمستوں پہ انگلیاں نہ اٹھاوبھار میں\nدیکھ تو ہوش بھی ہے کسی ہوشیار میں\nদেওয়ানা যারা তাদের প্রতি আঙ্গুল তুলো না বসন্তকালে;\nচেতনাধারীরাও এই কালেতে হারিয়ে বসে হুঁশটাকে।\n২৬. মাহবুবের আলোচনা করা আশেকের কাছে এতটা ভালো লাগে যে,\nہوتی رہی ثنا تیرے حسن و جمال کی\nচলতে থাক প্রশংসা তোমার রূপ-সৌন্দর্যের।\nযদি আশেক তার মত ইশকের উত্তাপ লালনকারী আরেকজন পেয়ে যায় তাহলে কী আর বলবো-উভয়ের সময় কী যে দারুণভাবে কেটে যায়!\nقیس جنگل میں اکیلا ہے مجھے جانے دو\nخوب گزرے گی جومل بیٹھیں گے دیوانے دو\nযেতে দাও কায়েসের কাছে, জঙ্গলে আছে সে একা,\nজমবে খুব প্রেমের গল্প বসবো যখন উভয় দেওয়ানা।\n২৭. মাহবুবের আলোচনা যখন ইশকের পাগলামিতে ঝড় তুলে তখন আশেকের অন্তর চায় সে মাহবুবের জিয়ারতে ধন্য হবে।\nگھمنر کھل دیرارد کھا – میں آیا مکھ ویکہن نوں\nদাও খুলে নেকাব, দেখাও মুখাবয়ব, এসেছি আমি দেখব বলে।\n২৮. আশেক নিজের ইশকের উত্তেজনাকে নিয়ন্ত্রণে রাখার চেষ্টা করে। এভাবেই অতিবাহিত তার গোটা জীবন।ہے شوق و ضبط شوق میں دن رات کشمکشدل مجھکو میں ہوں دل کو پریشان کۓ ہوۓবেপরোয়া ইশক এবং চেপেরাখা ইশক লড়াই করে দূর্বার;হৃদয় করে আমাকে, আমি করি তাকে পেরেশান জীবনভর।"
  },
  {
    "1": "আশেক তথা আল্লাহ প্রেমিকের অবস্থা",
    "2": "ইশকে ইলাহী পর্ব-০৫:\n\nআশেক তথা আল্লাহপ্রেমিকের অবস্থা\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\nইশকে ইলাহী পর্ব-০৫: আশেক তথা আল্লাহপ্রেমিকের অবস্থা\nআশেকের অবস্থা\nইবরাহিম আলাইহিস সালামের চমৎকার ঘটনা\nএকবার হযরত ইবরাহিম আলাইহিস সালাম চারণভুমিতে বকরির পাল চরাচ্ছিলেন। ইত্যবসরে এক পথচারী তাঁর পাশ দিয়ে যাচ্ছিল এবং আল্লাহ তাআলার শানে মৃদু উঁচু আওয়াজে বলছিল,\nسُبْحَانَ ذِىْ الْمُلْكِ وَالْمَلَكُوْتِ سُبْحَانَ ذِىْ الْعِزَّةِ وَالْعَظمَةِ وَالهَيْبَة وَالْقُدْرَةِ وَالْكِبْرِيَاءِ وَالْجَبَرُوْتِ\n‘পবিত্রতা সেই সত্তার যিনি জমিন ও আসমানের বাদশাহ। পবিত্রতা সেই সত্তার যিনি মর্যাদা, বড়ত্ব, প্রতিপত্তি, মহত্ব ও দাপটের মালিক।’\nইবরাহিম আলাইহিস সালাম এমন চমৎকার শব্দমালায় নিজের প্রাণপ্রিয় মালিকের গুণগান শুনে তাঁর অন্তর খুশিতে নেচে ওঠল। তিনি আনন্দে ব্যাকুল হয়ে বললেন, ‘ভাইটি আমার! আরেকটি বার এই শব্দগুলো বলো না!\nপথচারী বলল, ‘তবে বিনিময়ে আমাকে কী দিবেন?’\nইবরাহিম আলাইহিস সালাম বললেন, ‘বকরির অর্ধেক পাল তোমাকে দিয়ে দিব।’\nলোকটি উক্ত শব্দমালা আবার শোনাল। ইবরাহিম আলাইহিস সালাম এতে এত মজা পেলেন যে, তাই তিনি আরো ব্যাকুল হয়ে বললেন, ‘ভাই আমার! আমাকে আরেকবার শব্দগুলো শুনাও।’\nলোকটি বলল, ‘এবার কী দিবেন?’\nইবরাহিম আলাইহিস সালাম বললেন, ‘বকরির অবশিষ্ট অর্ধেক পাল তোমাকে দিয়ে দিব।’\nলোকিট উক্ত শব্দমালা আবার শোনাল। ইবরাহিম আলাইহিস সালামের মন ভরল না। তিনি আরো ব্যাকুলতা ছড়িয়ে বললেন, ‘আমার ভাই! আবার শোনাও।’\nএবার লোটি বলল, ‘আপনার কাছে তো দেয়ার আর কিছু নইে। তোএখন শোনালে কী দিবেন?’\nইবরাহিম আলাইহিস সালাম বললেন, ‘ভাই! দেয়ার মত আমার কাছে কিছু নাই। তবে বকরিগুলো চরানোর জন্য আমাকে রাখাল হিসাবে তো রাখতে পার। তুমি আমার প্রিয়তমের প্রশংসা আমাকে আবার শোনাও। আমি তোমার রাখাল হয়ে যাব।’\nএকথা শোনামাত্র লোকটি বলে ওঠল, ‘ওহে আল্লাহর বন্ধু ইবরাহিম! মুবারক হোন। আমি একজন ফেরেশতা। আল্লাহ আমাকে পাঠিয়েছেন। বলেছেন, যাও। আমার বন্ধুর সামনে আমার নাম বলে দেখো, তিনি আমার নামের কত দাম দেন!’ সুবহানাল্লাহ!\nایک دم بھی محبت چھب نہ سکی\nجب تیرا کسی نے نام لیا\n‘তোমার ভালোবাসা লুকিয়ে রাখতে পারি নি\nযখনি নিয়েছে কেউ নাম তোমারি।’\nউত্তপ্ত তেলে কাবাব হওয়া\nকোনো এক জিহাদের ঘটনা। দুইজন তাবিঈ শত্রুদের হাতে গ্রেফতার হয়ে গেলেন। সৈন্যরা তাঁদেরকে নিজেদের বাদশাহর কাছে নিয়ে গেল। বাদশাহ ছিল খ্রিস্টান। বাদশাহ যখন তাঁদের প্রতি তাকাল, তখন অনুভব করল, এরা তো টগবগে যুবক। এদের চেহারায় বীরত্বের দীপ্তি আছে। সুতরাং এদেরকে হত্যা না করে যদি আমাদের ধর্মে দীক্ষিত করা যায়, ফৌজের সিপাহসালার হতে পারবে।\nএই চিন্তা করে সে দু’জনকে নয়নাভিরাম এক পার্কে নিয়ে গেল এবং তাদেরকে বোঝাল, ‘যদি তোমরা আমাদের ধর্ম গ্রহণ কর তাহলে যা চাও তা-ই দেয়া হবে। তোমাদের জীবন আলোয় ঝলমল করে দেয়া হবে। যে সুন্দরীটা তোমরা কামনা কর, তাকে তোমাদের বিবাহবন্ধনে দিয়ে দেয়া হবে। উপরন্তু আমাদের সেনাদলের গুরুত্বপূর্ণ পদ তোমাদেরকে উপহার দেয়া হবে।’\nএ প্রস্তাব শুনের তাঁরা বললেন, ‘এই ক্ষণস্থাহী দুনিয়োর কোনো কিছুর প্রতি আমাদের আকর্ষণ নেই। আমরা কিছুতেই আমাদের ইসলামধর্ম ছাড়ব না।’\nতাঁদের উত্তর শুনে বাদশাহ বুঝে নিল এভাবে হবে না। সোজা আঙ্গুলে ঘি ওঠবে না। তাই সে এবার ধমকের সুরে বলতে লাগল, ‘যদি তোমরা আমার কথা না মানো তাহলে তোমাদেরকে উত্তপ্ত তেলে ফেলে ভুনা করা হবে।’\nধমকের জবাবে তাঁরা শান্তচিত্তে জবাব দিলেন, فَاقْضِ مَا أَنْتَ قَاضٍ ‘তোমরা যা ইচ্ছা তাই সিদ্ধান্ত নিতে পার।’\nঅবশেষে বাদশাহ নির্দেশ জারি করল, ‘লোহার একটি বড় কড়াইয়ে তেল গরম করা হোক।’\nনির্দেশমাফিক তা করা হল। যখন তেল প্রচণ্ড গরম হয়ে টগবগ করতে লাগল তখন বাদশাহ তাঁদের উদ্দেশ্যে বলল, ‘শেষবারের মত বলছি, তোমরা ধর্ম পাল্টাও। আমাদের ধর্মে আসো। তোমাদের মুক্তি দেয়া হবে। যদি না শোনো তাহলে উত্তপ্ত তেলে এক্ষুণি ফেলে দেয়া হবে। তেলে তোমরা একেবারে ফ্রাই হয়ে যাবে।’\nবাদশাহর প্রস্তাব তাঁরা এবারও অত্যান্ত সাহসিকতার সঙ্গে নাকচ করে দিলেন।\nঅবশেষে একজনকে ধরে উত্তপ্ত কড়াইয়ে ফেলে দেয়া হল। তিনি বার কয়েক আর্তচিৎকার করলেন। তারপর একেবারে কাবাব হয়ে চিরদিনের জন্য নীরব হয়ে গেলেন।\nএ পর্যায়ে বাদশাহ তাকাল অপর তাবিঈর প্রতি। দেখল, তাঁর চোখ থেকে টপটপ অশ্রু পড়ছে। বাদশাহ ভাবল, এতো দেখি ভয় পেয়েছে। এবার হয়ত কথা শুনবে। তাই সে খুব মায়া দেখিয়ে বলল, ‘তোমার বেচারা সঙ্গী আমার কথা মানল না। যার কারণে কী ঘটে গেল, তা তো তুমি নিজেই দেখেছ। এবার তোমার পালা। আমার কথা মেনে নাও। তোমাকে শাস্তি দিব না। মুক্তি দিয়ে দিব।’\nতাবিঈ উত্তর দিলেন, ‘ওহে অপরিণামদর্শী বাদশাহ! তুমি মনে করেছ, আমি মরণকে ভয় পাচ্ছি। মোটেও না। একেবারে না।’\nবাদশাহ বলল, ‘তাহলে তুমি কাঁদছ কেন?’\nতাবিঈ উত্তর দিলেন, ‘কাঁদছি এজন্য যে, আমার কাছে মনে হয়েছে, আমার তো একটি মাত্র প্রাণ। তোমার তেলে পুড়ে এটা শেষ হয়ে যাবে। আহা! আমার শরীরে যত চুল-পশম আছে, যদি আমার প্রাণও এতগুলো হত, তবে তো আমাকে ততবার এই উত্তপ্ত তেলে ফেলা হত। আর আমি আমার সবগুলো প্রাণ মহান আল্লাহর জন্য উৎসর্গ করতে পারতাম!’\nএকজন বৃদ্ধ আশেক\nএকবারের ঘটনা। হযরত মূসা আলাইহিস সালাম কোথাও যাচ্ছিলেন। পথিমধ্যে একবৃদ্ধের সঙ্গে দেখা হল। তিনি লক্ষ্য করলেন, বৃদ্ধ একাকী নিবিড় মনে আল্লাহর সঙ্গে কথা বলছেন। মূসা আলাইহিস সালাম শুনতে পেলেন, বৃদ্ধ বলছেন, ‘ওগো আল্লাহ! আমি শুনেছি তোমার স্ত্রী নেই। ছেলেমেয়ে নেই। আল্লাহজী! আপনি আমার কাছে চলে আসেন। আমি আপনার খুব সেবা করব। আপনাকে খাইয়ে দিব। আপনার কাপড় ধুয়ে দিব। মিষ্টি খাওয়াব। মাখন খায়ওাব। ওষুধ লাগলে ওধুধ খাওয়াব। প্রাণপ্রিয় মাওলা! আমি আপনার অনেক যত্ন নিব।’\nবৃদ্ধের মুখে এসব অসংলগ্ন কথাবার্তা শুনে মূসা আলাইহিস সালাম বৃদ্ধকে বোঝালেন, ‘আল্লাহর শানে এরূপ ব্যবহার করা বেআদবি, গোস্তাখি। এ জাতীয় কথা আল্লাহর মর্যাদাপরিপন্থী।’\nমূসা আলাইহিস সালামের কথা শুনে বৃদ্ধ ঘাবড়ে গেল। এবার কান্না শুরু করে দিল, কেঁদে কেঁদে আল্লাহর কাছে ক্ষমা চাইতে লাগল। ইত্যবসরে আল্লাহ তাআলা মূসা আলাইহিস সালামের কাছে অহি পাঠালেন যে, ‘হে আমার প্রিয় নবী! আমি আপনাকে পাঠিয়েছি সম্পর্ক গড়ে দেয়ার জন্য; সম্পর্ক ভেঙ্গে দেয়ার জন্য আপনাকে পাঠাই নি।’\nتوبراۓ وصل کردن آمدی\nنے براۓ فصل کردن آمدی\n‘এসেছ তুমি জুড়ে দিতে\nআস নি তুমি দূরে  ভাগাতে।’"
  },
  {
    "1": "আল্লামা শিবলি রহ.-এর ঘটনাসমূহ",
    "2": "ইশকে ইলাহী পর্ব-০৬:\n\nআল্লামা শিবলি রহ.-এর ঘটনাসমূহ\n\nমূল\nমাহবুবুলওলামা হযরত মাওলানা পীর\nজুলফিকার আহমদ নকশবন্দী মুজাদ্দেদী\nঅনুবাদ ও সম্পাদনা\nমাওলানা উমায়ের কোব্বাদী\n \nআল্লামা শিবলি রহ.- এর ঘটনাসমূহ\nআব্বাসীয় খেলাফতকালে ইসলামী হুকুমতের সীমানা কয়েক লাখ বর্গমাইল পর্যন্ত বিস্তৃতি লাভ করেছিল। বিভিন্ন এলাকার গভর্ণর নিজেদের বুদ্ধিমত্তা ও ক্ষমতা ব্যবহার করে নিজেদের এলাকার প্রশাসনিক কার্যক্রম চালাচ্ছিল। অধিকাংশ অঞ্চল থেকে ন্যায়-নীতি ও নিষ্ঠার সংবাদই কেন্দ্রে আসছিল। তবে কিছু এলাকার আইন-শৃঙ্খলাব্যবস্থা ও অবকাঠামোগত অবস্থান আরো উন্নত করার প্রয়োজন দেখা দিল। তাই সমকালীন খলিফা ভাবলেন, সকল গভর্ণরকে কেন্দ্রে ডেকে আনা যায় এবং যারা বেশি ভালো করেছে তাদেরকে কেন্দ্রের পক্ষ থেকে পুরস্কার দেয়া যায়। এতে করে যারা ভালো করে নি, তাদের সংশোধন হবে এবং ভালো করার প্রেরণাও পাবে। এই চিন্তা করে তিনি শাহি-ফরমান জারি করলেন। কয়েক দিনের মধ্যেই শাহি-ফরমান সব অঞ্চলে পৌঁছে গেল। অবশেষে নির্ধারিত দিনে সকল গভর্ণর কেন্দ্রে চলে আসল। কোনো কোনো গর্ভণরকে এর জন্য হাজার মাইলও সফর করতে হয়েছিল। যাই হোক, খলিফা তাদের জন্য একটি বিশেষ বৈঠকের আয়োজন করলেন। সেখানে কিছু কিছু গভর্ণরকে পুরস্কৃত করলেন এবং অন্যদেরকে উপদেশ শুনিয়ে দিলেন। সভাশেষে খলিফা প্রত্যেককে নিজের কক্ষ থেকে একটি করে শাহি -পোশাক হাদিয়া দিলেন। পরের দিন সকলের জন্য বিশেষ দাওাতের আয়োজন করা হল। সকলেই রকমারি শাহি খাবার ও ফলমূল খেয়ে খুব খুশি হল। খাবার পর্ব শেষ হওয়ার পর মতবিনিময় ও খোশগল্পের আসর বসল। আসর বেশ জমে ওঠল। ঠিক সেই মুহূর্তে একজন গভর্ণরের হাঁচির বেগ দেখা দিল। সে যথেষ্ট চেষ্টা করছিল হাঁচিটাকে দমিয়ে রাখার জন্য। কিন্তু পারল না। অবশেষে হাঁচি তো দিল, এক সঙ্গে দু’তিনটা দিল। ফলে কয়েক মুহূর্তের জন্য আসরের চেহারা পাল্টে গেল। সরব আসর কিছুক্ষণের জন্য নীরব হয়ে গেল। সকল গভর্ণর বেচারা হাঁচিদাতা গভর্ণরের দিকে তাকিয়ে রইল। বেচারা অনুভব করল সবাই তার প্রতি ত্যক্ত-বিরক্ত। বেচারার হাঁচির কারণে মনে হয় যেন তাকে সকলে মিলে দৃষ্টি দ্বারা চিবিয়ে খাবে। কিন্তু কী আর করা; হাঁচি তো কারো ইচ্ছায় আসে না। যাই হোক, অবশেষে কয়েক মুহূর্তের মধ্যে এই বিরক্তিকর পরিস্থিতি সকলেই কাটিয়ে ওঠল এবং পুনরায় সকলে খলিফার দিকে মনোযোগী হল। ঠিক এ মুহূর্তটাকে হাঁচিদাতা সুযোগ মনে করে নিজের পরিহিত শাহি-পোশাকের এক কোনা দিয়ে যেই মাত্র নাক পরিস্কার করতে গেল, ঠিক তখনি খলিফা তার প্রতি তাকালেন। এটা দেখে খলিফা খুব চটে গেলেন। শাহি-পোশাকের এহেন অবমাননা তিনি মেনে নিতে পারলেন না। রাগে-ক্ষোভে সকলের সামনে ফেটে পড়লেন। হাঁচিদাতা বেচারা গভর্ণরকে নিদারুণ বকাঝকা করলেন এবং তার থেকে শাহি-পোশাকটা কেড়ে নিয়ে তাকে দরবার থেকে বের করে দিলেন। এতে নিমিষে সভার সব আনন্দ উবে গেল। উপস্থিত সকল গভর্ণর মহাচিন্তায় পড়ে গেল। প্রত্যেকেই ভয় পেয়ে গেল যে, খলিফা রাগের মাথায় তাদের অবস্থাও অনুরূপ বেহাল করে দেন কি না। ব্যবস্থাপনামন্ত্রী পরিস্থিতি অনুমান করতে পেরে খলিফাকে পরামর্শ দিল, আপনি সভা আজকের জন্য মুলতবি করে দিন। অবশেষে সভা সমাপ্তির ঘোষণা দিয়ে দেয়া হল। প্রত্যেকে নিজেদের বিশ্রামস্থলে চলে গেল। দরবারে রয়ে গেলেন শুধু খলিফা এবং তার মন্ত্রী। উভয়ে এই অনাকাঙ্খিত পরিস্থিতির কথা ভেবে বিমর্ষ মনে বসে রইলেন। ইত্যবসরে দারোয়ান এসে জানাল, নাহাবন্দ অঞ্চলের গভর্ণর খলিফার সঙ্গে সাক্ষাত লাভের অনুমতি চায়। খলিফা অনুমতি দিয়ে দিলেন। গভর্ণর ভেতরে এসে খলিফাকে সালাম দিলেন এবং জিজ্ঞেস করলেন, ‘হাঁচি আসা কারো ইচ্ছাধীন না ইচ্ছাবহির্ভূত?’\nগভর্ণরের প্রশ্নে খলিফা অন্য কিছু আচঁ করলেন, তাই তিনি ঝাঁঝের সঙ্গে বললেন, ‘এজাতীয় প্রশ্ন কেন করছেন? যান নিজের কাজ করুন।’\nকিন্তু গভর্ণরও আরেকটি প্রশ্ন করে বসলেন যে, ‘যে লোকটিকে শাহি পোশাক দিয়ে নাক পরিস্কার করার অপরাধে সকলের সামনে লাঞ্চিত করা হয়েছে। তার কাছ থেকে শাহি-পোশাক খুলে নেয়া হয়েছে। তাকে মজলিস থেকে বের করে দেয়া হয়েছে। এত বড় শাস্তি দেয়র প্রয়োজন আসলেই কী ছিল? আরো কম শাস্তি দিলেও চলত না?’\nএই প্রশ্ন শোনে খলিফা ঠাণ্ডা গলায় বললেন, ‘আপনার প্রশ্ন থেকে জবাবদীহিতা তলবের গন্ধ আসছে।  আপনাকে সতর্ক করে দিচ্ছি, আমার সঙ্গে এভাবে কথা বলবেন না। অন্যথায় পস্তাতে হবে।’\nখলিফার সতর্কবাণী শুনে গভর্ণর আরো গাম্ভীর্যপূর্ণ ভাষায় বললেন, ‘বাদশাহ সালামত! একটা কথা আমি বুঝেছি। আপনি এক ব্যক্তিকে শাহি-পোশাক উপহার দিয়েছেন। সে আপনার উপহারের অবমূল্যায়ন করেছে। তাই আপনি তাকে এই পরিমাণ লাঞ্ছিত করলেন! এতে আমার মনে একটা বষিয় তোলপাড় সৃষ্টি করেছে। তাহল এই, আমার প্রাণপ্রিয় প্রভু আমার গায়ে মানবতার পোশাক পরিয়ে এই দুনিয়াতে প্রেরণ করেছেন। যেন আমি তাঁর দেয়া পোশাকটির অবমূল্যায়ন না করি। যদি করি তাহলে তিনি হাশরের দিন আমাকে লাঞ্ছিত করবেন।’\nএই বলে উক্ত গভর্ণর নিজের পরিহিত শাহি-পোশাকটা খুলে বাদশাহর সিংহাসনের দিকে নিক্ষেপ করে দিলেন এবং বললেন, ‘আমার জন্য উচিত হবে, আমি প্রথমে মানবতার পোশাকের মূল্যায়ন করব, যাতে কেয়ামত দিবসের লাঞ্চনা থেকে বাঁচতে পারি।’\nএই বলে তিনি শাহি-মর্যাদাকে লাথি মেরে বের হয়ে পড়লেন। বের হয়ে চিন্তা করতে লাগলেন কী করা যায়! তখনি তিনি মনে মনে স্থির করে নিলেন যে, জুনাইদ বোগদাদীর কাছে যেয়ে বাতেনি নেয়ামত হাসিল করবেন।\nএই চিন্তা করে তিনি কয়েক দিনের সফর সৈহ্য করে বাগদাদে হযরত জুনাইদ বোগদাদী রহ.-এর খেদমতে পৌঁছলেন। তাঁর কাছে আরজ করলেন, ‘আপনার নিকট যে বাতেনি নেয়ামত আছে, তা আমাকে দান করুন। আপনি ইচ্ছা করলে তা আমাকে ফ্রী দিতে পারেন কিংবা যে মূল্য নির্ধারণ করবেন, পরিশোধ করার জন্য আমি প্রস্তুত আছি।’\nজুনাইদ বোগদাদী রহ. উত্তর দিলেন, ‘মূল্য চাইলে দিতে পারবে না। ফ্রী দিলে তুমি তার কদর করবে না।’\nগভর্ণর জিজ্ঞেস করলেন, ‘তাহলে কী করতে পারি? আপনি যা বলবেন তা-ই করার জন্য আমি প্রস্তুত আছি।’\nজুনাইদ বোগদাদী রহ. উত্তর দিলেন, ‘এখানে কিছুু দিন অবস্থান কর। তারপর অন্তরের আয়না পরিস্কার হয়ে গেলে কাম্য-নেয়ামত দিয়ে দেয়া হবে।’\nএভাবে কয়েক মাস অতিবাহিত হওয়ার পর একদিন জুনাইদ বোগদাদী রহ. তাঁকে জিজ্ঞেস করলেন, ‘ এর আগে তুমি কী কাজ করতে?’\nউত্তর দিলেন, ‘এর আগে আমি অমুক এলাকার গভর্ণর ছিলাম।’\nএটা শুনে জুনাইদ বোগদাদী রহ. বললেন, ‘ ও আচ্ছা। তাহলে যাও, বাগদাদ শহরে গন্ধকের দোকান খুলে বসো।’\nনির্দেশ মাফিক তিনি দোকান খুলে বসে পড়লেন। এখন এক দিকে গন্ধকের দুর্গন্ধ, অপর দিকে কাস্টমারদের সঙ্গে দরাদরি করার ঝামেলা, কাস্টমারও তো সব আর এক রকম হয় না…যার কারণে তার নিদারুণ কষ্ট হচ্ছিল। কিন্তু কী আর করা! এভাবে তার এক বছর কেটে গেল। এক বছর পর তিনি বোগদাদী রহ.-এর খেদমতে উপস্থিত হয়ে বললেন, ‘হযরত! এক বছর হয়ে গেছে!’\nহযরত উত্তর দিলেন, ‘ও… তাহলে তুমি দিনগুলোর হিসাবও রেখেছ! যাও, আরো এক বছর দোকান কর।’\nতিনি চলে গেলেন। আরো এক বছর দোকান চালালেন। কিন্তু তবিয়ত তার আগের মত নেই। আরো পরিশীলিত হয়ে উঠেছে। যার কারণে তিনি এবার হিসাব রাখেন নি। তাই জুনাইদ বোগদাদী রহ. এক দিন তাকে ডেকে পাঠিয়ে বললেন, ‘ গভর্ণর সাহেব, আরো এক বছর তো চলে গেল।’\nতিনি উত্তর দিলেন, ‘হযরত! এবার হিসাব রাখি নি তো!’\nএবার জুনাইদ বোগদাদী রহ. তার হাতে ভিক্ষার একটা ঝুলি ধরিয়ে দিয়ে বললেন, ‘যাও, বাগদাদ শহরে গিয়ে ভিক্ষা কর।’\nএটা শুনে তিনি অবাক-নয়নে তাকিয়ে রইলেন। জুনাইদ বোগদাদী রহ. বললেন, ‘যে নেয়ামতের সন্ধানে তুমি এখানে এসেছ তা পেতে হলে যা বললাম তা করতে হবে। অন্যথায় যেখান থেকে এসেছ সেখানে ফিরে যাও। এখানে তোমার কাজ নেই।’\nকী আর করা! গভর্ণর সাহেব সঙ্গে সঙ্গে ভিক্ষার ঝুলি হাতে নিয়ে নিলেন। বাগদাদে চলে গেলেন। যেখানে কিছুলোকের সমাগম দেখতেন, সেখানে হাত পেতে দিয়ে বলতেন, ‘আল্লাহর ওয়াস্তে কিছু দেন।’ কিন্তু কারো কাছ থেকে কিছু পেতেন না। কারণ, তাকে তো ভিক্ষুকের মত লাগত না। ভিক্ষুকের চেহারা আর গভর্ণরের চেহারা তো একরকম হয় না। যার কারণে অনেক সময় মানুষের কাছে বিভিন্নরকমের তিরস্কারও শুনতে হত। বলত, ‘কাম চোর কোথাকার; চেহারা তো বেশ নাদুসনুদুস। ভিক্ষা করে খাও কেন? কাম কাজ করে খেতে পার না?’ এতসব তিরস্কার শুনেও সব তিনি হজম করে নিতেন। আশ্চর্যের ব্যাপার হল, এভাবে তিনি একবছর ভিক্ষা করলেন। দ্বারে দ্বারে ঘুরতেন। কিন্তু কোনো কা্না-কড়িও পেতেন না।\nআত্মাকে সংশোধন করার এটাও একটা পদ্ধতি ছিল। হযরত জুনাইদ বোগদাদী রহ, তার দেমাগ থেকে গভর্ণরগিরির ভূত ছাড়াতে চেয়েছিলেন। তাকে অহঙ্কার থেকে মুক্তি দিতে চেয়েছিলেন। অবশেষে তিনি ভিক্ষার হাত পেতে বুঝতে সক্ষম হলেন যে, ‘আসলে আমার কোনো যোগ্যতা নেই। ভিক্ষার হাত পাততে হলে মাখলুকের কাছে নয়; খালেকের কাছে পাততে হবে।’\nঅবশেষে একবছর পর একদিন হযরত জুনাইদ বোগদাদী রহ. তাকে ডেকে পাঠালেন। এবার হযরতের কথার মাঝে আগের সেই শাসন নেই; আছে তার প্রতি সম্মান। তাই ভাষাও পাল্টে গেল। ‘তুমি’ থেকে ‘আপনি’তে চলে আসলেন। বললেন, ‘গভর্ণর সাহেব! আপনার নাম কী?’\nউত্তর দিলেন, ‘ফকিরের নাম আবুবকর শিবলি।’\nহযরত এবার মায়াঝরা কণ্ঠে বললেন, ‘আচ্ছা ঠিক আছে, আজ থেকে আপনি আমাদের মাহফিলে বসবেন।’\nযেন দীর্ঘ তিনবছর মুজাহাদা করানোর পর হযরত নিজের মাহফিলে বসার অনুমতি দিলেন। কিন্তু শিবলি রহ.-এর অন্তর তো মুজাহাদার উত্তাপে আগে থেকেই পরিস্কার হয়ে গিয়েছিল। যার ফলে হযরতের একেকটি কথা দ্বারা তাঁর বুক নুরানি হয়ে উঠছিল এবং চেহারায় তা উদ্ভাসিত হয়ে প্রকাশ পাচ্ছিল। তাঁর অন্তর্দৃষ্টির তেজও বৃদ্ধি পাচ্ছিল। কয়েক মাসের মধ্যে অবস্থা এতটাই চমৎকারভাবে পাল্টে গেল যে, তাঁর অন্তর আল্লাহর ভালোবাসায় পরিপূর্ণ হয়ে ওঠল। অবশেষে হযরত একদিন তাঁকে ডেকে বললেন, ‘শিবলি! আপনি যখন নাহাবন্দ-অঞ্চলের গভর্ণর ছিলেন, তখন হয়ত আপনি কারো ওপর জুলুমও করেছিলেন। এজন্য যারা আপনার হাতে মজলুম হয়েছে, আপনার হাতে যাদের হক নষ্ট হয়েছে, তাদের একটা তালিকা তৈরি করুন।’\nশেষ পর্যন্ত তিনি মাত্র দিন দিনে মোটামোটি দীর্ঘ তালিকা তৈরি করে ফেললেন। হযরত বললেন, ‘শিবলি! আধ্যাত্মিকতার নিসবত ততক্ষণ পর্যন্ত ভাগ্যে জুটে না, যতক্ষণ পর্যন্ত বান্দার হক পূরণ করা হয় না। সুতরাং যান, তালিকা অনুপাতে সেই সব মানুষের কাছ থেকে মাফ নিয়ে আসেন।’\nশিবলি রহ. চলে গেলেন নাহাবন্ধ অঞ্চলে। সেখানে প্রত্যেকের ঠিকানা খুঁজে বের করে করে ক্ষমা চাইতে লাগলেন। অনেকে তো সহজেই ক্ষমা করে দিল। কিন্তু এমনও হয়েছে যে, অনেকে বলত, আপনি গভর্ণর থাকাবস্থায় আমাদেরকে বেশ কষ্ট দিয়েছেন। সুতরাং ক্ষমা করব না। ক্ষমা পেতে হলে এত সময় পর্যন্ত রোদে দাঁড়িয়ে থাকতে হবে। কেউ কেউ বলত, আমার ঘর নির্মাণের কাজ করে দিন, তারপর ক্ষমা করব। শিবলি রহ. প্রত্যেকের কথা শুনতেন এবং তাদের ইচ্ছা পূরণ করে ক্ষমা নিয়ে ছাড়তেন। এভাবে ক্ষমাপ্রার্থনার কাজে নাহাবন্দে কেটে গেল দু’বছর। তারপর আসলেন বাগদাদে। সুতরাং তাঁর খানকাহি-জিন্দেগির মোট সময় হল পাঁচ বছর। এই দীর্ঘ বছরে তিনি মুজাহাদা ও সাধনার চাক্কিতে নফসকে এমনভাবে পেষণ করেছিলেন যে, নফস প্রায় মরে গেল। নফস থেকে ‘আমি’ বের হয়ে গেল। অন্তরজগতে ‘তুমিই তুমি’ ঢুকে গেল। ফলে আল্লাহর রহমতের মাঝে জোশ চলে এল। একদিন জুনাইদ বোগদাদি রহ. তাঁকে আধ্যাত্মিক নেসবতের খেলাফত দিয়ে দিলেন। এরপ কী হল! তাঁর দৃষ্টির ধরণ পাল্টে গেল। পায়ের গতির মোড় ঘুরে গেল। চিন্তার পদ্ধতি বদলে গেল। গাফলতির চাদর খসে পড়ল। আল্লাহর মারেফতে বুকটা ভরে নূরের খাযানা হয়ে উঠল। তিনি হয়ে গেলেন ‘আরিফবিল্লাহ’ তথা আল্লাহর মারেফত লাভে ধন্যব্যক্তি। ইশকে ইলাহী দ্বারা অন্ত তাঁর আলোকিত হয়ে উঠল। তাঁরই জীবনের কয়েকটি ঘটনা নিম্নে পেশ করা হল–\n০১. একবার তিনি একাকী বসে আল্লাহর যিকিরে মশগুল ছিলেন। ইত্যবসরে জনৈক যুবক-সালেক (আত্মশুদ্ধিতে প্রচেষ্টারত মুরিদ) এসে বলল, ‘হযরত! আমাকে আল্লাহর সঙ্গে সম্পর্ক করিয়ে দিন।’\nতিনি উত্তর দিলেন, ‘আল্লাহর সঙ্গে…?’ তখন তাঁর যবান থেকে ‘আল্লাহ’ শব্দটা এতটাই মহব্বতের সঙ্গে বের হল যে, উক্ত যুবকের অন্তর যেন ইশকের তীরে ছিদ্র হয়ে গেল এবং সেখানেই পড়ে মারা গেল। তাঁকে গ্রেফতার করা হল। আদালতে নেয়ার পর বিচারক তাঁকে উদ্দেশ্য করে বললেন, ‘শিবলি! আপনি যুবকটাকে মেরে ফেললেন!’\nতিনি উত্তর দিলেন, ‘মোটেই না। বরং যুবকটি এসে আমাকে বলল, আমাকে আল্লাহর সঙ্গে সম্পর্ক করিয়ে দিন। উত্তরে আমি শুধু বলেছিলাম, আল্লাহর সঙ্গে…? আর সে ইশকের সাগর থেকে উথ্থিত, আমার যবানে উচ্চারিত এই ‘আল্লাহ’ শব্দের উত্তাপ সহ্য করতে পারে নি। সুতরাং আমার কী দোষ?’\nবিচারক শিবলি রহ.-এর মুখ থেকে ‘আল্লাহ’ শব্দটা শোনামাত্র তাঁর হৃদয়জগতেও যেন তুফান শুরু হল। তাই তিনি শিবলি রহ.-কে সসম্মানে মুক্তি দিয়ে দিলেন।\n০২. তাঁর অভ্যাস ছিল, কেউ যদিক তাঁর সামনে আল্লাহর নাম নিত, তিনি তাকে মিষ্টিমুখ করাতেন। এক ব্যক্তি এর কারণ জানতে চাইলে তিনি বলেন, যে ব্যক্তির মুখে আমার মাহবুবের নামা উচ্চারিত হবে, তাকে মিষ্টি খাওয়াব না তো কী করব! সুবহানাল্লাহ।\n০৩. একদিন লোকেরা দেখতে পেল, শিবলি রহ. অত্যন্ত রাগতভঙ্গিতে তরাবারি হাতে নিয়ে এক জায়গায় দাঁড়িয়ে আছেন। জিজ্ঞেসা করা হল, ‘শিবলি! কী ব্যাপার’\nতিনি উত্তর দিলেন, ‘আমি জানতে পেরেছি, লোকেরা আমার মাহবুবের নাম গাফলতির সঙ্গে নেয়। আর আমার মতে আমার প্রিয়তমের নাম গাফলতির সঙ্গে নেয়া কুফরির ন্যায়।’\n০৪. একদিন তিনি কোথাও যাচ্ছিলেন। পোলাপান তাঁর পেছনে লেগে গেল এবং তাঁকে পাগল মনে করে তাঁর সঙ্গে এটা সেটা করতে লাগল। তিনি সেদিকে ভ্রুক্ষেপই করছিলেন না। এরই মধ্যে একটি ছেলে তাঁকে কংকর মেরে দিল। গিয়ে পড়ল তাঁর পায়ের নলীতে। যার কারণে সেখান থেকে রক্ত বের হতে লাগল। এক পথচারী একান্ড দেখে দুষ্টু ছেলেদেরকে বকাঝকা করে তাড়িয়ে দিল এবং তাঁর প্রতি সহমর্মিতা প্রকাশপূর্বক রক্ত মুছে দেয়ার উদ্দেশে যেই মাত্র এগিয়ে গেল, তখন লোকটি দেখতে পেল, তার পা থেকে রক্তের ফোটা মাটিতে পড়ছিল, তা দ্বারা ‘আল্লাহ’ শব্দ অংকিত হয়ে যাচ্ছিল।\nসুবহানাল্লাহ! ইশকেইলাহি রক্তের সঙ্গে কিভাবে মিশে গেলে এমনটি হতে পারে!\n০৫. একবার ঈদের দিন তিনি কালো কাপড় পরে বসে রইলেন। লোকেরা জিজ্ঞেস করল, ‘এটা কেন?’\nতিনি বললেন, ‘মানুষ নিজের প্রভুকে ভুলে বসে আছে। তাদের অন্তর গুনাহর আধিক্যের কারণে আমার কাপড়টার মতই কালো হয়ে গেছে।’\n০৬. একবার তিনি অযু করে নামাযের উদ্দেশ্যে মসজিদে যাচ্ছিলেন। তখন তাঁর অন্তরে আল্লাহর পক্ষ থেকে ইলহাম হল, ‘শিবলি! তুমি এমন গোস্তাখিপূর্ণ অযু করে আমার ঘরের দিকে যাচ্ছ?’\nএই ইলহাম পেয়ে তিনি পুনরায় অযু করার উদ্দেশ্যে বাড়ির দিকে রওয়ানা দেয়ার উদ্দেশে যে-ই ঘুরে দাঁড়ালেন, তখনি আবার ইলহাম হল ‘শিবলি! তুমি আমার দরজা ছেড়ে চলে যাচ্ছ!’\nএই অবস্থা দেখে তিনি ওয়াজদের হালতে (আল্লাহপ্রেমের উন্মত্ততা) এসে চিৎকার বলে ওঠলেন, ‘ওগো আল্লাহ!’\nআর তখনি পুনরায় ইলহাম হল, ‘শিবলি! তুমি আমাকে তোমার জোশ দেখাচ্ছ?’\nএবার তিনি একেবারে নীরব হয়ে গেলেন। ঠিক তখনি ইলহাম হল, ‘শিবলি! তুমি আমাকে তোমার ধৈর্য্যক্ষমতা দেখাচ্ছ?’\nএবার তিনি কোনো দিশা না পেয়ে ভিক্ষুকের মত মাওলার দরবারে হাত তুলে দিলেন। অঝোরধারায় কান্না শুরু করে দিলেন।\nমূলত আল্লাহতায়ালা তাঁর এই বিনয়টাই দেখতে চেয়েছিলেন।\n০৭. একবার তাঁর অন্তরে ইলহাম হল, ‘শিবলি! তুমি যদি চাও, আমি তোমার দোষ মানুষের কাছে প্রকাশ করে দেই, যাতে করে তোমাকে কেউ বদনজর দিতে না পারে।’\nশিবলি রহ.ও সেদিন প্রেমচাতুরিতে ডুবে ছিলেন, তাই তিনি নিবেদন করলেন, ‘আল্লাহজী! আপনি কী চান, আমি আপনার রহমত খুলে খুলে মানুষের কাছে প্রকাশ করি? যাতে করে মানুষ আশার সাগরে নিজেকে ভাসিয়ে দিয়ে আপনাকে আর সিজদা করবে না।’\nসঙ্গে সঙ্গে ইলহাম হল, ‘শিবলি! তুমি আমারটা বলো না, আমি তোমারটা বলব না।’\nউপরোক্ত ঘটনাগুলো দ্বারা অনুমান করা যায়, যাঁরা নিজের নফসকে সাধনার চুলায় জ্বালিয়ে ‘খাঁটিসোনা’ করে নিয়েছে, তাঁদের অন্তরে আল্লাহর প্রতি ভালোবাসা কী পরিমাণ হয়!"
  },
  {
    "1": "আল্লাহ প্রেমিকদের প্রেম-কাহিনি",
    "2": "ইশকে ইলাহী পর্ব-০৭:\n\nআল্লাহপ্রেমিকদের প্রেম-কাহিনি\n\nএকটি নিস্পাপ প্রশ্ন\nহযরত হুসাইন রাযি.-এর শিশুকালের ঘটনা। তিনি আলী রাযি.-কে জিজ্ঞেস করলেন, ‘আপনি কি আল্লাহকে ভালোবাসেন?’\nআলী রাযি. বললেন, ‘হ্যাঁ।’\nপুনরায় প্রশ্ন করলেন, ‘আমার আম্মুকে ভালোবাসেন?’\nআলী রাযি. এবারও উত্তর দিলেন, ‘হ্যাঁ।’\nএবার প্রশ্ন করলেন, ‘আপনি কি আমাকে ভালোবাসেন?’\nআলী রাযি. আগের মতই সংক্ষিপ্ত উত্তর দিলেন, ‘হ্যাঁ।’\nএবার হুসাইন রাযি. একেবারে নিস্পাপভঙ্গিতে বললেন, ‘বাবা! আপনার অন্তর তো ভালোবাসার গুদাম হয়ে আছে। অন্তরে তো কেবল একজনের প্রতি ভালোবাসা থাকবে।’\nতখন আলী রাযি. তাকে বোঝালেন, ‘বেটা! তোমার প্রশ্নটা খুব সুন্দর। কিন্তু তোমার নানাজীকে, তোমার আম্মুকে এবং তোমাকে এজন্য ভালোবাসি, কারণ, এজাতীয় ভালোবাসার নির্দেশ আল্লাহ তাআলা নিজেই দিয়েছেন। সুতরাং এ ভালোবাসাগুলো মূলতঃ আল্লাহকে ভালোবাসারই অংশ।’\nএটা শুনে হুসাইন রাযি. শিশুসুলভ মুচকি হাঁসি দিলেন এবং বললেন, ‘এবার কথা বুঝে এসেছে।’\nসামনুন মুহিব্বের অবস্থা\nসামনুন মুহিব্ব ছিলেন একজন যুবক। চমৎকার চেহারার অধিকারী ছিলেন। ইশকেইলাহিতে তিনি সবসময় ডুবে থাকতেন। একবার লোকেরা তাঁকে কিছু ওয়াজ করার অনুরোধ করল। তিনি মহব্বতে-ইলাহি তথা আল্লাহর প্রতি ভালোবাসার গুরুত্ব সম্পর্কে বয়ান শুরু করে দিলেন। এরই মধ্যে একটি চড়ুই পাখি তাঁর কাঁধে এসে বসে গেল। কিছুক্ষণ পর এসে বসে পড়ল কোলে। তিনি ওয়াজ চালিয়েই যাচ্ছিলেন। এদিকে তাঁর কোনো ভ্রুক্ষেপ নেই। কিছুক্ষণ পর দেখা গেল, চড়ুই পাখিটি তাঁর কোলে ছটপট করতে করতে প্রাণ দিয়ে দিল। এ ঘটনার পর থেকে মানুষ তাঁর নাম রেখে দিল, সামনুন মুহিব্ব।\n \nরাতভর মুরাকাবা\nহযরত মাওলানা হুসাইন রহ. ছিলেন খাজা সিরাজুদ্দিন রহ.-এর ইজাজতপ্রাপ্ত খলিফা। তাঁর খানকায় প্রতিদিন ইশার নামাজের পর মুরাকাবা হত। হযরত নিজেই সকলকে রাতভর মুরাকাবা করাতেন। ক্লান্ত হয়ে গেলে মুরাকাবা ছেড়ে চলে যাওয়ার অনুমতি ছিল। তো হযরত মুরাকাবা করাতেন, লোকেরাও মুরাকাবা করত। আর যে ক্লান্ত হয়ে পড়ত, সে ওঠে চলে যেত। দেখা যেত, যখন অর্ধরাত হত, তখন একজন একজন করে এভাবে সবাই ওঠে চলে যেত। মাঝরাতে যখন হযরত মুরাকাবা থেকে মাথা ওঠাতেন, তখন দেখতেন সামনে কেউ নেই। তখন তিনি উঠে তাহাজ্জুদের জন্য দাঁড়াতেন। সারারাত আল্লাহর স্মরণে কাটিয়ে দিতেন।\nجی ڈھونڈتا ہے پھر وہی فرصت کہ رات دن\nبیٹھے رہیں تصور جاناں کیے ہوئے\n‘অন্তর মোর খুঁজে ফিরে আসবে কখন সুযোগটা ফের;\nরাত-দিন থাকব বসে স্মরণ করে প্রিয়তমের।’\nতোমার হাত এসে গেছে হাতে\nজনৈক বুযুর্গের ঘটনা। কোথাও যাচ্ছিলেন। পথিমধ্যে অগ্নিপূজকের দেখা পেলেন। অগ্নিপূজক আগুনের পূজা করত। বুযুর্গ তাকে বোঝালেন, এটা সৃষ্টি; স্রষ্টা নয়। সৃষ্টির উপাসনা করা যায় না। কিন্তু অগ্নিপূজক কোনোভাবেই তা মানছিল না। এক পর্যায়ে বুযুর্গ রেগে গেলেন। বললেন, এক কাজ কর। একটা জায়গায় আমরা ভালোভাবে আগুন জ্বালাব। আমরা উভয়ে সেখানে হাত ঢুকিয়ে দিব। আমাদের মধ্যে যে সত্য, আগুন তার কোনো ক্ষতি করতে পারবে না। আর মিথ্যুক হলে আগুন তাকে রেহাই দিবে না।\nঅগ্নিপূজক বুযুর্গের এই প্রস্তাবে রাজি হয়ে গেল। অবশেষে কথা অনুযায়ী বুযুর্গ করলেন কী- তিনি অগ্নিপূজকের হাত নিজের হাতের ভিতর নিয়ে আগুনের মধ্যে ঢুকিয়ে দিলেন। কিন্তু একটু পরে উভয়ে অনুধাবন করলেন, আগুন কারো হাতই পুড়ছে না। বুযুর্গ খুবই চিন্তায় পড়ে গেলেন। ইত্যবসরে তাঁর প্রতি আল্লাহর পক্ষ থেকে ইলহাম হল যে, হে আমার প্রিয়! আমি এ লোকটির হাত কিভাবে জ্বালাব! কারণ, তার হাত তো তোমার হতের ভিতর ছিল। তোমার হতের ছোঁয়া যার হাতের ভেতর লেগে আছে, তাকে জ্বালাব কেমনে!\nএকজন খৃষ্টান, দু’টি সংবাদ\nএকবার একজন মুসলিম ও একজন খৃষ্টান একই সঙ্গে সফর করছিল। উভয়ের গন্তব্যস্থল ছিল অভিন্ন, তাই তারা ভাবল, সফরে একসঙ্গে থাকলে সফর সহজ হবে। এখনও গন্তব্যস্থালে পৌঁছুতে দু’ দিন বাকি; কিন্তু এরই মধ্যে তাদের খাদ্য ও রসদ ফুরিয়ে গেল। দু’জন পরামর্শে বসল যে, কী করা যায়? মুসলিম লোকটি প্রস্তাব দিল, এক কাজ করি, একদিন আমি দুআ করব যাতে খাদ্যের ব্যবস্থা হয়। আরেকদিন তুমি দুআ করবে যাতে খাদ্যের একটা সুরাহা হয়। খৃষ্টান লোকটি মুসলিম লোকটির প্রস্তাব মেনে নিল। সিদ্ধান্ত অনুযায়ী প্রথমদিন দুআ করতে বসল মুসলিম লোকটি। দুআ কবুল হয়ে গেল। ফলে দেখা গেল, কিছুক্ষণ পর একজন গরম গরম খানা নিয়ে আসল, তাদেরকে হাদিয়া দিয়ে চলে গেল। এই ঘটনায় মুসলিম লোকটি দারুণ খুশি হল। ভাবল, আল্লাহ তাআলা সম্মান রেখেছেন। খাওয়া-দাওয়া শেষ করে দু’জনই ঘুমিয়ে পড়ল। দ্বিতীয় দিন দুআ করার পালা ছিল খৃষ্টান লোকটির। আজ তাকেও বেশ হাশি-খুশি দেখা যাচ্ছিল। সে রীতিমত এক কোণে গিয়ে দুআ শুরু করে দিল। কিছুক্ষণ পর এক লোক আসল। আজ একটি দস্তরখান নয়; বরং দু’টি দস্তরখানে করে খানা আসল। এই ঘটনাটি দেখে খৃষ্টান লোকটির আনন্দের সীমা রইল না। কিন্তু মুসলিম লোকটি এতটাই চিন্তিত হল যে, তার মনই চাচ্ছিল না খানা খাবে। খৃষ্টান লোকটি মুসলিম লোকটির মনের অবস্থা বুঝতে পেরে বলল, আপনি যদি খানা খান তাহলে দু’টি সুসংবাদ শোনাব। যাই হোক, দু’জনই খেয়ে নিল। তারপর মুসলিম লোকটি বলল, বলুন, ‘সুসংবাদ দু’টি কী?’\nখৃষ্টান লোকটি উত্তর দিল, ‘প্রথম সুসংবাদ হল এই যে, আমি এক্ষুণি মুসলমান হব। দ্বিতীয় সুসংবাদটি হল, আমি দুআ করেছিলাম, হে আল্লাহ! যদি আমার সফরসঙ্গী এই মুসলিমটির কোনো মর্যাদা আপনার কাছে থাকে, তাহলে খাদ্যের ব্যবস্থা করে দিন। আল্লাহ আমার দুআ এমনভাবে কবুল করে নিলেন যে, ডাবল খানা পাঠিয়ে দিয়েছেন।’\nআল্লাহর কাছে সত্যিকারের আশেকের মর্যাদা অনেক। হাদিস পাকে আছে, রাসূলুল্লাহ সাল্লাল্লাহু আলাইহি ওয়াসাল্লাম অনেক সময় মুহাজির সাহাবিদের উসিলা দিয়ে আল্লাহর কাছে দুআ করতেন। নবীজীর ইন্তেকালের পর বৃষ্টি না হওয়ার কারণে সাহাবায়েকেরাম আব্বাস রাযি.-এর উসিলা দিয়ে দুআ করেছিলেন। তাঁর ইন্তেকালের পর সাহাবায়েকেরাম আয়েশা রাযি.-কে দিয়ে দুআ করাতেন।\nতোমাকে বাহির হতে দেয়নি কে?\nএক ব্যক্তি মাছ খরিদ করল। মজদুরকে বলল, ‘বাড়িতে নিয়ে দাও, তোমাকে এত টাকা দেয়া হবে।’\nমজদুর বলল, ‘ঠিক আছে, তবে পথিমধ্যে নামাযের সময় হলে আমি প্রথমে নামায পড়ব, তারপর মাছ নিয়ে আপনার বাড়িতে যাব।’\nওই ব্যক্তি রাজি হয়ে গেল। মজদুর চলল মাছ নিয়ে। পথিমধ্যে আযান হল। মজদুর বলল, ‘প্রতিশ্রুতি মোতাবেক আমি আগে নামায আদায় করব।’\nলোকটি বলল, ‘ঠিক আছে, তুমি নামায পড়ে আস। আমি মাছের কাছে আছি। একটু তাড়াতাড়ি এসো।’\nমজদুর মসজিদে ঢুকে গেল এবং নামায শুরু করে দিল। অন্যান্য লোক নামায শেষ করে মসজিদ থেকে বের হয়ে গিয়েছিল, কিন্তু মজদুরের নামায তখনও শেষ হয় নি। লোকটি দেখল, দেরি হয়ে যাচ্ছে। তাই সে মসজিদের বাহির থেকে মজদুরের উদ্দেশে হাঁক দিল। বলল, ‘ও মিঁয়া! অনেক দেরি হয়ে গেল। তোমাকে বাহির হতে দিচ্ছে না কে?’\nমজদুর উত্তর দিল, ‘যিনি আপনাকে ভেতরে আসতে দেন নি, তিনি আমাকে বাহিরে আসতে দিচ্ছেন না।’\nসুবহানাল্লাহ! আল্লাহপ্রেমিকদের অবস্থা সত্যিই আশ্চর্যজনক হয়। তারা নামাযের মধ্যে এই অনুভব করে যে, যেন তারা নামাযের মধ্যে প্রকৃত প্রিয়তমের সঙ্গে ভেদ-রহস্যের কথা বলছেন।\nজনৈক বাঁদির বিস্ময়কর দুআ\nএক ব্যক্তি বাজারে গেল। সেখানে দেখতে পেল জনৈক মালিক তার বাঁদি বিক্রি করতে চায়, কিন্তু ক্রেতা পাওয়া যাচ্ছে না। লোকটি বাঁদিটাকে অল্প দামে কিনে নিল। রাতের বেলায় যখন লোকটির চোখ খুলল তখন দেখতে পেল, বাঁদি তাহাজ্জুদ নামাজ পড়ে দুআ করছে, ‘হে আল্লাহ! আপনার কসম, আপনি আমাকে ভালোবাসেন।’\nএটা শুনে লোকটি বাঁদির ভুল ধরিয়ে দিয়ে বলল, ‘এভাবে বলো না; বরং এভাবে বলো যে, হেআল্লাহ! আপনার কসম, আমি আপনাকে ভালোবাসি।’\nমনিবের এই ভুল ধরা বাঁদির কাছে ভালো লাগে নি। সে বলল, ‘আমার মনিব আল্লাহ যদি আমাকে ভালো না বাসতেন তাহলে তিনি আমাকে সারারাত জায়নামাযে বসিয়ে রাখতেন না এবং আপনাকে বিছানায় এমন মিষ্টি ঘুমে বিভোর রাখতেন না।’\nএ বলে বাঁদিটি হাত তুলল এবং কেঁদে কেঁদে দুআ করতে লাগল যে, ‘হে আল্লাহ! এতদিন যাবত আমার বিষয়টি গোপন ছিল। এখন মাখলুক জেনে ফেলেছে। আপনি আমাকে আপনার কাছে নিয়ে যান।’\nএই দুআ করতে করতে তাঁর প্রাণ সেখানেই চলে গেল।\nমাওলানা মুহাম্মাদ আলী জাওহারের কবিতা\nমাওলানা মুহাম্মাদ আলী জাওহার রহ.-এর পিতা ছিলেন খাজা মাযহার জানে জানাঁ রহ.-এর মুরিদ। শায়খের তাওয়াজ্জুহের উসিলায় ইসলামের প্রতি ভালোবাসা তার হৃদয়পাতালে প্রোথিত ছিল। যখন ইংরেজদের থেকে স্বাধীনতা অর্জন করার আন্দোলন চলছিল তখন তিনি নিজের ছেলেকে বলেছিলেন, ‘মুহাম্মাদ আলী! খেলাফতের জন্য প্রাণ দিয়ে দাও।’ পরবর্তীতে এই মুহাম্মাদ আলী জাওহারই ইংরেজবিরোধী আন্দোলনে খুব দাপুটে ভূমিকা রেখেছিলেন। ইংরেজ শাসক তাঁকে সতর্ক করল যে, আপনি আন্দোলন থেকে ফিরে না আসলে কঠিন সময় আপনার জন্য অপেক্ষা করছে। প্রতিউত্তরে মুহাম্মাদ আলী জাওহার রহ. কিছু ছন্দ লিখেছিলেন-\nتم یوں ہی سمجھنا کہ فنا میرے لئے ہے\nپر غیب سے سامانِ بقا میرے لئے ہے\nہیں یوں تو فدا ابر سیہ پر سب ہی مے کش\nپر آج کی گھنگھور گھٹا میرے لئے ہے\nپیغام ملا تھا جو حسین ابنِ علی کو\nخوش ہوں وہی پیغامِ قضا میرے لئے ہے\nاللہ کے رستہ ہی میں موت آئے مسیحا\nاکسیر یہی ایک دوا میرے لئے ہے\nتوحید تو یہ ہے کہ خدا حشر میں کہہ دے\nیہ بندہ دو عالم سے خفا میرے لئے ہے\n‘ভেবে নাও, করেছি লীন নিজেকে নিজের জন্য\nআছে সামান অফুরাণ আমার জন্য;\nদিগন্তের ওই কালো মেঘ বিপদ সবার জন্য\nতবে আজিকার তর্জন-গর্জন কেবলি আমার জন্য;\nছিল পয়গাম আলীর সন্তান হুসাইনের জন্য\nখুশি হলাম সেই পয়গাম পেয়ে আমার জন্য;\nওই মৃত্যু, নয় মৃত্যু যা হয় আল্লাহর জন্য।\nমরণ তো নয় মহৌষধ হয় এটা আমার জন্য।\nতাওহিদ মানে বিচার দিবসে বলবেন বান্দার জন্য,\nবান্দা আমার দুই জগত নিয়ে ক্ষিপ্ত আমারই জন্য।’\nএকবার তিনি ইচ্ছে করলেন যে, আমি ইংল্যান্ডে গিয়ে মুসলমানদের স্বাধীনতার ব্যাপারে কলমি-জিহাদ করব। সংবাদপত্রে লিখে লিখে নিজের মত প্রকাশ করব। এই নিয়তে তিনি ইংল্যান্ডে চলে গেলেন। ভাবলেন, যতদিন মুসলমানরা স্বাধীন হবে না ততদিন সেখান থেকে আসব না।\nএ হিসাবে তিনি অনেক দিন ইংল্যান্ডেে বসবাস করে অনেক কষ্ট-মুজাহাদা করেছেন। ওই সময়টাতে তাঁর মেয়ে অসুস্থ হয়ে পড়েছিল। চিকিৎসকরা বলল, ‘তার রোগ দূরারোগ্য, বেশি দিন হয়ত বাঁচবে না।’ মা তার যুবতী মেয়েকে জিজ্ঞেস করল, ‘তোমার জীবনের শেষ ইচ্ছ কী?’\nমেয়ে উত্তর দিল, ‘মন চায় যে, শেষ সময় আব্বাজানকে একটু মনভরে দেখব।’\nমা বলল, ‘তাহলে তোমার আব্বাজানের কাছে চিঠি লেখ।’\nমেয়ে তখন চিঠি লিখল। মাওলানা মুহাম্মাদ আলী জাওহার রহ. যখন নিজের মেয়ের চিঠি পেলেন, তখন চিঠির অপর পিঠে কিছু ছন্দ লিখে দিয়েছিলেন–\nمیں ہوں مجبور پر الله تو مجبور نہیں\nتجھ سے میں دور سہی وہ تو مگر دور نہیں\nتیری صحت ہمیں منظور ہے لیکن اس کو\nنہیں منظور تو پھر ہم کو بھی منظور نہیں\n‘মালিক তো নয় অক্ষম, যদিও অক্ষম আমি;\nমালিক তোমার নিকটতম, যদিও পড়ে আছি দূরে আমি।\nতোমার সুস্থতা করি কামনা, কিন্তু যদি না চান তিনি\nতোমার সুস্থতা তখন চাই না যে আর আমি।’\nহযরত আলী রাযি. ও হযরত ফাতেমা রাযি.-এর আমল\nএকবার হযরত হাসান ও হুসাইন রাযি. অসুস্থ হয়ে পড়লেন। দু’জনই খুব কষ্ট পাচ্ছিলেন। তাই ফাতেমা রাযি. তাঁদের সুস্থতার জন্য মান্নত করলেন যে, হে আল্লাহ! যদি বাচ্চা দু’টি সুস্থ হয়ে যায় তাহলে আমরা স্বামী-স্ত্রী তিন দিন লাগাতার রোজা রাখব। আল্লাহ তাআলার বিশেষ রহমতে উভয় শাহজাদা সুস্থ হয়ে উঠেন। আলী রাযি. ও ফাতেমা রাযি. রোজা রাখা শুরু করলেন। প্রথম দিনের ইফতারের সময়ে উভয়ের কাছে ছিল শুধু একটি রুটি। ইত্যবসরে দরজায় কেউ করাঘাত করল। জিজ্ঞেস করলেন, ‘কে?’\nউত্তর আসল, ‘আমি গরিব মানুষ, ক্ষুধার্ত, আপনাদের কাছে এসেছি যেন কিছু পাই।’\nস্বামী-স্ত্রী চিন্তা করলেন, প্রয়োজনে আমরা না খেয়ে থাকব, তবুও ভিক্ষুককে খালি হাতে ফেরত দিব না। এই ভেবে রুটিটা নিয়ে ভিক্ষুকের হাতে তুলে দিলেন। তাঁরা শুধু পানি দ্বারা ইফতার করে নিলেন। ভোররাতে সাহরিটাও পানি দিয়েই সেরে নিলেন। পরের দিন আলী রাযি. কিছু কাজ করেছেন তবে পারিশ্রমিক বেশি একটা পান নি। সামান্য পেয়েছেন। যার দ্বারা শুধু একটি রুটি জোগাড় করতে পেরেছিলেন। ওই রুটিটা নিয়েই তাঁরা ইফতার করতে বসলেন। কিন্তু আজকেও দরজায় একই আওয়াজ শুনতে পেলেন। জিজ্ঞেস করলেন, ‘কে?’\nউত্তর এল, ‘আমি একজন এতিম, ক্ষুধার্ত, তাই আল্লাহর ওয়াস্তে কিছু সাহায্য করুন।’\nস্বামী-স্ত্রী ভাবলেন, এতিমকে ফেরত দেয়া ঠিক হবে না। এই চিন্তা করে রুটিটা তাকে দিয়ে দিলেন এবং নিজেরা পানি পান করে ইফতার করে নিলেন। সাহরির সময়েও শুধু পানি ছিল। তৃতীয় দিন আলী রাযি. কিছু খাবারের জোগাড় করলেন। তবে তাও ছিল একেবারে সামান্য। যা দিয়ে কোনো মতে দুইজনের ইফতারি হবে। কিন্তু এই দিনেও একই ঘটনা ঘটল। দরজায় আওয়াজ পড়ল। বলা হল, ‘আমি একজন ভিক্ষুক, আল্লাহর ওয়াস্তে কিছু ভিক্ষা দিন।’\nলাগাতার তিনদিনের ক্ষুধার কারণে উভয়ের অবস্থা ছিল নিদারুণ খারাপ। শরীর একেবারে নেতিয়ে পড়ে ছিল। কিন্তু আজও তাঁরা চিন্তা করলেন, আল্লাহর নাম নিয়ে ভিক্ষা চেয়েছে, এমন লোককে ফেরত দেয়া যায় না। এই চিন্তা করে আজকেও রুটিটা ভিক্ষুকের হাতে তুলে দিলেন। নিজেরা ক্ষুধাকে সয়ে নিলেন। কেন? কারণ, আল্লাহর প্রতি ভালোবাসায় তাঁদের অন্তর এতটাই সিক্ত ছিল যে, আল্লাহর জন্য প্রাণ দেয়াও তাঁদের কাছে সহজ ছিল। আর এটা তো মামুলি রুটি।\nআল্লাহ প্রেমিকদের অবস্থা এমনই হয়। তারা আল্লাহর জন্য যে কোনো কষ্ট সহ্য করতে প্রস্তুত থাকেন।\nیہ بازی عشق کی بازی ہے جو چاہے لگا دو ڈر کیسا\nگر جیت گئے تو کیا کہنا ہارے بھی تو بازی مات نہیں‌\n‘প্রেম খেলাতে শরিক হতে থাকবে কেন ভীতি;\nজয়ে পাবে বন্ধুর মিলন, হারলে পাবে প্রীতি।’"
  }
]