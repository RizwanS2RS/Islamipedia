[
    {
        "1": "দ্বীন শেখার গুরুত্ব ও ফজিলত",
        "2": "হে আমার দ্বীনি ভাই!\n\nএটা ঠিক যে, সাইয়েদ হওয়ার জন্য সাইয়েদ বংশে জন্ম নেওয়া (এবং বাঙ্গালী হওয়ার জন্য বাংলা ভাষায় কথা বলাই) যথেষ্ট। কিন্তু কেউ যদি দাবী করে, আমি অমুক ভাষায় কথা বলি, অমুক বংশে জন্ম আমার, সুতরাং আমি মুসলমান, মুসলমান হওয়ার জন্য আমাকে এর বেশি কিছু করতে হবে না; তবে তার এ-দাবী আপনিও মেনে নেবেন না। কারণ আপনি জানেন, ইসলাম ভাষা ভিত্তিক জাতি কিংবা বংশীয় কোনো জ্ঞাতি-গোষ্ঠীর নাম নয়, ইসলাম এমন এক পূর্ণাঙ্গ দ্বীনের নাম, যা আল্লাহ তাআলার পক্ষ হতে বিশ্ববাসীর কল্যাণে নবীজি সাল্লাল্লাহু আলাইহি ওয়াসাল্লাম নিয়ে এসেছেন এবং কোরআন ও হাদীসে যার বিস্তারিত বিবরণ রয়েছে। অতএব যে কোনো ভাষার যে কোনো গোত্রের এবং যে কোনো অঞ্চলের যে কেউ দ্বীন শিখবে এবং তদনুযায়ী জীবন যাপন করবে, সে-ই প্রকৃত মুসলমানরূপে পরিগণিত হবে। আর যে এই দ্বীন শিখবে না, দ্বীনের উপর আমল করবে না, সে প্রকৃত মুসলমান হিসাবে গণ্য হবে না। বোঝাগেলো, প্রকৃত মুসলমান হওয়ার জন্য দুটি বিষয় জরুরি:\n\nএক. ইসলামী জীবন যাপনের জ্ঞান অর্জন করা, অন্তত এর মৌলিক ও বুনিয়াদি বিষয়গুলো শিখে নেয়া।\n\nদুই. ব্যবহারিক জীবনে সে বিষয়গুলো মেনে চলা। ইসলাম গ্রহণ করা এবং মুসলমান হওয়ার এটাই প্রকৃত অর্থ।\n\nসুতরাং দ্বীনের জরুরি বিষয়ের ইলম হাসিল করা মুসলমান হওয়ার প্রথম শর্ত। হাদীস শরীফে এসেছে,\n\nطَلَبُ الْعِلْمِ فَرِيضَةٌ عَلَى كُلِّ مُسْلِمٍ. (قَالَ الْمزي: هَذَا الحَدِيث روى من طَرق تبلغ رُتْبَة الْحسن. كما في مصباح الزجاجة للسيوطي)\n\nইলম অর্জনের চেষ্টা করা প্রত্যেক মুসলমানের উপর ফরজ। সুনানে ইবনে মাজাহ, হাদীস ২২৪\n\nএক্ষেত্রে মনে রাখার বিষয় হলো, সমস্ত ফরজ বিষয় ইবাদতূল্য। সুতরাং দ্বীনের ফরজ বিষয়গুলো শেখা এবং শেখার চেষ্টা করা একটি ইবাদত। আল্লাহ তাআলার দরবারে এর অনেক মূল্য। নবীজী এ বিষয়ে বহু ফজীলত বয়ান করেছেন। এক হাদীসে এসেছে,\n\nمَنْ خَرَجَ فِي طَلَبِ العِلْمِ فَهُوَ فِي سَبِيلِ اللهِ حَتَّى يَرْجِعَ.\n\nযে ব্যক্তি দ্বীন শেখার জন্য ঘর ছেড়ে বের হবে, সে ফিরে আসা পর্যন্ত আল্লাহর রাস্তায় থাকবে। সুনানে তিরমিযি, হাদীস নং ২৬৪৭\n\nঅন্য এক হাদীসে এসেছে,\n\nمَنْ سَلَكَ طَرِيقًا يَلْتَمِسُ فِيهِ عِلْمًا، سَهَّلَ اللهُ لَهُ بِهِ طَرِيقًا إِلَى الْجَنَّةِ\n\nযে ব্যক্তি দ্বীন শেখার জন্য কোনো রাস্তায় চলবে আল্লাহ তাআলা এর উসিলায় তার জন্য জান্নাত-মুখী একটি পথ সহজ করে দেবেন। সহীহ মুসলিম, হাদীস নং ২৬৯৯\n\nআরেক হাদীসে ইরশাদ হয়েছে,\n\nمَنْ طَلَبَ العِلْمَ كَانَ كَفَّارَةً لِمَا مَضَى (هَذَا حَدِيثٌ ضَعِيفُ الإِسْنَادِ)\n\nযে ব্যক্তি ইলম হাসিলের চেষ্টা করবে, আল্লাহ তাআলা তার পিছনের গুনাহগুলো মাফ করে দিবেন। সুনানে তিরমিযি, হাদীস নং ২৬৪৮\n\nমোটকথা দ্বীন শেখা, ইসলামের জরুরি বিষয়গুলোর জ্ঞান অর্জন করা নারী-পুরুষ, ধনী-গরীব, শিক্ষিত-মূর্খ, জোয়ান-বৃদ্ধ সকলের উপর সমান ফরজ। আর উল্লিখিত হাদীসগুলো থেকে আমরা জানতে পেরেছি, ইলম শেখার পেছনে মেহনত ও সময় ব্যয় করার বিনিময়ে আল্লাহ পাকের দরবারে আমরা বিরাট নেকি ও সওয়াব লাভ করবো ইনশাআল্লাহ। সুতরাং দ্বীনের জরুরি বিষয়গুলোর ইলম হাসিলের সংকল্প করা আমাদের একান্ত কর্তব্য।\n\nবয়স ও ব্যস্ততার কারণে নিয়মিত ছাত্র হয়ে যাদের দ্বীন শেখার সুযোগ নেই, শিক্ষিত হয়ে থাকলে তাদের জন্য সহজ উপায় হলো, কোনো হক্কানী আলিমের পরামর্শ নিয়ে কিতাবপত্র পাঠ করা, আর অক্ষরজ্ঞান না থাকলে অন্যের মাধ্যমে পড়িয়ে শোনার ব্যবস্থা করা। মসজিদে, বাসা-বাড়িতে দ্বীনি কিতাব পড়ার এবং শোনার রেওয়াজ চালু করা। তাহলে সকল শ্রেণীর মানুষের মাঝে ধর্মীয় জ্ঞান ব্যপকতা লাভ করবে।\n\nএই লক্ষ্য সামনে রেখে বক্ষমান কিতাবখানি তৈরি করা হয়েছে। তাতে দ্বীনের প্রায় সকল জরুরি বিষয় সংক্ষেপে উল্লেখ করা হয়েছে। নবীজীর যে সকল হেদায়েত সম্পর্কে প্রত্যেক মুসলমানের অবগতি থাকা অত্যাবশ্যক, সেগুলো অত্যন্ত সাবলীল ভাষায় উপস্থাপন করা হয়েছে।\n\nআসুন, আমরা নিজেরা দ্বীনের কথা শিখি, অপরকে শেখাই। দ্বীনী কথার প্রচার ও প্রসারকে জীবনের লক্ষ্য বানাই। হাদীস শরীফে এসেছে,\n\nمَنْ جَاءَهُ الْمَوْتُ وَهُوَ يَطْلُبُ الْعِلْمَ لِيُحْيِيَ بِهِ الْإِسْلَامَ فَبَيْنَهُ وَبَيْنَ الْأَنْبِيَاءِ فِي الْجَنَّةِ دَرَجَةٌ وَاحِدَةٌ. وَفِي إِسْنَادِهِ اضْطِرَابٌ ...وَالْفَضَائِلُ تُرْوَى عَنْ كُلِّ أَحَدٍ، وَالْحُجَّةُ مِنْ جِهَةِ الْإِسْنَادِ إِنَّمَا تُتَقَصَّى فِي الْأَحْكَامِ وَفِي الْحَلَالِ وَالْحَرَامِ :جامع بيان العلم وفضله.\n\nযে ব্যক্তি দ্বীন যিন্দা করার নিয়তে (অর্থাৎ অন্যের মাঝে দ্বীন ছড়ানো এবং অন্যকে আমল করানোর উদ্দেশ্যে) ইলম শিখবে, আর এ অবস্থায় মৃত্যু বরণ করবে, জান্নাতে সে নবীগণের এত নিকটে থাকবে যে, তার ও নবীগণের মাঝে একটি মাত্র স্তরের পার্থক্য থাকবে। -জামিউ বায়ানিল ইলম, ১/২০৭\n\nআল্লাহ তাআলা আমাদেরকে দ্বীন শিখে অপরকে শেখানোর, এবং নিজে দ্বীনের উপর চলে অপরকে চালানোর তাওফীক দান করুন। আমীন।"
    },
    {
        "1": "নামাজ (একই প্রবন্ধে)",
        "2": "* নামাযের গুরুত্ব ও প্রভাব\n\nআল্লাহ ও তাঁর রাসুলের উপর ঈমান আনা এবং তাওহীদ ও রেসালাতের সাক্ষ্য দান করার পর ইসলামে সবচেয়ে গুরুত্বপূর্ণ বিষয় হলো নামায। এটা আল্লাহ পাকের জন্য খাস একটি ইবাদত।\n\nকোরআন শরীফের পঞ্চাশটিরও বেশি আয়াতে এবং নবীজীর শতাধিক হাদীসে দৈনিক পাঁচওয়াক্ত নামায যথাযথভাবে আদায়ের উপর জোর তাগিদ দেয়া হয়েছে। নামাযকে দ্বীনের খুটি এবং ইসলামের বুনিয়াদরূপে উল্লেখ করা হয়েছে।\n\nনামাযের অনেক তাছীর ও সুপ্রভাব রয়েছে। সর্বাগ্রে উল্লেখযোগ্য প্রভাব হলো, নামায অন্যায় ও অশ্লীলতা থেকে নামাযীকে বাঁচিয়ে রাখে। কোনে বান্দা যখন আল্লাহ তাআলাকে হাজির নাযির জেনে, আল্লাহ তার সম্মুখে আছেন, তাঁর নামায প্রত্যক্ষ করছেন এই ধ্যান করে, খুশুখুযু তথা বিনয়স্থিরতা ও প্রেমভয় নিয়ে নিয়মিত নামায আদায় করতে থাকে, তখন এই নামায রিপুর দোষ থেকে তার অন্তরকে পরিশুদ্ধ করে দেয়, জীবনকে পরিশীলিত করে তোলে। অন্যায় ও অপরাধ থেকে তাকে দূরে সরিয়ে আনে। এই নামায সততা, সাধুতা, আল্লাহ প্রেম ও খোদাভীতির গুণ তাকে উপহার দেয়। এ জন্যই ইসলামে নামাযের এত গুরুত্ব, সমস্ত ফরজ ইবাদতের উপর নামাযের শ্রেষ্ঠত্ব। এবং এই কারণেই নবীজীর আদত ছিলো, কেউ ইসলাম গ্রহণ করলে তাওহীদ শিক্ষা দেওয়ার সঙ্গে সঙ্গে প্রথমেই তাকে নামায আদায়ের আদেশ দিতেন, অঙ্গীকার নিতেন।\n\n* নবীজীর দৃষ্টিতে নামায ও নামাযী\n\nহাদীস থেকে জানা যায়, নামায না পড়াকে নবীজী কুফুরী কাজ এবং কাফেরের স্বভাব বলে উল্লেখ করেছেন। এক হাদীসে এসেছে,\n\nلَا سَهْمَ فِي الْإِسْلَامِ لِمَنْ لَا صَلَاةَ لَهُ. قال الهيثمي: وَفِيهِ عَبْدُ اللَّهِ بْنُ سَعِيدِ بْنِ أَبِي سَعِيدٍ، وَقَدْ أَجْمَعُوا عَلَى ضَعْفِهِ.\n\nযার ভিতরে নামায নেই, তার ভিতর দ্বীনের কোনো হিস্যা নেই। মুসনাদে বায্যার, হাদীস নং ৮৫৩৯\n\nঅন্য এক হাদীসে নবীজী ইরশাদ করেন,\n\nإِنَّ بَيْنَ الرَّجُلِ وَبَيْنَ الشِّرْكِ وَالْكُفْرِ تَرْكَ الصَّلَاةِ\n\nকোনো বান্দা আর কুফর-শিরকের মাঝে পার্থক্য বোঝা যাবে তার নামায তরকের দ্বারা। সহীহ মুসলিম, হাদীস নং ১৩৪\n\nহাদীসের মতলব হলো, যখন কেউ নামায ছেড়ে দিলো, তখন সে যেন কুফরের সঙ্গে গিয়ে মিলিত হলো। তার নামায না পড়াটা কুফরি কাজের সমতূল্য হলো।\n\nনামায আদায় কত বড় সৌভাগ্যের বিষয় আর তরক করাটা কত বড় দুর্ভাগ্যের বিষয় সামনের হাদীস থেকে তা কিছুটা অনুমান করা যাবে। নবীজী ইরশাদ করেন,\n\nمَنْ حَافَظَ عَلَيْهَا كَانَتْ لَهُ نُورًا، وَبُرْهَانًا، وَنَجَاةً يَوْمَ الْقِيَامَةِ، وَمَنْ لَمْ يُحَافِظْ عَلَيْهَا لَمْ يَكُنْ لَهُ نُورٌ، وَلَا بُرْهَانٌ، وَلَا نَجَاةٌ.\n\nযে ব্যক্তি নিয়মিত পাঁচ ওয়াক্ত নামায যতেœর সাথে আদায় করবে, কেয়ামতের সময় এ নামায তার জন্য আলো হবে, তার ঈমান ও ইসলামের দলিল হবে এবং তার নাজাতের ওসিলা হবে। আর যে গুরুত্বের সঙ্গে নিয়মিত নামায আদায় করবে না, কেয়ামতের বিভীষিকাময় পরিস্থিতিতে নামায তার জন্য আলো হবে না, দলিল হবে না এবং সে আযাব ও শাস্তি থেকে রেহাইও পাবে না। মুসনাদে আহমদ, হাদীস নং ৬৫৭৬\n\nদ্বীনি ভাই ও বোন! আমাদের সবারই ভাবা উচিৎ, যদি যতেœর সঙ্গে সময় মতো নামায পড়ে আমরা অভ্যস্ত না হই, তাহলে আমাদের হাশর কী হবে? আমাদের পরিণাম কী দাঁড়াবে?\n\n* বে-নামাযীর লাঞ্ছনাকর অবস্থা\n\nকেয়ামতের দিন বেনামাযী সর্ব প্রথম যে অপদস্থতা ও লাঞ্ছনার শিকার হবে, কোরআন শরীফের একটি আয়াতে তার বিবরণ এসেছে, যার মর্ম নিম্নরূপ-\n\nيَوْمَ يُكْشَفُ عَنْ سَاقٍ وَيُدْعَوْنَ إِلَى السُّجُودِ فَلَا يَسْتَطِيعُونَ .خَاشِعَةً أَبْصَارُهُمْ تَرْهَقُهُمْ ذِلَّةٌ وَقَدْ كَانُوا يُدْعَوْنَ إِلَى السُّجُودِ وَهُمْ سَالِمُونَ\n\nকেয়ামতের সেই কঠিন দিনে যখন আল্লাহ তাআলার বিশেষ নূর প্রকাশ পাবে এবং সকল মানুষকে সিজদায় পড়ে যেতে বলা হবে, তখন (যে খোশনসীব দুনিয়াতে নামায পড়তো, সে তো সিজদায় পড়ে যাবে। কিন্তু) যারা নামায পড়তো না, তারা সিজদার জন্য ঝুঁকতেই পারবে না। (কারণ তাদের কোমরকে কাঠের মতো শক্ত করে দেওয়া হবে।) ভয় ও লজ্জার কারণে তাদের চক্ষু অবনমিত থাকবে। লাঞ্ছনা ও গঞ্জনার আযাব তাদেরকে ঘিরে ফেলবে। এ শাস্তি এই জন্য যে, দুনিয়াতে তাদেরকে সিজদার প্রতি আহ্বান করা হতো, যখন তারা সুস্থ সবল ছিলো। তা সত্ত্বেও তারা সিজদায় ঝুঁকে পড়তো না। সূরা ৬৮, আয়াত ৪২-৪৩\n\nবে-নামাযী ব্যক্তি এক হিসাবে খোদাদ্রোহী। তাকে যত লাঞ্ছিত করা হোক আর যত শাস্তিই দেয়া হোক, সে এর উযুক্তই বটে। উম্মতের কতক মুজতাহিদ ঈমাম তো বেনামাযীকে ইসলাম থেকে খারিজ এবং কতলের উপযুক্ত বলেও মত প্রকাশ করেছেন!\n\nআমার দ্বীনি ভাই! নামাযই আল্লাহ তায়ালার সঙ্গে বান্দার সম্পর্কের ভিত রচনা করে, মানুষকে আল্লাহ তাআলার রহমতের হকদার বানায়। সুতরাং নামায ছাড়া মুসলমান হওয়ার দাবী দলিলহীন ও ভিত্তিহীন।\n\n* নামায পড়ার ফায়দা\n\nআল্লাহ তাআলার যে বান্দা দৈনিক পাঁচবার আল্লাহ তাআলার সামনে হাত জোড় করে দাঁড়ায়, তাঁর প্রশংসা ও স্তুতি গায়, তাঁর সামনে ঝোঁকে ও সিজদাবনত হয় এবং দুআয় নিমগ্ন হয়, সে বান্দা আল্লাহ তাআলার বিশেষ রহমত ও মুহাব্বতের অধিকারী হয়ে যায়। তাঁর গোনাহখাতা ঝরে যেতে থাকে, পাপের পঙ্কিলতা থেকে জীবন শুদ্ধ হতে থাকে, অন্তর আল্লাহ তাআলার নূরে নূরান্বিত হয়ে ওঠে। হাদীস শরীফে নবীজী বড় সুন্দর উদাহরণ দিয়ে বুঝিয়েছেন,\n\nأَرَأَيْتُمْ لَوْ أَنَّ نَهْرًا بِبَابِ أَحَدِكُمْ يَغْتَسِلُ مِنْهُ كُلَّ يَوْمٍ خَمْسَ مَرَّاتٍ، هَلْ يَبْقَى مِنْ دَرَنِهِ شَيْءٌ؟ قَالُوا: لَا يَبْقَى مِنْ دَرَنِهِ شَيْءٌ، قَالَ: فَذَلِكَ مَثَلُ الصَّلَوَاتِ الْخَمْسِ، يَمْحُو اللهُ بِهِنَّ الْخَطَايَا\n\nবলো তো, তোমাদের কারো ঘরের পাশেই যদি নহরনালা বহমান থাকে, আর সে তাতে দিনে পাঁচবার গোসল করে, তাহলে কি তার শরীরে কোনো ময়লা থাকতে পারে? সাহাবারা বললেন, ইয়া রাসুল আল্লাহ! কোনো ময়লা থাকতে পারে না। নবীজী বললেন, পাঁচ ওয়াক্ত নামাযেরও উদাহরণ তেমন। এর বরকতে বান্দার গোনাহখাতা মাফ হয়ে যায়। সহীহ মুসলিম, হাদীস নং ৬৬৭\n\n* জামাতে নামায পড়ার গুরুত্ব ও ফজীলত\n\nহাদীস শরীফ থেকে জানা যায়, নামাযের প্রকৃত ফজীলত ও বরকত জামাতে নামায পড়ার দ্বারা হাসিল হয়। নবীজী জামাতে নামায পড়ার উপর কঠিনভাবে গুরুত্ব আরোপ করেছেন। যারা অসতর্কতা ও অলসতার কারণে জামাতে শরিক হয় না, নবীজী একবার তাদের সম্পর্কে বলেন,\n\nوَلَقَدْ هَمَمْتُ أَنْ آمُرَ بِالصَّلَاةِ، فَتُقَامَ، ثُمَّ آمُرَ رَجُلًا فَيُصَلِّيَ بِالنَّاسِ، ثُمَّ أَنْطَلِقَ مَعِي بِرِجَالٍ مَعَهُمْ حُزَمٌ مِنْ حَطَبٍ إِلَى قَوْمٍ لَا يَشْهَدُونَ الصَّلَاةَ، فَأُحَرِّقَ عَلَيْهِمْ بُيُوتَهُمْ بِالنَّارِ\n\nআমার ইচ্ছা হয় এদের ঘরদোরে আগুন লাগিয়ে দিই। সহীহ মুসলিম, হাদীস নং ২৫২\n\nবোঝার জন্য এই একটি হাদীসই যথেষ্ট যে, জামাত তরক করাটা আল্লাহ ও তাঁর রাসুলের নিকট কতটা অপছন্দীয় ছিলো। একটি হাদীসে এসেছে,\n\nصَلَاةُ الرَّجُلِ فِي الْجَمَاعَةِ تَزِيدُ عَلَى صَلَاتِهِ وَحْدَهُ سَبْعًا وَعِشْرِينَ\n\nএকা নামায পড়ার চেয়ে জামাতে নামায পড়লে ২৭ গুণ বেশী সওয়াব হয়। সহীহ মুসলিম, হাদীস নং ২৫০\n\nএছাড়াও জামাতে নামায পড়ার অনেক ফায়দা রয়েছে। যেমন, এর মাধ্যমে মানুষের মাঝে সময়ানুবর্তিতা সৃষ্টি হয়। দৈনিক পাঁচবার মহল্লার দ্বীনদার ভাইদের সঙ্গে একত্র হওয়ার দ্বারা বড় বড় কাজের সুযোগ লাভ হয়। জামাতের পাবন্দীর দ্বারা খোদ নামাযের উপর পাবন্দী নসীব হয়। অভিজ্ঞতায় বলে, যারা জামাতের পাবন্দী করে না, প্রায়ই তাদের নামায কাজা হয়ে যায়। এমনিভাবে বড় ফায়দা হলো, যারা জামাতে শরিক হয়, তাদের প্রত্যেকের নামায পুরো মসজিদের জামাতের একটি অংশ হয়ে যায়। মসজিদের সেই জামাতে আল্লাহ তাআলার কতক নেককার বান্দাও থাকেন, যাদের নামায খুশুখুজু পূর্ণ হয়। তাদের নামায যখন আল্লাহ তাআলা কবুল করেন, তখন আল্লাহ পাকের দয়া ও করুণার সামনে এ আশাই হয় যে, এই নামাযীদের ওসিলায় আমার নামাযও আল্লাহ তাআলা কবুল করবেন, যদিও আমার নামায সেই মানের নামায নয়। আমার নামায কবুল হওয়ার মত নয়।\n\nসুতরাং, একান্ত অপারগতা ব্যতীত জামাত তরক করলে কী পরিমাণ ছওয়াব ও বরকত থেকে আমরা বঞ্চিত হবো তা ভেবে দেখা উচিৎ।\n\nউল্লেখ্য যে, জামাআতে নামায পড়ার এই ফযীলত শুধু পুরুষের জন্য। হাদীস শরীফে স্পষ্ট এসেছে, মহিলার জন্য মসজিদে নামায পড়ার চেয়ে ঘরে নামায পড়া অধিক উত্তম ও ফযীলতপূর্ণ।\n\n* খুশুখুজুর গুরুত্ব\n\nখুশুখুজুর সঙ্গে নামায পড়ার মতলব হলো, যখন নামাযে দাঁড়াবে তখন আল্লাহ তাআলাকে বিশেষভাবে হাজির নাযির জ্ঞান করবে। আল্লাহ তাআলার মুহাব্বতে দেহমন আপ্লুত করে তুলবে এবং অন্তরাত্মায় তাঁর বড়ত্ব ও মহত্বের সম্মুখে নিজেকে মিটিয়ে দেয়ার অনুভূতি জাগ্রত রাখবে। যেন আমি এক মহা অপরাধে অপরাধী, ধৃত হয়ে কোনো মহা প্রতাপের অধিকারী বাদশার সম্মুখে দাঁড়িয়ে আছি! নামাযে দাঁড়িয়ে কল্পনা করবে, আমি মহামহীয়ান আল্লাহ রাব্বুল আলামীনের সম্মুখে তাঁরই সম্মানে দাঁড়িয়ে আছি। রুকু করার সময় ভাববে, আমি অবনতশির হচ্ছি আল্লাহ পাকের জালাল ও মহিমার সামনে। নিজেকে সিজদায় নিক্ষেপ করার সময় অনুভবের চেষ্টা করবে, আল্লাহ জাল্লা জালালুহুর অশেষ অসীম কুদরত ও ইজ্জতের সামনে আমি আমার অস্তিত্বের সমস্ত অপারগতা ও অপদস্ততার বহিঃপ্রকাশ ঘটাচ্ছি।\n\nনামাযে যা কিছু পড়া হয়, তা বুঝে বুঝে পড়তে পারলে খুবই ভালো। এতে নামাযের আসল স্বাদ অনুভব করা সহজ হয়, খুশুখুজু পয়দা হয়। নামাযের রূহ বা প্রাণ হলো হৃদয়ের আল্লাহমুখিতা ও খুশুখুজু। এমন নামায যে বান্দার নসীব হবে, সে সুনিশ্চিতভাবে কামিয়াব ও সফল। আল্লাহ পাক ইরশাদ করেন,\n\nقَدْ أَفْلَحَ الْمُؤْمِنُونَ. الَّذِينَ هُمْ فِي صَلَاتِهِمْ خَاشِعُونَ\n\nঐ সকল মুমিন সফল ও কামিয়াব, যারা খুশুখুজুর সঙ্গে নিয়মিত নামায আদায় করে। সূরা ২৩ আয়াত ১-২\n\nএক হাদীসে নবীজি ইরশাদ করেন-\n\nخَمْسُ صَلَوَاتٍ افْتَرَضَهُنَّ اللَّهُ تَعَالَى مَنْ أَحْسَنَ وُضُوءَهُنَّ وَصَلَّاهُنَّ لِوَقْتِهِنَّ وَأَتَمَّ رُكُوعَهُنَّ وَخُشُوعَهُنَّ كَانَ لَهُ عَلَى اللَّهِ عَهْدٌ أَنْ يَغْفِرَ لَهُ، وَمَنْ لَمْ يَفْعَلْ فَلَيْسَ لَهُ عَلَى اللَّهِ عَهْدٌ، إِنْ شَاءَ غَفَرَ لَهُ وَإِنْ شَاءَ عَذَّبَهُ\n\nপাঁচটি নামায আল্লাহ ফরজ করেছেন। যে ব্যক্তি যথানিয়মে ওজু করবে এবং যথাসময়ে নামায আদায় করবে, উত্তমরূপে রুকু সিজদা করবে এবং খুশুখুজুর সঙ্গে নামযগুলি পড়ে যাবে, তার জন্য আল্লাহ তাআলার ওয়াদা রয়েছে, তিনি অবশ্যই তাকে ক্ষমা করে দিবেন। কিন্তু যে ব্যক্তি যথাযথভাবে নামায আদায় করবে না তার জন্য আল্লাহ পাকের কোনো ওয়াদা নেই। চাইলে তাকে তিনি শাস্তি দিতে পারেন, ক্ষমাও করতে পারেন। সুনানে আবু দাউদ, হাদীস নং ৪২৫\n\nআমরা যদি আল্লাহ পাকের ক্ষমা পেতে চাই, আখেরাতের শাস্তি থেকে বাঁচতে চাই, তাহলে উত্তম থেকে উত্তমরূপে নামায আদায় করা আমাদের একান্ত কর্তব্য।\n\n* নামায পড়ার নিয়ম\n\nযখন নামাযের সময় হবে, তখন ভালোভাবে অজু করে নিবে। মনে মনে ভাববে, আল্লাহ তাআলার দরবারে হাজির হওয়ার জন্য এবং তাঁর ইবাদত ও বন্দেগীর জন্য আমি পরিচ্ছন্নতা ও পবিত্রতা অর্জন করছি। এর ভিতরও অনেক রহমত ও বরকত নিহিত আছে। এক হাদীসে এসেছে,\n\nإِذَا تَوَضَّأَ الْعَبْدُ الْمُسْلِمُ أَوِ الْمُؤْمِنُ فَغَسَلَ وَجْهَهُ خَرَجَ مِنْ وَجْهِهِ كُلُّ خَطِيئَةٍ نَظَرَ إِلَيْهَا بِعَيْنَيْهِ مَعَ الْمَاءِ أَوْ مَعَ آخِرِ قَطْرِ الْمَاءِ، فَإِذَا غَسَلَ يَدَيْهِ خَرَجَ مِنْ يَدَيْهِ كُلُّ خَطِيئَةٍ كَانَ بَطَشَتْهَا يَدَاهُ مَعَ الْمَاءِ أَوْ مَعَ آخِرِ قَطْرِ الْمَاءِ، فَإِذَا غَسَلَ رِجْلَيْهِ خَرَجَتْ كُلُّ خَطِيئَةٍ مَشَتْهَا رِجْلَاهُ مَعَ الْمَاء أَوْ مَعَ آخِرِ قَطْرِ الْمَاءِ حَتَّى يَخْرُجَ نَقِيًّا مِنَ الذُّنُوبِ\n\nঅজুর সময় যে অঙ্গগুলো ধৌত করা হয়, সে অঙ্গগুলো থেকে হয়ে যাওয়া গোনাহ ওজুর পানি দ্বারা বের হয়ে যায়। ওজুর পানি দ্বারা গোনাহের ছাপ-চি‎হ্নও ধুয়েমুছে পরিষ্কার হয়ে যায়। সহীহ মুসলিম, হাদীস ২৪৪\n\nঅযুর পর যখন নামাজে দাঁড়াবে তখন ধ্যান করবে, আমি গোনাহগার। আমি এখন এমন এক সর্বজ্ঞাতা মালিকের সামনে দাঁড়াচ্ছি, যিনি আমার ভিতর-বাহির, প্রকাশ্য-অপ্রকাশ্য সকল বিষয় সম্পর্কে সুপরিজ্ঞাত। কেয়ামতের দিন আবার আমাকে তাঁর সামনে দাঁড়াতে হবে। এরপর যে ওয়াক্তের নামাজের জন্য দাঁড়িয়েছে, সে ওয়াক্তের নামাজের নিয়ত করবে। নিয়মমত কান পর্যন্ত হাত তুলে হৃদয়ের গভীর থেকে বলবে, ‘আল্লাহু আকবার’। অত:পর হাত বাঁধবে এবং আল্লাহ তাআলার দরবারে হাজির হওয়ার পরিপূর্ণ ধ্যান রেখে পাঠ করবে,\n\nسُبْحَانَكَ اللَّهُمَّ وَبِحَمْدِكَ، وَتَبَارَكَ اسْمُكَ وَتَعَالَى جَدُّكَ، وَلَا إِلَهَ غَيْرَكَ\n\nহে আল্লাহ! তুমি পূতপবিত্র, চির প্রশংসার্হ, তোমার নাম পরম বরকতময়। তোমার মর্যাদা বড় মহিমাময়। তুমি ব্যতীত কোনো মা‘বুদ নেই। সুনানে আবু দাউদ, হাদীস ৭৭৬\n\nاعوذ بِاللَّهِ مِنَ الشَّيْطَانِ الرَّجِيمِ\n\nবিতাড়িত শয়তান থেকে আমি আল্লাহ তাআলার আশ্রয় গ্রহণ করছি।\n\nبِسْمِ اللَّهِ الرَّحْمَنِ الرَّحِيمِ\n\nপরম করুণাময় চির মেহেরবান আল্লাহর নামে শুরু করছি।\n\nالْحَمْدُ لِلَّهِ رَبِّ الْعَالَمِينَ .الرَّحْمَنِ الرَّحِيمِ. َالِكِ يَوْمِ الدِّينِ. إِيَّاكَ نَعْبُدُ وَإِيَّاكَ نَسْتَعِينُ. اهْدِنَا الصِّرَاطَ الْمُسْتَقِيمَ. صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّين.َ امين\n\nসমস্ত প্রশংসা আল্লাহ তাআলার। যিনি জগৎসমূহের প্রতিপালক, সকলের প্রতি দয়াবান, পরম দয়ালু। যিনি কর্মফল দিবসের মালিক। (হে আল্লাহ!) আমরা তোমারই ইবাদত করি, তোমার কাছেই সাহায্য চাই। তুমি আমাদেরকে সরল পথে পরিচালিত করো। সেই সকল লোকের পথে, যাদের প্রতি তুমি অনুগ্রহ করেছো; ঐ সকল লোকের পথে নয়, যাদের উপর তোমার গজব নাযিল হয়েছে এবং তাদের পথেও নয়, যারা পথহারা হয়েছে। (হে আল্লাহ! তুমি আমার এই দুআ কবুল করে নাও)\n\nএরপর কোনো সূরা বা তার অংশ বিশেষ তেলাওয়াত করবে। এখানে আমরা ছোট ছোট চারটি সূরা উল্লেখ করছি:\n\n১। সূরা আছর\n\nوَالْعَصْرِ. إِنَّ الْإِنْسَانَ لَفِي خُسْرٍ. إِلَّا الَّذِينَ آمَنُوا وَعَمِلُوا الصَّالِحَاتِ وَتَوَاصَوْا بِالْحَقِّ وَتَوَاصَوْا بِالصَّبْرِ.\n\nকালের শপথ! বস্তুত সকল মানুষ মারাত্মক ক্ষতির মধ্যে আছে। তবে তাদের কথা ভিন্ন, যারা ঈমান এনেছে, সৎকর্ম করছে এবং একে অন্যকে সত্যের ও ধৈর্য্যরে উপদেশ দিচ্ছে।\n\n২। সূরা ইখলাস\n\nقُلْ هُوَ اللَّهُ أَحَدٌ. اللَّهُ الصَّمَدُ. لَمْ يَلِدْ وَلَمْ يُولَدْ. وَلَمْ يَكُنْ لَهُ كُفُوًا أَحَدٌ.\n\nবলুন, আল্লাহ তাআলা সর্বদিক থেকে এক অদ্বিতীয়। আল্লাহ পাক এমন যে, সকলে তার মুখাপেক্ষী; তিনি কারো মুখাপেক্ষী নন। তাঁর কোনো সন্তান নেই, তিনিও কারো সন্তান নন, তাঁর কোনো সমকক্ষ নেই। সুরা ১১২\n\n৩। সূরা ফালাক\n\nقُلْ أَعُوذُ بِرَبِّ الْفَلَقِ. مِنْ شَرِّ مَا خَلَقَ. وَمِنْ شَرِّ غَاسِقٍ إِذَا وَقَبَ. وَمِنْ شَرِّ النَّفَّاثَاتِ فِي الْعُقَدِ. وَمِنْ شَرِّ حَاسِدٍ إِذَا حَسَدَ.\n\nবলো, আমি ভোরের মালিকের আশ্রয় গ্রহণ করছি; তিনি যা কিছু সৃষ্টি করেছেন তার অনিষ্ট থেকে, অন্ধকার রাতের অনিষ্ট থেকে, যখন তা ছেয়ে যায়; সেই সব নারীর অনিষ্ট থেকে, যারা সুতার গিরায় ফুঁ মারে; হিংসুকের হিংসা হতে, যখন সে হিংসা করতে থাকে। সুরা ১১৩\n\n৪। সূরা নাস\n\nقُلْ أَعُوذُ بِرَبِّ النَّاسِ. مَلِكِ النَّاسِ. إِلَهِ النَّاسِ. مِنْ شَرِّ الْوَسْوَاسِ الْخَنَّاسِ. الَّذِي يُوَسْوِسُ فِي صُدُورِ النَّاسِ. مِنَ الْجِنَّةِ وَالنَّاسِ.\n\nবলুন, আমি আশ্রয় গ্রহণ করছি সমস্ত মানুষের অধিপতির, সমস্ত মানুষের মা’বুদের, পশ্চাতে আত্মগোপনকারী কুমন্ত্রণাদাতার অনিষ্ট থেকে, যে মানুষের অন্তরে কুমন্ত্রণা দেয়; সে জিনদের মধ্য থেকে হোক বা মানুষের মধ্য থেকে।\n\nমোটকথা সূরা ফাতেহা পড়ার পর একটি সূরা বা তার কিয়দাংশ পাঠ করবে। প্রত্যেক নামাযে এতটুকু তেলাওয়াত করা জরুরি। কেরাতশেষে আল্লাহ পাকের বড়ত্ব ও মহত্বের ধ্যান করে দিল থেকে আল্লাহু আকবার উচ্চারণ করবে এবং রুকুতে যাবে। আর বারবার বলতে থাকবে, অন্তত তিনবার বলবে,\n\nসুবহানা রাব্বিয়াল আযীম পূত পবিত্র আমার মহান মালিক।\n\nসুবহানা রাব্বিয়াল আযীম পূতপবিত্র আমার মহীয়ান প্রতিপালক।\n\nসুবহানা রাব্বিয়াল আযীম পূতপবিত্র আমার আল্লাহ তাআলা।\n\nএরপর মাথা তুলে সোজা হয়ে দাঁড়াবে এবং বলবে, سمع الله لمن حمده আল্লাহ সেই বান্দার কথা শুনছেন ও কবুল করেছেন যে তাঁর প্রশংসা ও স্তুতি বর্ণনা করছে। তারপর বলবে, ربنا لك الحمد প্রশংসা তোমার হে পরওরদেগার। অতঃপর অন্তর থেকে আল্লাহু আকবার বলে সিজদায় লুটিয়ে পড়বে। একে একে দুটি সেজদা করবে। আল্লাহু পাকের সামনে মন ও প্রাণের গভীরতম প্রদেশ থেকে বলতে থাকবে, سبحان ربي الاعلى আমি আমার মহান প্রভূর পবিত্রতা ঘোষণা করছি। سبحان ربي الاعلى আমি আমার মহান প্রতিপালকের পবিত্রতা বর্ণনা করছি। سبحان ربي الاعلىআমি আমার মহান মালিকের সুচিশুভ্রতার ঘোষণা দিচ্ছি।\n\nসিজদা অবস্থায় ‘সুবহানা রাব্বিয়াল আ‘লা’ পড়বে আর নিজের ক্ষুদ্রতা ও অক্ষমতার কথা চিন্তা করতে থাকবে এবং আল্লাহ পাকের অসীম অশেষ বড়ত্ব ও বিশালত্বের ধ্যানে মগ্ন থাকবে। এই চিন্তা ও ধ্যান যত গভীর হবে, নামাযও ততো জানদার ও প্রাণবন্ত হবে।\n\nএ-গেলো এক রাকাতের বিবরণ। সামনে যত রাকাত পড়বে, এ-নিয়মেই পড়বে। তবে ‘সুবহানাকা আল্লাহুম্মা’ শুধু প্রথম রাকাতে পড়বে। আর নামাযের মাঝখানে বা শেষে যখন বসবে, তখন ‘আত্তাহিয়্যাতু’ পড়বে। এই দুআর ভিতর নামাযের সারমর্ম গচ্ছিত আছে,\n\nالتَّحِيَّاتُ لِلَّهِ وَالصَّلَوَاتُ وَالطَّيِّبَاتُ، السَّلاَمُ عَلَيْكَ أَيُّهَا النَّبِيُّ وَرَحْمَةُ اللَّهِ وَبَرَكَاتُهُ، السَّلاَمُ عَلَيْنَا وَعَلَى عِبَادِ اللَّهِ الصَّالِحِينَ، فَإِنَّكُمْ إِذَا قُلْتُمُوهَا أَصَابَتْ كُلَّ عَبْدٍ لِلَّهِ صَالِحٍ فِي السَّمَاءِ وَالأَرْضِ، أَشْهَدُ أَنْ لاَ إِلَهَ إِلَّا اللَّهُ وَأَشْهَدُ أَنَّ مُحَمَّدًا عَبْدُهُ وَرَسُولُهُ\n\nসমস্ত আদব ও সম্মান, সাদাকা ও ইবাদত আল্লাহ তোমার জন্য। তোমার প্রতি হে রাসূল! আল্লাহর রহমত বরকত ও সালাম বর্ষিত হোক। শান্তি বর্ষিত হোক আমাদের সকলের উপর এবং আল্লাহ পাকের সকল নেক বান্দার উপর। আমি সাক্ষ্য দিচ্ছি, আল্লাহ তাআলা ব্যতীত ইবাদতের উপযুক্ত আর কোনো মা’বুদ নেই। আমি আরও সাক্ষ্য দিচ্ছি যে, মুহাম্মদ মুস্তফা সাল্লাল্লাহু আলাইহি ওয়া সাল্লাম আল্লাহর বান্দা ও রাসূল। সহীহ বোখারী, হাদীস নং ৮৩১\n\nতিন রাকাত ও চার রাকাত বিশিষ্ট নামাযে প্রথম দুই রাকাতের পর বসতে হয়। সেখানে শুধু ‘আত্তাহিয়্যাতু’ পড়বে। আর নামাযের শেষ বৈঠকে ‘আত্তাহিয়্যাতুর’ পর দরুদ শরীফ পড়বে,\n\nاللَّهُمَّ صَلِّ عَلَى مُحَمَّدٍ وَعَلَى آلِ مُحَمَّدٍ، كَمَا صَلَّيْتَ عَلَى إِبْرَاهِيمَ، وَعَلَى آلِ إِبْرَاهِيمَ، إِنَّكَ حَمِيدٌ مَجِيدٌ، اللَّهُمَّ بَارِكْ عَلَى مُحَمَّدٍ وَعَلَى آلِ مُحَمَّدٍ، كَمَا بَارَكْتَ عَلَى إِبْرَاهِيمَ، وَعَلَى آلِ إِبْرَاهِيمَ إِنَّكَ حَمِيدٌ مَجِيدٌ\n\nহে আল্লাহ! নবীজি ও তাঁর আপনজনদের উপর বিশেষ রহমত নাযিল করো, যেমন রহমত নাযিল করেছো হযরত ইবরাহীম ও তার নিকটজনদের উপর। আল্লাহ! নিশ্চই তুমি মহিমান্বিত ও প্রশংসিত। বরকত নাযিল করো হে আল্লাহ! নবীজি ও তাঁর আপনজনদের উপর, যেমন তুমি বরকত অবতীর্ণ করেছো হযরত ইবরাহীম ও তার পরিবার-পরিজনের উপর। আল্লাহ! তুমি বড় মহিমান্বিত ও প্রশংসিত। সহীহ বোখারী, হাদীস নং ৩৩৭০\n\nদরুদ শরীফ মূলত নবীজি, তাঁর পরিবারপরিজন ও আপনজনদের জন্য রহমত ও বরকতের দুআ বিশেষ। যেহেতু নবীজির মাধ্যমেই দ্বীনের নেয়ামত ও নামাযের এ দৌলত আমরা লাভ করেছি, তাই আল্লাহ তাআলা আমাদেরকে কৃতজ্ঞতা প্রকাশের জন্য দরুদ শরীফ দান করেছেন। সুতরাং নবীজির অনুগ্রহ স্মরণ করে আত্তাহিয়্যাতু পড়ার পর হৃদয় থেকে দরুদ পাঠ করবে। নবীজির জন্য রহমত ও বরকতের দুআ করবে। তারপর নিজের জন্য এই দুআটি পাঠ করে সালাম ফিরাবে,\n\nاللَّهُمَّ إِنِّي ظَلَمْتُ نَفْسِي ظُلْمًا كَثِيرًا، وَلاَ يَغْفِرُ الذُّنُوبَ إِلَّا أَنْتَ، فَاغْفِرْ لِي مَغْفِرَةً مِنْ عِنْدِكَ، وَارْحَمْنِي إِنَّكَ أَنْتَ الغَفُورُ الرَّحِيمُ\n\nআয় আল্লাহ! আমি তোমার ইবাদত ও আনুগত্যে অবহেলা করে নিজের উপর বহু অন্যায় করে ফেলেছি। আর তুমি ছাড়া তো মার্জনাকারী কেউ নেই। সুতরাং একান্ত আপন অনুগ্রহে আমাকে ক্ষমা করো। আমার প্রতি দয়া করো মালিক, তুমি বড় ক্ষমাশীল, তুমি বড় দয়ালু। সহীহ বোখারী, হাদীস নং ৮৩৪\n\nএই দুআর মধ্যে নামাযে হয়ে যাওয়া ত্রুটিবিচ্যুতির স্বীকারোক্তি রয়েছে, আল্লাহ তাআলার রহমত ও ক্ষমা লাভের সকাতর প্রার্থনা রয়েছে। মূলত একজন বিনয়ী বান্দার জন্য এটাই শোভনীয় যে, নামাযের মতো ইবাদত করার পরও নিজেকে গোনাহগার ভাববে। অহমিকাবোধের তো প্রশ্নই আসে না, বরং নিজের নামাযকে ত্রুটিপূর্ণ মনে করে লজ্জিত হবে। নামায কবুল হওয়ার ব্যাপারে কেবলি আল্লাহ তাআলার রহমতের উপর ভরসা করবে। কারণ, আল্লাহ তাআলার ইবাদতের হক আদায় করা বান্দার পক্ষে কখনোই সম্ভব নয়।\n\nহে আমার ভাই! নামায হলো পরশপাথরের মতো একটি ইবাদত। উল্লিখিত পদ্ধতিতে ধ্যান ও খুশুখুজুর সঙ্গে যে ব্যক্তি নামায আদায় করবে, নামাযই তাকে আমলে-আখলাকে ফেরেশতাতূল্য বানিয়ে তুলবে।\n\nউম্মতের নামাযের বিষয়ে নবীজির এত ফিকির ছিলো যে, দুনিয়ার জীবনের শেষ মুহূর্তেও উম্মতকে নামায কায়েমের অসিয়ত করে গেছেন। সুতরাং যে সকল ভায়েরা নামায পড়েন না, নামায কায়েমের চেষ্টা করেন না, তারা আল্লাহর ওয়া¯েস্ত ভেবে দেখুন, কেয়ামতের দিন কীভাবে নবীজির সামনে দাঁড়াবেন, কিভাবে নবীজীকে মুখ দেখাবেন! আপনি তো নবীজীর শেষ অসিয়তকেও আমলে নিচ্ছেন না।\n\nআসুন আমরা সবাই ইবরাহীম আলাইহিস সালামের ভাষায় দুআ করি,\n\nرَبِّ اجْعَلْنِي مُقِيمَ الصَّلَاةِ وَمِنْ ذُرِّيَّتِي رَبَّنَا وَتَقَبَّلْ دُعَاءِ. رَبَّنَا اغْفِرْ لِي وَلِوَالِدَيَّ وَلِلْمُؤْمِنِينَ يَوْمَ يَقُومُ الْحِسَابُ\n\nহে আমার আল্লাহ! আমাকে এবং আমার বংশধরদেরকে নামাযী বানিয়ে দাও। হে আমাদের মালিক! আমাদের এ দুআ তুমি কবুল করে নাও। ওহে আমাদের প্রভু! আমাকে, আমার মাতাপিতাকে এবং সকল ঈমানদারকে কেয়ামতের দিন তুমি ক্ষমা করে দিও। সূরা ১৪, আয়াত ৪০-৪১"
    },
    {
        "1": "তাকওয়া ও খোদাভীতি",
        "2": "* খোদাভীতি ও পরহেযগারি\n\nতাকওয়া ও খোদাভীতি ইসলামের মৌলিক শিক্ষার মধ্যে গণ্য। এর দ্বারা উদ্দেশ্য হলো, আল্লাহ তাআলার আযাব ও আখেরাতের জবাবদিহিতাকে স্মরণ করে সকল প্রকার মন্দকর্ম থেকে বিরত থাকা এবং আল্লাহ পাকের সমস্ত বিধানাবলি মেনে চলা। অর্থাৎ যে বিষয়গুলি আল্লাহ পাক আমাদের উপর ফরজ করেছেন এবং আমাদের প্রত্যেকের জন্য প্রত্যেকের উপর যে হকসমূহ আল্লাহ পাক নির্ধারণ করে দিয়েছেন তা আন্তরিকভাবে আদায় করা এবং আল্লাহ তাআলার নিষেধ-করা বিষয় থেকে নিরাপদ দূরত্বে অবস্থান করা। কোরআন ও হাদীসের বহু জায়গায় বহুবার তাকওয়া অর্জনের উপর গুরুত্ব আরোপ করা হয়েছে। আল্লাহ পাক এরশাদ করেন,\n\nيَاأَيُّهَا الَّذِينَ آمَنُوا اتَّقُوا اللَّهَ حَقَّ تُقَاتِهِ وَلَا تَمُوتُنَّ إِلَّا وَأَنْتُمْ مُسْلِمُونَ\n\nহে ঈমানদারগণ! আল্লাহকে ভয় করো যেমন ভয় করা উচিৎ (এবং শেষ নিশ্বাস ত্যাগ করা পর্যন্ত তাকওয়া ও খোদাভীতির ছায়াতলে দ্বীনের হুকুম-আহকাম মেনে চলতে থাকো,) যেন আল্লাহ তাআলার আনুগত্যে নিমগ্ন অবস্থায় তোমাদের মরণ হয়। সূরা আলে ইমরান ৩/১০২\n\nঅন্য আয়াতে বলেন,\n\nفَاتَّقُوا اللَّهَ مَا اسْتَطَعْتُمْ وَاسْمَعُوا وَأَطِيعُوا\n\nআল্লাহ তাআলাকে যথাসম্ভব ভয় করো এবং তাঁর হুকুম-আহকাম (আলেমগণের কাছ থেকে) শোনো ও মানো। সূরা তাগাবুন ৬৪/১৬\n\nআরেকটি আয়াতে আল্লাহ পাক বলেন,\n\nيَاأَيُّهَا الَّذِينَ آمَنُوا اتَّقُوا اللَّهَ وَلْتَنْظُرْ نَفْسٌ مَا قَدَّمَتْ لِغَدٍ وَاتَّقُوا اللَّهَ إِنَّ اللَّهَ خَبِيرٌ بِمَا تَعْمَلُونَ\n\nহে ঈমানদারগণ! তোমরা খোদাভীতির গুণ অর্জন করো, আর আগামী দিনের জন্য কী আমল করেছো তা ভেবে দেখো। সুতরাং আল্লাহকে ভয় করো, যিনি তোমাদের কাজকর্ম সম্পর্কে অবগত। সূরা হাশর ৫৯/১৮\n\nযারা আল্লাহ তাআলাকে ভয় করে এবং তাকওয়ার যিন্দেগী গড়ে তোলে, দুনিয়াতেই আল্লাহ পাক তাদের প্রতি বিশেষ দয়া ও করুণার আচরণ করে থাকেন। আল্লাহ তাআলা এরশাদ করেন,\n\nوَمَنْ يَتَّقِ اللَّهَ يَجْعَلْ لَهُ مَخْرَجًا. وَيَرْزُقْهُ مِنْ حَيْثُ لَا يَحْتَسِبُ\n\nযার দিলে খোদার ভয় রয়েছে এবং যে তাকওয়ার জীবন যাপন করে, আল্লাহ পাক তাকে সমস্যা থেকে উত্তরণের পথ খুলেই দেন এবং এমন উপায়ে জীবিকা দান করেন, যা তার কল্পনাতেও আসে না। সূরা তালাক ৬৫/২-৩\n\nযাদের জীবন তাকওয়াপূর্ণ তারা আল্লাহপাকের ওলী ও দোস্ত। কোনো কিছুতে তাদের দুঃখ-ভয় থাকে না। আল্লাহ পাক বলেন,\n\nأَلَا إِنَّ أَوْلِيَاءَ اللَّهِ لَا خَوْفٌ عَلَيْهِمْ وَلَا هُمْ يَحْزَنُونَ\n\nওহে! যারা আল্লাহর ওলী, তাদের কোনো দুঃখ-দুশ্চিন্তা নেই। তারা হলো সত্যিকারের ঈমান ও তাকওয়ার অধিকারী। দুনিয়া ও আখেরাতের উভয় জীবনে তাদের জন্য সুসংবাদ ! সূরা ইউনুস ১০/৬২\n\nআখেরাতে মুত্তাকী পরহেজগার ব্যক্তি কী অশেষ নেয়ামত লাভ করবে তার সামান্য ঝলক রয়েছে সামনের আয়াতে। আল্লাহ পাক বলেন,\n\nقُلْ أَؤُنَبِّئُكُمْ بِخَيْرٍ مِنْ ذَلِكُمْ لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَأَزْوَاجٌ مُطَهَّرَةٌ وَرِضْوَانٌ مِنَ اللَّهِ وَاللَّهُ بَصِيرٌ بِالْعِبَادِ\n\n(হে নবী!) আপনি বলুন, আমি কি তোমাদেরকে সেই বস্তুর কথা বলবো, যা তাবৎ পৃথিবীর সমুদয় কাম্য বস্তু হতেও উত্তম? শোনো তাহলে, এমন জান্নাত ও বাগানবাড়িসমূহ, যা তাকওয়া অবলম্বনকারীদের জন্য তাদের প্রতিপালকের নিকট প্রস্তুত রয়েছে, যার পাদদেশ দিয়ে নহরমালা প্রবহমান। মুত্তাকীরা অনন্তকাল সেখানে অবস্থান করবে। সেখানে থাকবে তাদের জন্য পূতপবিত্র সঙ্গিনী, আর থাকবে আল্লাহ পাকের পক্ষ হতে বিশেষ রেজা ও সন্তুষ্টি। আর বান্দাদের তাকওয়ার বিষয়ে আল্লাহ তাআলা খুবই অবগত। সূরা আলে ইমরান ৩/১৫\n\nআরেকটি আয়াতে আল্লাহ পাক ইরশাদ করেন,\n\nوَإِنَّ لِلْمُتَّقِينَ لَحُسْنَ مَآبٍ. جَنَّاتِ عَدْنٍ مُفَتَّحَةً لَهُمُ الْأَبْوَابُ. مُتَّكِئِينَ فِيهَا يَدْعُونَ فِيهَا بِفَاكِهَةٍ كَثِيرَةٍ وَشَرَابٍ. وَعِنْدَهُمْ قَاصِرَاتُ الطَّرْفِ أَتْرَابٌ .هَذَا مَا تُوعَدُونَ لِيَوْمِ الْحِسَابِ إِنَّ هَذَا لَرِزْقُنَا مَا لَهُ مِنْ نَفَادٍ\n\nএটা সুনিশ্চিত যে, মুত্তাকীদের জন্য রয়েছে উত্তম ঠিকানা, চিরবসন্তময় বেহেশত-বাগান। দরজাগুলি পূর্ব হতেই তাদের আগমন-অপেক্ষায় উন্মুক্ত। সেখানে তারা হেলান দিয়ে বসে নানারকম ফলফলাদি ও কোমল পানীয় তলব করতে থাকবে, পাশে থাকবে তাদের আনত নয়না সমবয়সী প্রিয়তমাগণ। হিসাবের দিনটি সামনে রেখে তোমাদেরকে এ-অপূর্ব নেয়ামতের প্রতিশ্রুতি দেয়া হচ্ছে। নিশ্চয় এটা হবে আমার দেয়া এমন রিযিক ও নেয়ামত, যা কখনো শেষ হবার নয়। সূরা সাদ ৩৮/৪৯-৫৪\n\nকোরআন শরীফের এক জায়গায় আল্লাহ পাক এ সুসংবাদ দান করেছেন যে, তাকওয়াবান ব্যক্তি স্বীয় প্রতিপালকের একান্ত নৈকট্যপূর্ণ সম্মান লাভ করবে। এরশাদ হচ্ছে,\n\nإِنَّ الْمُتَّقِينَ فِي جَنَّاتٍ وَنَهَرٍ. فِي مَقْعَدِ صِدْقٍ عِنْدَ مَلِيكٍ مُقْتَدِرٍ\n\nমুত্তাকীদের নিবাস হবে স্বর্গীয় উদ্যান ও নহরমালার উপর। বিশ্বজগতের পূর্ণ ক্ষমতাধর মালিকের নিকট তাদের জন্য থাকবে সম্মানজনক আসন। সূরা কামার ৫৪/৫৪-৫৫\n\nতাকওয়া হলো আল্লাহ পাকের নিকট ইজ্জত ও সম্মানের মানদ-। আল্লাহ পাক বলেন,\n\nإِنَّ أَكْرَمَكُمْ عِنْدَ اللَّهِ أَتْقَاكُمْ\n\nতোমাদের মাঝে যে অধিক তাকওয়াবান, সে-ই আল্লাহ পাকের নিকট অধিক মর্যাদাবান। সূরা হুজুরাত ৪৯/১৩\n\nএকটি হাদীসে নবীজী ইরশাদ করেন,\n\nإِنَّ أَوْلَى النَّاسِ بِي الْمُتَّقُونَ مَنْ كَانُوا وَحَيْثُ كَانُوا\n\nআমার সবচেয়ে আপন ও প্রিয়জন হলো যে তাকওয়াবান। এখন সে যেই দেশের, যে বংশের বা যে গোত্রেরই হোক না কেন। মুসনাদে আহমদ, হাদীস নং ২২০৫২\n\nখোদাভীতি, পরকালভাবনা ও তাকওয়া হলো সকল নেক কাজের সূতিকাগার। যার ভিতর যত বেশী তাকওয়া থাকবে, তার ভিতর তত বেশী ভালো গুণ একত্রিত হবে, সে তত বেশী মন্দ থেকে দূরে থাকতে পারবে। হাদীস শরীফে এসেছে,\n\nيَا رَسُولَ اللَّهِ، إِنِّي قَدْ سَمِعْتُ مِنْكَ حَدِيثًا كَثِيرًا أَخَافُ أَنْ يُنْسِيَنِي أَوَّلَهُ آخِرُهُ، فَحَدِّثْنِي بِكَلِمَةٍ تَكُونُ جِمَاعًا قَالَ: اتَّقِ اللَّهَ فِيمَا تَعْلَمُ. هَذَا حَدِيثٌ لَيْسَ إِسْنَادُهُ بِمُتَّصِلٍ، وَهُوَ عِنْدِي مُرْسَلٌ\n\nএক সাহাবী নবীজীর নিকট আরজ করলেন, হে আল্লাহর রাসুল! আমি আপনার বহু উপদেশ ও নসীহত শুনেছি। আমার আশংকা, এই সবগুলি আমি স্মরণ রাখতে পারবো না। সুতরাং আমাকে এমন একটি পূর্ণাঙ্গ উপদেশ দান করুন, যা আমার পুরো জীবনের জন্য যথেষ্ট হয়ে যাবে। নবীজী বললেন, নিজের জানাশোনা মতো আল্লাহকে ভয় করতে থাকো এবং তাকওয়ার সঙ্গে জীবন যাপন করো। সুনানে তিরমিযি, হাদীস নং ২৬৮৩\n\nঅর্থাৎ যদি এই একটি উপদেশ স্মরণ রাখো এবং তদনুযায়ী আমল করো তবে তা-ই পুরো জীবনের জন্য যথেষ্ট।\n\nএকটি হাদীসে এসেছে,\n\nمَنْ خَافَ أَدْلَجَ، وَمَنْ أَدْلَجَ بَلَغَ المَنْزِلَ\n\nযার ভিতর আল্লাহর ভয় আছে, সে তো ভোরে ভোরে সৎপথে চলতে শুরু করবে। আর যে ভোরে ভোরে আগেভাগে চলতে শুরু করে, সে যথাসময়ে লক্ষ্যে পৌঁছে যায়। সুনানে তিরমিযী, হাদীস নং ২৪৫০\n\nআল্লাহর ভয়ে গড়িয়ে-পড়া অশ্রু-ফোঁটার অনেক মূল্য। নবীজী এরশাদ করেন,\n\nلَيْسَ شَيْءٌ أَحَبَّ إِلَى اللهِ مِنْ قَطْرَتَيْنِ وَأَثَرَيْنِ، قَطْرَةٌ مِنْ دُمُوعٍ فِي خَشْيَةِ اللهِ، وَقَطْرَةُ دَمٍ تُهَرَاقُ فِي سَبِيلِ اللهِ، وَأَمَّا الأَثَرَانِ: فَأَثَرٌ فِي سَبِيلِ اللهِ، وَأَثَرٌ فِي فَرِيضَةٍ مِنْ فَرَائِضِ اللَّهِ.\n\nআল্লাহর নিকট দুটি ফোঁটা ও দুটি চিহ্নের চেয়ে প্রিয় কিছু নেই। দুটি ফোঁটার একটি হলো আল্লাহর ভয়ে গড়িয়েপড়া অশ্রু, দ্বিতীয়টি হলো, আল্লাহর রাস্তায় শরীর থেকে টপকে পড়া লহু। আর যে দুটি চিহ্ন আল্লাহর নিকট খুবই প্রিয়, তার একটি হলো আল্লাহর পথে হয়ে যাওয়া ক্ষত চিহ্ন, অপরটি হলো, নামায আদায়ের কারণে পড়া কপাল ও পায়ের কালো চিহ্ন। সুনানে তিরমিযী, হাদীস নং ১৬৬৯\n\nএক হাদীসে এসেছে,\n\nلاَ يَلِجُ النَّارَ رَجُلٌ بَكَى مِنْ خَشْيَةِ اللهِ\n\nযে ব্যক্তি আল্লাহ তাআলার ভয়ে কান্নাকাটি করে, সে কখনো জাহান্নামী হতে পারে না। সুনানে তিরমিযী, হাদীস নং ১৬৩৩\n\nমোটকথা, আল্লাহর ভয় এবং আখেরাতের ফিকির যার ভিতর এসে যায়, তার জীবন স্বর্ণপ্রসূ হয়ে যায়।\n\nপ্রিয় ভাই ও বোন!\n\nদেখুন, দুনিয়ার জীবনের হাতেগণা কয়টি দিন যদি আমরা আল্লাহ তাআলাকে ভয় করে ভালোমন্দ বেছে চলি, তাহলে মৃত্যুর পর আমাদেরকে কোনো দুঃখে-কষ্টে পড়তে হবে না। আল্লাহ পাকের অনুগ্রহ এবং দয়ায় অনন্তকাল চিরসুখে থাকতে পারবো। কিন্তু আল্লাহ না করুন, যদি খোদার ভয় এবং আখেরাতের ফিকির আমাদের অন্তরে না থাকে আর আমরা দুনিয়ার জীবনের তুচ্ছ ভোগবিলাসে মত্ত হয়ে ভেসে চলি, তবে আখেরাতের জীবনে নিদারুণ দুঃখ-দুর্দশা পোহাতে হবে, চিরদিন রক্তকান্নায় বুক ভাসাতে হবে।\n\n* তাকওয়া অর্জনের উপায়\n\nতাকওয়া অর্জনের সবচে কার্যকর মাধ্যম হলো ঐ আল্লাহ ওয়ালাদের সান্নিধ্য ও সাহচর্য গ্রহণ করা, যারা আল্লাহ তাআলাকে ভয় করে, তাঁর হুকুম-আহকাম মেনে চলে। দ্বিতীয় একটি মাধ্যম হলো, নির্ভরযোগ্য কিতাবাদি পাঠ করা। তৃতীয় উপায় হলো, একান্তে বসে মৃত্যুচিন্তা করা, নেক কাজের সওয়াব এবং বদকাজের আযাবের ধ্যান করা, কবরের জগতে আমার কী অবস্থা হবে, হাশরের ময়দানে সকলের সামনে আমার ব্যাপারে কী ফয়সালা হবে, যখন আল্লাহ পাকের সম্মুখে আমাকে হাজির করা হবে এবং আমলনামা আমার সামনে তুলে ধরা হবে, তখন আমি কী জবাব দেবো? কোখায় মুখ লুকাবো ইত্যাদি চিন্তা করা। কিছু দিন এই পদ্ধতি অবলম্বন করলে তাকওয়া নসীব হবে ইনশাআল্লাহ। আল্লাহ পাক আমাদের সকলকে তাকওয়া নসীব করুন। আমীন।"
    },
    {
        "1": "মোয়ামালা ও লেনদেন",
        "2": "* লেনদেনে সততা ও হালাল জীবিকা\n\nলেনদেনে সততা, স্বচ্ছতা ও আমানতদারিতা রক্ষা করা ইসলামের বুনিয়াদি শিক্ষার অন্তর্গত। কোরআন ও হাদীস থেকে জানা যায়, পাক্কা মুসলমান সে-ই, যে লেনদেন ও কায়কারবারে সততা ও ন্যায়নিষ্ঠার পরিচয় দেয়। ধোকাবাজি, ওয়াদা-খেলাপি, আমানতের খেয়ানত ইত্যাদি অনৈতিক আচরণ থেকে বিরত থাকে। কারো হক নষ্ট করা, ওজনে কম দেওয়া, অন্যায়ভাবে মামলা দায়ের করা, মিথ্যা সাক্ষ্য দেয়া, সুদ নেয়া, ঘুষ খাওয়া ইত্যাদি অমানবিক হারাম কাজ থেকে বেঁচে থাকে। আর যে ব্যক্তির ভিতর এ দোষগুলি থাকে, সে কাজেকর্মে কিছুতেই ভালো মুসলমান নয়। বরং সে বদজাত মোনাফেক এবং মারাত্মক ধরনের পাপী ও ফাসেক। আল্লাহ পাক আমাদের সকলকে এই দোষগুলি থেকে হেফাজত করুন, আমীন।\n\nহারাম মাল সম্পর্কে কোরআন শরীফে আল্লাহ তাআলা ইরশাদ করেন,\n\nيَاأَيُّهَا الَّذِينَ آمَنُوا لَا تَأْكُلُوا أَمْوَالَكُمْ بَيْنَكُمْ بِالْبَاطِلِ\n\nহে ঈমানদারগণ! তোমরা অন্যায়ভাবে কারো মাল হাতিয়ে নেয়ার চেষ্টা করো না। সূরা নিসা ৪/২৯\n\nএই আয়াতে কামাই-রোজগারের সকল চোরা পথ রুদ্ধ করে দেয়া হয়েছে। কালোবাজারি, মজুদদারি, সুদ, ঘুষ, লটারী-জুয়া ইত্যাদি সকল ধরনের অন্যায় উপার্জনকে হারাম করা হয়েছে। বিভিন্ন আয়াতে এ সকল হারাম পদ্ধতির পৃথক পৃথক বিবরণও এসেছে। যারা ওজনে কম দিয়ে ক্রেতাকে প্রতারিত করে, তাদের সম্পর্কে আল্লাহ পাক বলেন,\n\nوَيْلٌ لِلْمُطَفِّفِينَ. الَّذِينَ إِذَا اكْتَالُوا عَلَى النَّاسِ يَسْتَوْفُونَ. وَإِذَا كَالُوهُمْ أَوْ وَزَنُوهُمْ يُخْسِرُونَ. أَلَا يَظُنُّ أُولَئِكَ أَنَّهُمْ مَبْعُوثُونَ. لِيَوْمٍ عَظِيمٍ. يَوْمَ يَقُومُ النَّاسُ لِرَبِّ الْعَالَمِينَ\n\nযারা ওজনে কম দেয়, তাদের জন্য চরম দুর্ভোগ! এদের স্বভাব হলো, যখন কারো থেকে মেপে নেয়, তখন কাঁটায়কাঁটায় পুরোপুরি মেপে নেয়। কিন্তু যখন অন্যকে মেপে বা ওজন করে দেয়, তখন কম দিয়ে তাকে ক্ষতিগ্রস্থ করে। তবে কি তাদের স্মরণ নেই যে, তাদেরকে এক মহা দিবসে পুনরুত্থিত করা হবে, যেদিন সকল মানুষ আল্লাহ রব্বুল আলামীনের সম্মুখে আপন আপন কৃতকর্মের হিসাব দানের জন্য দ-ায়মান হবে? সূরা মুতাফ্ফিফীন ৮৩/১-৬\n\nএক আয়াতে প্রকৃত মুসলমানের আলামত বর্ণনা করে আল্লাহ পাক বলেন,\n\nوَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ\n\n(মুসলমান তারা) যারা আমানতের হেফাজত করে, অঙ্গীকারসমূহ রক্ষা করে। সূরা মুমিনূন ২৩/৮\n\nনবীজী তার অধিকাংশ ভাষণে বলতেন,\n\nلَا إِيمَانَ لِمَنْ لَا أَمَانَةَ لَهُ، وَلَا دِينَ لِمَنْ لَا عَهْدَ لَهُ\n\nশুনে রাখো! যার ভিতর আমানতদারিতার গুণ নেই, তার ভিতর যেন ঈমানও নেই, যার ভিতর ওয়াদা রক্ষার বালাই নেই, তার ভিতর ধর্মের কোনো বৈশিষ্ট্যই নেই! মুসনাদে আহমদ, হাদীস নং ১২৩৮৩\n\nঅন্য একটি হাদীসে নবীজী এরশাদ করেন,\n\nآيَةُ المُنَافِقِ ثَلاَثٌ: إِذَا حَدَّثَ كَذَبَ، وَإِذَا وَعَدَ أَخْلَفَ، وَإِذَا اؤْتُمِنَ خَانَ\n\nমোনাফেকের আলামত তিনটি, মিথ্যা বলা, আমানতের খেয়ানত করা ও ওয়াদা করে খেলাপ করা। সহীহ বুখারী, হাদীস নং ৩৩\n\nধোঁকাবাজ ব্যবসায়ী সম্পর্কে নবীজী বলেন,\n\nمَنْ غَشَّنَا فَلَيْسَ مِنَّا\n\nধোঁকাবাজ ও প্রতারক আমাদের দলভূক্ত নয়। (কারণ ধোকা ও প্রতারণা তো জাহান্নামী হওয়ার মাধ্যম।) সহীহ মুসলিম, হাদীস নং ১৬৪\n\nমদীনার বাজারে এক ব্যক্তি গমের স্তুপ দিলো। কিন্তু স্তুপের উপরিভাগের গম ছিলো একটু শুকনা, আর ভিতরের গম ভিজা। নবীজী বিষয়টি লক্ষ্য করে বললেন,\n\nمَنْ غَشَّ فَلَيْسَ مِنِّي\n\nএভাবে যারা ধোকার আশ্রয় নেয়, তারা আমার দলভূক্ত নয়। সহীহ মুসলিম, হাদীস নং ১০২\n\nসুতরাং যে দোকানদার ভালোটা দেখিয়ে মন্দটা গছিয়ে দেয়, পণ্যের ত্রুটি লুকাতে চেষ্টা করে, নির্ঘাত সে শাস্তিযোগ্য অপরাধে লিপ্ত। আল্লাহ না করুন, এ জন্য তাকে জাহান্নামের আযাবও ভোগ করতে হবে।\n\nএক হাদীসে এসেছে,\n\nمَنْ بَاعَ عَيْبًا لَمْ يُبَيِّنْهُ ، لَمْ يَزَلْ فِي مَقْتِ اللهِ، وَلَمْ تَزَلِ الْمَلاَئِكَةُ تَلْعَنُهُ. قال البوصري في مصباح الزجاجة: هذا إسناد ضعيف وكذا في التنقيح لابن عبد الهادي\n\nযে ব্যক্তি ক্রটিযুক্ত পণ্য বিক্রি করে অথচ গ্রাহককে তা অবহিত করে না, সে ব্যক্তি সর্বদা আল্লাহ তাআলার ক্রোধে নিপতিত থাকে এবং ফেরেশতাগণ সর্বদা তার উপর অভিশাপ ও লানত দিতে থাকে। সুনানে ইবনে মাজাহ, হাদীস নং ২২৪৭\n\nমোটকথা, ইসলামী শিক্ষার আলোকে ব্যবসা-বাণিজ্যে সব ধরনের অস্বচ্ছতা-চালবাজি নিষিদ্ধ ও অভিশপ্ত। নবীজী এই সমস্ত অপকর্মে যুক্ত ব্যক্তিদের থেকে নিজেকে সম্পূর্ণরূপে দায়মুক্ত বলে ঘোষণা দিয়েছেন। এমনিভাবে সুদঘুষও হারাম এবং নিষিদ্ধ করে দিয়েছেন। প্রসিদ্ধ হাদীসে এসেছে,\n\nأَنَّ رَسُولَ اللهِ صَلَّى الله عَليْهِ وسَلَّمَ لَعَنَ آكِلَ الرِّبَا، وَمُوكِلَهُ، وَشَاهِدِيهِ، وَكَاتِبَهُ.\n\nযে ব্যক্তি সুদ নেয় কিংবা দেয়, অথবা সুদী কারবারের কাগজপত্র তৈরি করে বা সাক্ষী হয়, তার উপর আল্লাহ তাআলার গজব! সহীহ মুসলিম, হাদীস নং ৪০৯৯\n\nঘুষ সম্পর্কে হাদীসে এসেছে,\n\nلَعَنَ رَسُولُ اللَّهِ صَلَّى اللهُ عَلَيْهِ وَسَلَّمَ الرَّاشِي وَالْمُرْتَشِي\n\nনবীজী ঘুষের লেনদেনকারীর উপর অভিশম্পাত করেছেন। সুনানে আবু দাউদ, হাদীস নং ৩৫৮০\n\nএক হাদীসে তো নবীজী এতদূর বলেছেন যে,\n\nمَنْ شَفَعَ لِأَخِيهِ بِشَفَاعَةٍ، فَأَهْدَى لَهُ هَدِيَّةً عَلَيْهَا فَقَبِلَهَا، فَقَدْ أَتَى بَابًا عَظِيمًا مِنْ أَبْوَابِ الرِّبَا\n\nকোনো বৈধ বিষয়ে কেউ যদি কারো জন্য সুপারিশ করে, এরপর যদি সুপারিশকারীকে দ্বিতীয় ব্যক্তি কোনো উপহার দেয় এবং সুপারিশকারী তা গ্রহণ করে, তবে সে যেন ঘুষের বড় দরজায় পা রাখলো। সুনানে আবু দাউদ, হাদীস নং ১২২৮\n\nউল্লিখিত সকল অন্যায় থেকে জঘণ্যতর অন্যায় হলো মিথ্যা মামলা দিয়ে কারো ক্ষতি সাধন করা। হাদীসে পাকে নবীজী এরশাদ করেন,\n\nمَنِ اقْتَطَعَ شِبْرًا مِنَ الْأَرْضِ ظُلْمًا، طَوَّقَهُ اللهُ إِيَّاهُ يَوْمَ الْقِيَامَةِ مِنْ سَبْعِ أَرَضِينَ\n\nযে ব্যক্তি কারো এক বিঘত জমি জবরদখল করবে, কেয়ামতের দিন দখল করা ভূমি পরিমাণ সাত তবক জমিন তার গলায় ঝুলিয়ে দেয়া হবে। সহীহ মুসলিম, হাদীস নং ১৬১০\n\nআরেকটি হাদীসে এসেছে,\n\nمَنِ اقْتَطَعَ حَقَّ امْرِئٍ مُسْلِمٍ بِيَمِينِهِ، فَقَدْ أَوْجَبَ اللهُ لَهُ النَّارَ، وَحَرَّمَ عَلَيْهِ الْجَنَّةَ. فَقَالَ لَهُ رَجُلٌ: وَإِنْ كَانَ شَيْئًا يَسِيرًا يَا رَسُولَ اللهِ؟ قَالَ: وَإِنْ قَضِيبًا مِنْ أَرَاكٍ\n\nবিচারকের সামনে মিথ্যা কসম করে যে ব্যক্তি কারো কোন কিছু আত্মসাৎ করে নেবে, আল্লাহ তাআলা তার কপালে জান্নাত হারাম করে জাহান্নাম ওয়াজিব করে দিবেন। নবীজীর এরশাদ শুনে জনৈক ব্যক্তি বললো, যদি সেটা মামুলি কিছু হয়, তবু কি এত বড় সর্বনাশ হবে? নবীজী বললেন, হ্যাঁ, যদিও তা বুনোগাছের একটি ডালই হয় না কেন। সহীহ মুসলিম, হাদীস নং ২১৮\n\nএকটি হাদীসে নবীজী মামলাবাজ লোকদেরকে সতর্ক করে বলেন,\n\nلَا يَقْتَطِعُ أَحَدٌ مَالًا بِيَمِينٍ، إِلَّا لَقِيَ اللَّهَ وَهُوَ أَجْذَمُ\n\nশুনে রাখো! যারা মিথ্যা কসম করে অন্যায়ভাবে অপরের মাল গ্রাস করে ফেলে, কেয়ামতের দিন তাদেরকে কুষ্ঠরোগী অবস্থায় আল্লাহ তাআলার দরবারে হাজির করা হবে। সুনানে আবু দাউদ, হাদীস নং ৩২৪৪\n\nঅন্য এক হাদীসে নবীজী এরশাদ করেন,\n\nمَنِ ادَّعَى مَا ليْسَ لَهُ فَلَيْسَ مِنَّا، وَلْيَتَبَوَّأْ مَقْعَدَهُ مِنَ النَّارِ\n\nযে ব্যক্তি কোনো জিনিস তার বলে দাবি করে বসে, অথচ জিনিসটি তার নয়, তবে সে ব্যক্তি আমাদের দলভূক্ত নয়, সে বরং আগ থেকেই নরকে নিজের স্থান ঠিক করে নিক! সহীহ মুসলিম, হাদীস নং ১২৯\n\nমিথ্যা সাক্ষ্য দানের ব্যাপারে এক হাদীসে এসেছে,\n\nعُدِلَتْ شَهَادَةُ الزُّورِ بِالْإِشْرَاكِ بِاللَّهِ. قال الهيثمي: إِسْنَادُ الطبراني حَسَنٌ.\n\nএকদিন ফজরের নামায শেষে নবীজী মুসল্লিদের সমানে দাঁড়িয়ে গুরুগম্ভীর ভাষায় তিনবার বললেন, মিথ্যা সাক্ষ্য দেওয়া শিরক করার মতোই মহাপাপ! মুজামে কাবীর তাবারানী, হাদীস নং ৮৫৬৯\n\n* হারাম মাল অশুভ এবং অপবিত্র\n\nহারাম পন্থায় উপার্জিত সম্পদ অপবিত্র এবং অমঙ্গলকর। যে ব্যক্তি খোরপোশে তা ব্যবহার করবে, তার দুআ-নামায কিছুই কবুল হবে না। এমনকি যদি সেই সম্পদ থেকে দান-সদকা করে তাও কবুল হবে না। আল্লাহ পাকের বিশেষ রহমত থেকেও সে বঞ্চিত থাকবে। এক হাদীসে এসেছে,\n\nلَا يَكْسِبُ عَبْدٌ مَالًا مِنْ حَرَامٍ، فَيُنْفِقَ مِنْهُ فَيُبَارَكَ لَهُ فِيهِ، وَلَا يَتَصَدَّقُ بِهِ فَيُقْبَلَ مِنْهُ، وَلَا يَتْرُكُ خَلْفَ ظَهْرِهِ إِلَّا كَانَ زَادَهُ إِلَى النَّارِ، إِنَّ اللهَ عَزَّ وَجَلَّ لَا يَمْحُو السَّيِّئَ بِالسَّيِّئِ، وَلَكِنْ يَمْحُو السَّيِّئَ بِالْحَسَنِ، إِنَّ الْخَبِيثَ لَا يَمْحُو الْخَبِيثَ. إسناده ضعيف\n\nযে ব্যক্তি অন্যায় পথে মাল কামাই করে এবং সেই মাল থেকে সদকা করে, তার সেই সদকা কবুল হয় না, সেই মাল থেকে নিজের প্রয়োজনে খরচ করলে তাতে বরকত হয় না, যদি সেই সম্পদ রেখে সে মারা যায়, তবে তার জন্য তা জাহান্নামের পরোয়ানা হয়ে যায়। তোমরা নিশ্চিতভাবে জেনে নাও, আল্লাহ তাআলা অন্যায়কে অন্যায় দ্বারা (অর্থাৎ হারাম মালের সাদাকা দ্বারা গুনাহ) মাফ করেন না, যেমন একটি অশুচি অপর অশুচিকে পবিত্র করতে পারে না। বরং আল্লাহ তাআলা নেকআমলের বদলে বদআমল মিটিয়ে থাকেন। মুসনাদে আহমদ, হাদীস নং ৩৬৭২\n\nএকটি দীর্ঘ হাদীসে নবীজী ইরশাদ করেন,\n\nأَيُّهَا النَّاسُ، إِنَّ اللهَ طَيِّبٌ لَا يَقْبَلُ إِلَّا طَيِّبًا ... ثُمَّ ذَكَرَ الرَّجُلَ يُطِيلُ السَّفَرَ أَشْعَثَ أَغْبَرَ، يَمُدُّ يَدَيْهِ إِلَى السَّمَاءِ، يَا رَبِّ، يَا رَبِّ، وَمَطْعَمُهُ حَرَامٌ، وَمَشْرَبُهُ حَرَامٌ، وَمَلْبَسُهُ حَرَامٌ، وَغُذِيَ بِالْحَرَامِ، فَأَنَّى يُسْتَجَابُ لِذَلِكَ؟\n\nহে লোক সকল! আল্লাহ তাআলা নিজে পাক ও পবিত্র, তাই পবিত্র এবং হালাল মালই শুধু তিনি কবুল করে থাকেন। ...লোকটি বহুদূর পথ সফর করে (কোন বরকতময় স্থানে দুআর জন্য) এলো, তার চুল উশকো-খুশকো, শরীর ধুলোমলিন, আকাশের দিকে দুহাত তুলে ফরিয়াদ করতে লাগলো, আয় আল্লাহ আয় মালিক! কিন্তু তার অন্ন-বস্ত্র সবই হারাম মাল থেকে আসে। হারাম মাল দ্বারাই সে প্রতিপালিত। এই ব্যক্তির দুআ কেমন করে কবুল হবে! সহীহ মুসলিম, হাদীস নং ১০১৫\n\nঅর্থাৎ যার খানাপিনা হারাম মাল থেকে হয়, তার দুআ কবুল হওয়ার সম্ভাবনা রাখে না। এক হাদীসে এসেছে,\n\nمَنِ اشْتَرَى ثَوْبًا بِعَشَرَةِ دَرَاهِمَ، وَفِيهِ دِرْهَمٌ حَرَامٌ، لَمْ يَقْبَلِ اللهُ لَهُ صَلَاةً مَادَامَ عَلَيْهِ. إسناده ضعيف.\n\nযদি কেউ দশ দিরহামে একটি কাপড় ক্রয় করে, আর যদি দশ দিরহামের একটি দিরহামও হারাম হয়ে থাকে, তবে ঐ কাপড় যতদিন তার গায়ে থাকবে ততদিন তার কোনো নামায কবুল হবে না। মুসনাদে আহমদ, হাদীস নং ৫৭৩২\n\nআরেক হাদীসে এসেছে,\n\nلَا يَدْخُلُ الْجَنَّةَ جَسَدٌ غُذِّيَ بِحَرَامٍ. إسناده ضعيف\n\nহারাম মালে প্রতিপালিত দেহ জান্নাতে প্রবেশ করবে না। আল মুজামুল আউসাত, হাদীস নং ৫৯৬১\n\nদ্বীনী ভাই ও বোন!\n\nআমাদের অন্তরে যদি বিন্দু পরিমাণও ঈমান থাকে, তবে নবীজীর এই সকল বাণী শোনার পর মরণপণ করা উচিৎ যে, যত কঠিন দারিদ্র্য আসুক আর যত কষ্টেই দিন গুযার হোক, হারাম ও অন্যায় পথে জীবিকা অর্জনের চিন্তাও আমরা করবো না। যত কিছুুই হোক, হালাল রুজির উপর তুষ্ট থাকবো। আল্লাহ পাক আমাদের সকলকে তাওফীক দান কররুন। আমীন।\n\n* হালাল কামায়ের ফজীলত\n\nইসলাম যেমনিভাবে রুটিরুজির অন্যায় পদ্ধতিসমূহকে হারাম সাব্যস্ত করেছে, তার বিপরীতে হালাল পথে আয়-রোজগারেরও অনেক সওয়াব ও ফযিলত নির্ধারণ করেছে। এক হাদীসে নবীজী বলেন,\n\nطَلَبُ الْحَلَالِ وَاجِبٌ عَلَى كُلِّ مُسْلِمٍ. قال الهيثمي: إِسْنَادُهُ حَسَنٌ.\n\nদ্বীনের ফরয বিষয়সমূহ পালনের সঙ্গে সঙ্গে হালাল জীবিকা অন্বেষণও একটি ফরজ। আল মুজামুল আউসাত, হাদীস নং ৮৬১০\n\nঅন্য এক হাদীসে নবীজী কায়িক শ্রমের বিষয়ে বলেন,\n\nمَا أَكَلَ أَحَدٌ طَعَامًا قَطُّ، خَيْرًا مِنْ أَنْ يَأْكُلَ مِنْ عَمَلِ يَدِهِ، وَإِنَّ نَبِيَّ اللَّهِ دَاوُدَ عَلَيْهِ السَّلاَمُ، كَانَ يَأْكُلُ مِنْ عَمَلِ يَدِهِ\n\nনিজের হাতের উপার্জনের চে উত্তম উপার্জন আর নেই। আল্লাহর নবী দাউদ নিজ হাতে কাজ করে জীবিকা নির্বাহ করতেন। সহীহ বুখারী, হাদীস নং ২০৭২\n\nআমানতদার ব্যবসায়ী সম্পর্কে নবীজী বলেন,\n\nالتَّاجِرُ الصَّدُوقُ الأَمِينُ مَعَ النَّبِيِّينَ، وَالصِّدِّيقِينَ، وَالشُّهَدَاءِ. هَذَا حَدِيثٌ حَسَنٌ\n\nসততার সঙ্গে কারবার পরিচালনাকারী ব্যবসায়ী কেয়ামতের দিন নবী, সিদ্দীক ও শহীদগণের সঙ্গে অবস্থান করবে। সুনানে তিরমিযী, হাদীস নং ১২০৯\n\n* লেনদেনে নম্রতা ও দয়াদ্রতা\n\nযেমনিভাবে আর্থিক লেনদেনে সততা ও আমানতদারিতার উপর ইসলামে জোর দেওয়া হয়েছে এবং একে অতি উত্তম নেক কাজ ও আল্লাহ পাকের নৈকট্য লাভের মাধ্যম সাব্যস্ত করা হয়েছে, তেমনিভাবে লেনদেনে নম্রতা, ভদ্রতা ও দয়াদ্রতার প্রতিও ইসলামে উৎসাহিত করা হয়েছে এবং এর অনেক ফযিলত বর্ণনা করা হয়েছে। নবীজী এরশাদ করেন,\n\nرَحِمَ اللهُ رَجُلاً سَمْحًا، إِذَا بَاعَ، وَإِذَا اشْتَرَى، وَإِذَا اقْتَضَى.\n\nঐ বান্দার প্রতি আল্লাহর রহমত, যে ক্রয়-বিক্রয়কালে এবং নিজের হক উসুল করার সময় কোমলতা অবলম্বন করে। সহীহ বুখারী, হাদীস নং ২০৭৬\n\nএকটি হাদীসে এসেছে,\n\nمَنْ سَرَّهُ أَنْ يُنْجِيَهُ اللهُ مِنْ كُرَبِ يَوْمِ الْقِيَامَةِ، فَلْيُنَفِّسْ عَنْ مُعْسِرٍ، أَوْ يَضَعْ عَنْهُ/ مَنْ أَنْظَرَ مُعْسِرًا أَوْ وَضَعَ عَنْهُ، أَظَلَّهُ اللهُ فِي ظِلِّهِ\n\nযে ব্যক্তি চায়, আল্লাহ তাআলা তাকে কেয়ামতের দিবসের পেরেশানি থেকে নাজাত দান করুন, তবে সে যেন গরীব বান্দার ঋণ পরিশোধের সময় বাড়িয়ে দেয়, পুরো বা আংশিক ঋণ মওকুফ করে দেয়। অন্য বর্ণনায় এসেছে, যে ব্যক্তি গরীব বান্দার ঋণ পরিশোধের সময় বাড়িয়ে দেয়, পুরো বা আংশিক ঋণ মওকুফ করে দেয় আল্লাহ পাক কেয়ামতের দিন তাকে রহমতের ছায়াতলে স্থান দেবেন। সহীহ মুসলিম, হাদীস নং ৩০০৬, ১৫৬৩\n\nএকদিকে নবীজী ধনবান করজদাতাদেরকে এই নসীহত করেছেন, অন্যদিকে ঋণগ্রহীতাকে জোর তাগিদ দিয়েছেন যে, সে যেন যত দ্রুত সম্ভব ঋণ পরিশোধ করে দেয়। ঋণ বাকি থাকা অবস্থায় যেন তার মৃত্যু না হয়। এক হাদীসে নবীজী বড় কঠিন কথা বলেছেন,\n\nيُغْفَرُ لِلشَّهِيدِ كُلُّ ذَنْبٍ إِلَّا الدَّيْنَ\n\nআল্লাহ পাকের রাস্তায় শাহাদাত বরণের উসিলায় সকল গুনাহ মাফ হয়ে যায়, কিন্তু তার উপর কারো ঋণ থাকলে তা মাফ হয় না। সহীহ মুসলিম, হাদীস নং ১৮৮৬\n\nএমনিভাবে অপর একটি হাদীসে এসেছে,\n\nوَالَّذِي نَفْسُ مُحَمَّدٍ بِيَدِهِ لَوْ قُتِلَ رَجُلٌ فِي سَبِيلِ اللَّهِ، ثُمَّ عَاشَ وَعَلَيْهِ دَيْنٌ، مَا دَخَلَ الْجَنَّةَ حَتَّى يَقْضِيَ دَيْنَهُ. صحيح كما في التلخيص للذهبي\n\nঐ সত্ত্বার কসম! যার হাতে মুহাম্মদের প্রাণ, কেউ যদি আল্লাহর পথে শহীদ হয়, এরপর পুনরায় জীবন লাভ করে এবং শহীদ হয়, আবার জীবন লাভ করে শহীদ হয়ে যায়, কিন্তু তার উপর কারো কিছু পাওনা থেকে যায়, তবে এমন শহীদও ঐ ঋণের কোনো বিহিত হওয়া পর্যন্ত জান্নাতে প্রবেশ করতে পারবে না। মুস্তাদরাকে হাকেম, হাদীস নং ২২১২\n\nমানুষের হক-অধিকার এবং আর্থিক লেনদেনের জটিলতা ও নাযুকতা অনুধাবনের জন্য এ কয়টি হাদীসই যথেষ্ট। আল্লাহ পাক আমাদেরকে এর গুরুত্ব বোঝার তাওফীক দান করুন। আমাদের ঘাড়ে কারো সামান্য হকও যেন থেকে না যায়, সেভাবে চলার শক্তি নসীব করুন। আমীন।"
    },
    {
        "1": "উত্তম চরিত্র",
        "2": "* উত্তম চরিত্র ও সদগুণাবলী\n\nমানুষের আত্মশুদ্ধি এবং চারিত্রিক উন্নতি ইসলামী শিক্ষার এক অতিগুরুত্বপূর্ণ অধ্যায়। নবীজী এরশাদ করেন,\n\nإِنَّمَا بُعِثْتُ لِأُتَمِّمَ صَالِحَ الْأَخْلَاقِ\n\nআমি তো আল্লাহ তাআলার পক্ষ হতে সর্বোত্তম চরিত্রমাধুরীর পূর্ণতা বিধানের জন্যই প্রেরিত হয়েছি। মুসনাদে আহমদ, হাদীস নং ৮৯৫১\n\nসচ্চরিত্রের গুরুত্ব ও মর্যাদা সম্পর্কে নবীজী বলেন,\n\nإِنَّ مِنْ خِيَارِكُمْ أَحَاسِنَكُمْ أَخْلَاقًا\n\nতোমাদের মাঝে উত্তম সে, যে চরিত্রবান। সহীহ মুসলিম, হাদীস নং ২৩২১\n\nঅন্য হাদীসে নবীজী বলেন,\n\nإِنَّ مِنْ أَحَبِّكُمْ إِلَيَّ وَأَقْرَبِكُمْ مِنِّي مَجْلِسًا يَوْمَ القِيَامَةِ أَحَاسِنَكُمْ أَخْلَاقًا\n\nযার চরিত্র সব চেয়ে ভালো, কেয়ামতের দিন সেই হবে আমার কাছে সবার চে প্রিয়। সুনানে তিরমিযি, হাদীস নং ২০১৮\n\nএকটি হাদীসে নবীজী বলেন,\n\nمَا شَيْءٌ أَثْقَلُ فِي مِيزَانِ المُؤْمِنِ يَوْمَ القِيَامَةِ مِنْ خُلُقٍ حَسَنٍ\n\nকেয়ামতের দিন মিযানের পাল্লায় সচ্চরিত্র সবচে বেশি ওজনী ও ভারী হবে। সুনানে তিরমিযী, হাদীস নং ২০০২\n\nআরেক হাদীসে এসেছে,\n\nأَكْثَرُ مَا يَلِجُ بِهِ الْإِنْسَانُ الْجَنَّةَ: تَقْوَى اللهِ عَزَّ وَجَلَّ، وَحُسْنُ الْخُلُقِ\n\nখোদাভীতি ও নেক চরিত্র এমন এক গুণ, যার উসিলায় অধিক হারে মানুষ জান্নাতে যাবে। মুসনাদে আহমদ, হাদীস নং ৯০৯৬\n\nঅন্য এক হাদীসে এসেছে,\n\nإِنَّ الْمُؤْمِنَ لَيُدْرِكُ بِحُسْنِ خُلُقِهِ دَرَجَةَ الصَّائِمِ الْقَائِمِ\n\nএকজন চরিত্রবান মুমিন দিন ভর রোযা আর রাতভর নফল নামায পড়ার সওয়াব লাভ করে। সুনানে আবু দাউদ, হাদীস নং ৪৭৯৮\n\nঅর্থাৎ যে সৌভাগ্যবানের ঈমান রয়েছে, নির্ধারিত ফরজগুলি যে আদায় করে চলে এবং যার চরিত্র ভালো, কিন্তু সে তত বেশি নফল রোযা-নামায করতে পারে না। আল্লাহ তাআলা তাকে সব সময় রোযা-নামাযে নিমগ্ন ব্যক্তির সমান সওয়াব দান করেন।\n\nঅসচ্চরিত্রের পরিণাম\n\nএকদিকে যেমন নবীজী নেক চরিত্রের উল্লিখিত ফযিলত বর্ণনা করেছেন, অন্য দিকে তেমনি দুশ্চরিত্রের অশুভ পরিণাম সম্পর্কে উম্মতকে সতর্ক করেছেন। এক হাদীসে নবীজী কড়া করে বলেন,\n\nوَالَّذِي نَفسِي بِيَدِهِ لَا يدْخل الْجنَّة إِلَّا حسن الْأَخْلَاق. أخرجه الْحَكِيم التِّرْمِذِيّ فِي نَوَادِر الْأُصُول بِإِسْنَاد فِيهِ ضعف كما قال العراقي في تخريجه علي الاحياء. وقد جاء في معناه لاَ يَدْخُلُ الجَنَّةَ سَيِّئُ الْمَلَكَةِ. أخرجه الترمذى وفيه فرقد السبخي وهو ضعيف\n\nঐ সত্ত্বার কসম! যার হাতে আমার জান, দুঃশ্চরিত্রের লোক তো জান্নাতে যেতে পারবে না। জান্নাতে যাবে কেবল চরিত্রবানেরা।\n\nঅতীব জরুরি কিছু গুণাবলী\n\nকোরআন ও হাদীসে সকল প্রকার মানবীয় গুণাবলী ও সুকুমার বৃত্তিসমুহের বিস্তৃত বিবরণ রয়েছে। সর্ব রকম কদাচার ও অনাচার থেকে বেঁচে থাকারও সুস্পষ্ট নির্দেশনা বিবৃত হয়েছে। এখানে অতি গুরুত্বপূর্ণ কিছু সচ্চরিত্র ও সদগুণ উল্লেখ করা হচ্ছে, যেগুলো ব্যতীত কেউ নিজেকে সত্যিকারের মুসলমান দাবি করতে পারে না।\n\n১. সততা ও সত্যবাদিতা\n\nসততা ও সত্যবাদিতার এত গুরুত্ব যে, ইসলামের দৃষ্টিতে একজন মানুষ শুধু সত্য বলেই ক্ষান্ত হবে না, বরং সত্যবাদী সাধুসজ্জন ওলী-বুযুর্গের সান্নিধ্যও গ্রহণ করবে। আল্লাহ পাক বলেন,\n\nيَاأَيُّهَا الَّذِينَ آمَنُوا اتَّقُوا اللَّهَ وَكُونُوا مَعَ الصَّادِقِينَ\n\nহে ঈমান-অলা বান্দারা! আল্লাহ তাআলাকে ভয় করো এবং সত্যবাদীদের সাহচর্য অবলম্বন করো। সূরা তওবা ৯/১১৯\n\nএকবার নবীজী সাহবায়ে কেরামকে লক্ষ্য করে বললেন,\n\nمَنْ سَرَّهُ أَنْ يُحِبَّهُ اللَّهُ وَرَسُولُهُ فَلْيَصْدُقْ حَدِيثَهُ إِذَا حَدَّثَ\n\nযে নিজের প্রতি এই শুভ কামনাটুকু করে যে, সে অন্তরে আল্লাহ ও তাঁর রাসুলের ভালোবাসা পোষণ করবে এবং আল্লাহ ও তাঁর রাসূলও তাকে মুহাব্বত করবেন, তবে সে যেন সদা সত্য বলে অভ্যস্ত হয়। শুআবুল ঈমান, হাদীস নং ১৪৪০\n\nঅন্য এক হাদীসে এসেছে,\n\nসততা অবলম্বন করো, যদিও বাহ্যিকভাবে তাতে নিজের সমূহ ক্ষতি এমনকি যদি মৃত্যু লক্ষ করো তবু। কেননা প্রকৃত মুক্তি এবং আসল জিন্দেগী সততার মাঝে নিহিত। আর মিথ্যাবাদিতা পরিহার করো, যদিও সাধারণ চোখে তাতে নিজের মুক্তি ও নিষ্কৃতি দেখতে পাও। কিন্তু প্রকৃত পক্ষে মিথ্যার সাথে ব্যর্থতা আর অশুভ পরিণাম ছাড়া কিছুই নেই।\n\nঅন্য হাদীসে এসেছে,\n\nأَيَكُونُ الْمُؤْمِنُ جَبَانًا؟ فَقَالَ: نَعَمْ، فَقِيلَ لَهُ: أَيَكُونُ الْمُؤْمِنُ بَخِيلًا؟ فَقَالَ: نَعَمْ، فَقِيلَ لَهُ: أَيَكُونُ الْمُؤْمِنُ كَذَّابًا؟ فَقَالَ: لَا. قَالَ أَبُو عُمَرَ ابن عبد البر: لَا أَحْفَظُ هَذَا الْحَدِيثَ مُسْنَدًا مِنْ وَجْهٍ ثَابِتٍ، وَهُوَ حَدِيثٌ حَسَنٌ مُرْسَلٌ .\n\nকোন এক ব্যক্তি নবীজীর কাছে জানতে চাইলো, মোমিন ব্যক্তি কি ভীরু হতে পারে? নবীজী বললেন, হ্যাঁ হতে পারে। লোকটি আবার জিজ্ঞেস করলো, মোমিন কি কৃপণ হতে পারে ? বললেন, হ্যাঁ। আবার জিজ্ঞেস করলো, মোমিন কি মিথ্যুক হতে পারে? নবীজী বললেন, না। মিথ্যা কোনো মোমিনের স্বভাব-দোষ হতে পারে না। মুআত্তা, হাদীস নং ৩৬৩০\n\nআল্লাহ তাআলা আমাদেরকে সর্বদা সত্য বলার তাওফীক দান করুন, যে সত্য মুক্তি দেয়, জান্নাতে পৌছে দেয় এবং আল্লাহ ও তার রাসুলের ভালোবাসার পাত্র বানায়। আর আমাদেরকে আল্লাহ তাআলা চিরতরে মিথ্যা পরিত্যাগ করার শক্তি দান করুন, যে মিথ্যা সর্বনাশের প্রতীক, আল্লাহ ও তাঁর রাসুলের অসন্তুষ্টির কারণ এবং অভিশপ্ত মোনাফেকের নিদর্শন।\n\n২. কথা দিয়ে কথা রাখা\n\nওয়াদা রক্ষা করা এবং কথা দিয়ে কথা রাখা সততারই একটি বিশেষ শাখা। আল্লাহ পাক ইরশাদ করেন,\n\nوَأَوْفُوا بِالْعَهْدِ إِنَّ الْعَهْدَ كَانَ مَسْئُولًا\n\nকাউকে ওয়াদা দিয়ে থাকলে তা রক্ষা করবে, নিশ্চই কেয়ামতের দিন ওয়াদা পুরণ করা না করার বিষয়ে জিজ্ঞাসাবাদ করা হবে। সূরা বনি ইসরাঈল ১৭/৩৪\n\nকোরআন শরীফের অন্য জায়গায় নেকী ও নেককারের গুণাবলীর আলোচনায় আল্লাহ পাক বলেন,\n\nوَالْمُوفُونَ بِعَهْدِهِمْ إِذَا عَاهَدُوا\n\nএবং আল্লাহ পাকের দরবারে নেককার তারা, যারা কথা দিলে কথা রাখে। সূরা বাকারা ২/১৭৭\n\nনবীজী তার অধিকাংশ ভাষণে বলতেন,\n\nوَلَا دِينَ لِمَنْ لَا عَهْدَ لَهُ\n\nযে ব্যক্তি কৃত ওয়াদার বরখেলাপ করে তার মাঝে দীনধর্মের কোন বালাই নেই। মুসনাদে আহমদ, হাদীস নং ১২৩৮৩\n\nএকটি হাদীসে নবীজী এরশাদ করেন,\n\nآيَةُ المُنَافِقِ ثَلاَثٌ: إِذَا حَدَّثَ كَذَبَ، وَإِذَا وَعَدَ أَخْلَفَ، وَإِذَا اؤْتُمِنَ خَانَ\n\nমোনাকে-কাফেরের আলামত তিনটি, মিথ্যা বলা, ওয়াদা খেলাপ করা, আমানতের খেয়ানত করা। সহীহ বোখরী, হাদীস নং ৩৩\n\nঅর্থাৎ যেন ওয়াদা খেলাপি ঈমানদারই নয়। আল্লাহ পাক আমাদের সকলকে এই মন্দ স্বভাব থেকে হেফাজত করুন।\n\n৩. আমানতদারি\n\nসততার আরেকটি অঙ্গ হলো আমানতদারিতা। আল্লাহ পাক বলেন,\n\nإِنَّ اللَّهَ يَأْمُرُكُمْ أَنْ تُؤَدُّوا الْأَمَانَاتِ إِلَى أَهْلِهَا\n\nমহান আল্লাহর পক্ষ হতে এই হুকুম হচ্ছে যে, তোমরা আমানতকারীর আমানত তার কাছে ফিরিয়ে দাও। সূরা নিসা ৪/৫৪\n\nকোরআন শরীফের অন্য জায়গায় ঈমানদারের গুণাবলী উল্লেখ করে আল্লাহ পাক ইরশাদ করেন,\n\nوَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ\n\nঈমানদার তারা, যারা তাদের নিকট গচ্ছিত আমানত এবং তাদের কৃত ওয়াদার হেফাজত করে। সূরা মুমিনূন ২৩/৮\n\nনবীজী সাল্লাল্লাহ আলাইহি ওয়া সাল্লাম তাঁর প্রায় খোতবায় বলতেন,\n\nلَا إِيمَانَ لِمَنْ لَا أَمَانَةَ لَهُ\n\nওহে! যার ভিতর আমানতদারির গুণ নেই, তার ভিতর ঈমানও নেই। মুসনাদে আহমদ, হাদীস নং ১২৩৮৩\n\nএকটি হাদীসে এসছে, হযরত ওমর বলতেন,\n\nشَهِدَ رَجُلٌ عِنْدَ عُمَرَ بْنِ الْخَطَّابِ رَضِيَ اللَّهُ تَعَالَى عَنْهُ بِشَهَادَةٍ , فَقَالَ لَهُ: لَسْتُ أَعْرِفُكَ , وَلَا يَضُرُّكَ أَلَّا أَعْرِفَكَ , ائْتِ بِمَنْ يَعْرِفُكَ , فَقَالَ لَهُ رَجُلٌ مِنَ الْقَوْمِ: أنا أَعْرِفُهُ , قَالَ: فَبِأَيِّ شَيْءٍ تَعْرِفُهُ؟ قَالَ: بِالْعَدَالَةِ وَالْفَضْلِ , قَالَ: فَهُوَ جَارُكَ الْأَدْنَى الَّذِي تَعْرِفُ لَيْلَهُ وَنَهَارَهُ وَمُدْخَلَهُ وَمُخْرَجَهُ؟ قَالَ: لَا , قَالَ: فَمُعَامِلُكَ بِالدِّينَارِ وَالدِّرْهَمِ اللَّذَيْنِ بِهِمَا يُسْتَدَلُّ عَلَى الْوَرَعِ؟ قَالَ: لَا , قَالَ: فَرَفِيقُكَ فِي السَّفَرِ الَّذِي يُسْتَدَلُّ بِهِ عَلَى مَكَارِمِ الْأَخْلَاقِ؟ قَالَ: لَا , قَالَ: لَسْتَ تَعْرِفُهُ , ثُمَّ قَالَ لِلرَّجُلِ: ائْتِ بِمَنْ يَعْرِفُكَ\n\nকেউ ভালো কি মন্দ এই ধারণা অর্জনের জন্য কেবল তার নামায-রোযা আর সামাজিক মর্যাদা দেখেই তুষ্ট হয়ে যেও না, বরং লক্ষ করো, তার রাত-দিন কিভাবে কাটে, কোথায় যায় কোথায় থাকে, সে কথায় সত্যবাদী কি না, তার কাছে আমানত রাখা হলে বা লেনদেন করলে ঠিকঠিক আদায় করে কি না বা সফরে-সংকটে সৎ চরিত্রের পরিচয় দেয় কি না। আল কেফায়া খতীব বাগদাদী ১/৮৩\n\nপ্রিয় দ্বীনী ভাই!\n\nযদি আমরা সত্যিকারের মোমিন হতে চাই, আল্লাহ পাকের রহমতের হকদার হতে চাই, তাহলে আমাদেরকে আমানতদার হতে হবে, অঙ্গীকার রক্ষা করাকে জীবনের মূলনীতি বানিয়ে নিতে হবে। মনে রাখতে হবে, যার ভিতরে এই গুণগুলি নেই, সে পুরোপুরি মোমিন নয়, প্রকৃত মুসলমান নয়।\n\n৪. ইনসাফ ও ন্যায়বিচার\n\nকাজেকর্মে ন্যায়নিষ্ঠ হওয়া ইসলামী শিক্ষার গুরুত্বপূর্ণ অংশ। কোরআন শরীফে এসেছে,\n\nإِنَّ اللَّهَ يَأْمُرُ بِالْعَدْلِ\n\nপ্রকৃতপক্ষে আল্লাহই ন্যায়বিচার ও সদাচারের আদেশ দিয়ে থাকেন। সূরা নাহল ১৬/৯০\n\nইসলামের ন্যায়বিচার শুধু মুসলমানদের মাঝে সীমাবদ্ধ নয়, বরং মুসলিম-অমুসলিম নির্বিশেষে সকল সম্প্রদায়ের জন্য এমনকি জান, মাল ও ঈমানের দুশমন তার জন্যও সমভাবে প্রযোজ্য। আল্লাহ পাক ইরশাদ করেন,\n\nوَلَا يَجْرِمَنَّكُمْ شَنَآنُ قَوْمٍ عَلَى أَلَّا تَعْدِلُوا اعْدِلُوا هُوَ أَقْرَبُ لِلتَّقْوَى\n\nকোনো সম্প্রদায়ের সঙ্গে চলমান বিরোধ কখনো যেন তোমাদেরকে এতটা উত্তেজিত না করে যে, তোমরাও ন্যায়বিচার থেকে সরে যাবে। বরং সর্বাবস্থায় তোমরা ন্যায়নীতির উপর অবিচল থাকবে, এটাই খোদা-ভীতির দাবী। সূরা মায়েদা ৫/৮\n\nউক্ত আয়াতে যুদ্ধরত শক্রর সঙ্গেও কোনো প্রকার ন্যায়বিচার বিরোধী আচরণ করতে কঠোরভাবে নিষেধ করা হয়েছে। এ থেকেই সাধারণ অবস্থায় ভিন্ন সম্প্রদায়ের সঙ্গে কেমন ন্যায়ানুগ আচরণ করতে হবে তা সহজেই অনুমেয়। হাদীস শরীফে নবীজী ইরশাদ করেন,\n\nকেয়ামতের দিন আল্লাহ তাআলার সবচে’ বেশি নৈকট্য প্রাপ্ত এবং প্রিয়পাত্র হবে ন্যায়পরায়ন শাসক। অন্যদিকে জালিম শাসক হবে সবচে’ বেশি নৈকট্য-বঞ্চিত এবং কঠিন শাস্তিতে নিপতিত।\n\nএকদিন সাহাবায়ে কেরামকে নবীজী জিজ্ঞেস করলেন,\n\nأَتَدْرُونَ مَنِ السَّابِقُونَ إِلَى ظِلِّ اللهِ عَزَّ وَجَلَّ يَوْمَ الْقِيَامَةِ؟ قَالُوا: اللهُ وَرَسُولُهُ أَعْلَمُ، قَالَ: الَّذِينَ إِذَا أُعْطُوا الْحَقَّ قَبِلُوهُ، وَإِذَا سُئِلُوهُ بَذَلُوهُ، وَحَكَمُوا لِلنَّاسِ كَحُكْمِهِمْ لِأَنْفُسِهِمْ\n\nতোমরা কি বলতে পারো, কেয়ামতের রৌদ্রকঠোর দিনে কোন ধরণের লোক সর্বপ্রথম রহমতের শামিয়ানায় স্থান পাবে? সাহাবারা বললেন, আল্লাহ ও তাঁর রাসুলই ভালো জানেন, সুতরাং আপনিই বলুন, কোন সে খোশনসীব, যে সবার আগে রহমতের ছায়াতলে স্থান পাবে! নবীজী ইরশাদ করলেন, এমন লোক তারা, যারা নিজেদের হক দেয় হলে নির্মোহভাবে গ্রহণ করে আর অন্যের হক তলব করা হলে খোলামনে আদায় করে দেয়, ইনসাফের সাথে নিজদের বিষয়ে যেমন সিদ্ধান্ত গ্রহণ করে, অন্যের বেলায়ও তেমন ফয়সালা করে। (আপন আর পর বলে কোনো অন্যায়কে প্রশ্রয় দেয় না।) মুসনাদে আহমদ, হাদীস নং ২৪৩৭৯\n\nশত আফসোস! আজ আমরা অধিকার-সচেতন, কিন্তু দায়িত্ব-সচেতন নই। আমাদের রাজা-প্রজা, মালিক-শ্রমিক সকলে যদি ইনসাফের সাথে স্ব স্ব দায়িত্ব ও কর্তব্যের বিষয়ে সচেতন হয়, তাহলে সমাজে কোনো বৈষম্য থাকার কথা নয়। কিন্তু আমরা ইসলামের শিক্ষা ভুলে গিয়েছি। সত্যবাদিতা ও আমানতদারিতা আমাদের প্রাত্যহিক জীবন থেকে বিদায় হয়ে গেছে। তদস্থলে জেঁকে বসেছে ওয়াদা খেলাপি, দুর্নীতি ও বেইনসাফি। যদি আমরা এগুলো ত্যাগ করে ইসলামের পূতপবিত্র সার্বজনীন শিক্ষাকে গ্রহণ করি, তাহলে অতীতের মতো পৃথিবীর সমস্ত সম্মান, শান্তি ও সমৃদ্ধি আবার আমাদের পায়ে লুটিয়ে পড়বে, আর পরকালের মহাপ্রাপ্তি তো এমন মুসলমানদেরই জন্য!\n\n৫. দয়াদ্রতা ও ক্ষমাশিলতা\n\nকেউ ভুল করে ফেললে তাকে ক্ষমা করে দেওয়া এবং দুঃখী মানুষের প্রতি দয়ার্দ্র হওয়া ইসলামের অন্যতম শিক্ষা। নবীজী বলেন,\n\nارْحَمُوا تُرْحَمُوا، وَاغْفِرُوا يَغْفِرِ اللهُ لَكُمْ\n\nতোমরা আল্লাহ তাআলার অসহায় বান্দাদের সাঙ্গে দয়ার আচরণ করো, তোমাদের প্রতিও সদয় আচরণ করা হবে। অন্যের দোষ-ক্রটি ক্ষমার চোখে দেখো, তোমাদের ভুল ক্রটিও আল্লাহ ক্ষমাসুন্দর দৃষ্টিতে দেখবেন। মুসনাদে আহমদ, হাদীস নং ৭০৪১\n\nঅন্য এক হাদীসে নবীজী বলেন,\n\nمَنْ لاَ يَرْحَمُ لاَ يُرْحَمُ\n\nযে ব্যক্তি কাউকে ক্ষমা করে না, কারো প্রতি দয়া করে না, আল্লাহও তাকে ক্ষমা করেন না, তার প্রতি দয়া করেন না। সহীহ বোখারী, হাদীস নং ৫৯৯৭\n\nআরেকটি হাদীসে নবীজী এরশাদ করেন,\n\nالرَّاحِمُونَ يَرْحَمُهُمُ الرَّحْمَنُ، ارْحَمُوا مَنْ فِي الأَرْضِ يَرْحَمْكُمْ مَنْ فِي السَّمَاءِ\n\nরহমকারীদের প্রতি রহমান আল্লাহ করুণা ও রহম করে থাকেন। সুতরাং জমিনের বাসিন্দাদের প্রতি দয়ামায়া করো, আসমান ওয়ালা তোমাদের প্রতি দয়া ও করুণা প্রদর্শন করবেন। সুনানে তিরমিযী, হাদীস নং ১৯২৪\n\nএই হাদীসগুলি থেকে বোঝা যায়, ধর্মবর্ণ নির্বিশেষে সকল মানুষের প্রতি এমনকি পৃথিবীতে বিচরণশীল প্রতিটি জীবের প্রতি ইসলাম সহানুভূতিশীল হওয়ার কথা বলে (যদি তার প্রতি করুণা সমাজের জন্য ক্ষতিকর না হয়)। নবীজী বলেন,\n\nبَيْنَا رَجُلٌ بِطَرِيقٍ، اشْتَدَّ عَلَيْهِ العَطَشُ، فَوَجَدَ بِئْرًا، فَنَزَلَ فِيهَا، فَشَرِبَ ثُمَّ خَرَجَ، فَإِذَا كَلْبٌ يَلْهَثُ، يَأْكُلُ الثَّرَى مِنَ العَطَشِ، فَقَالَ الرَّجُلُ: لَقَدْ بَلَغَ هَذَا الكَلْبَ مِنَ العَطَشِ مِثْلُ الَّذِي كَانَ بَلَغَ مِنِّي، فَنَزَلَ البِئْرَ فَمَلاَ خُفَّهُ مَاءً، فَسَقَى الكَلْبَ، فَشَكَرَ اللَّهُ لَهُ فَغَفَرَ لَهُ\n\nএক ব্যক্তি প্রচ- পিপাসার্ত অবস্থায় একটি কুয়া পেলো। সে কুয়াতে নেমে পানি পান করলো। বের হয়েই দেখতে পেলো, একটি কুকুর পানি না পেয়ে প্রচ- পিপাসায় ভিজা মাটি চাটছে। সে ভাবলো, আমার মতো কুকুরটিও পিপাসায় কাতর হয়ে পড়েছে। লোকটি দয়াপরবশ হয়ে আবার কুয়ায় নামলো এবং নিজের চামড়ার মুজায় পানি ভরে এনে কুকুরটিকে খাওয়ালো। এর ফলে আল্লাহ তাআলা তাকে ক্ষমা করে করে দিলেন। সহীহ বুখারী, হাদীস নং ২৪৬৬\n\nবড় আক্ষেপের বিষয়, আজ আমাদের মাঝ থেকে দয়ামায়া ও সমবেদনার গুণ উঠে গেছে। ফলে আমরাও আল্লাহ তাআলার রহমত লাভের অনুপযুক্ত হয়ে পড়েছি।\n\n৬. নম্রতা ও কোমলতা\n\nইসলাম সকল আচরণে কোমলতা শিক্ষা দেয়। নবীজী ইরশাদ করেন,\n\nحُرِّمَ عَلَى النَّارِكُلُّ هَيِّنٍ لَيِّنٍ سَهْلٍ قَرِيبٍ مِنَ النَّاسِ\n\nযে ব্যক্তি মানুষের নিকট সবসময় সহজ-কোমল সুহৃদ আচরণে অভ্যস্ত, তার উপর জাহান্নামের আগুন হারাম হয়ে যায়। মুসনাদে আহমদ, হাদীস নং ৩৯৩৮\n\nআরেক হাদীসে নবীজী বলেন,\n\nإِنَّ اللهَ رَفِيقٌ يُحِبُّ الرِّفْقَ، وَيُعْطِي عَلَى الرِّفْقِ مَا لَا يُعْطِي عَلَى الْعُنْفِ\n\nআল্লাহ তাআলা নিজে সহজ আচরণ করে থাকেন, বান্দাদের থেকেও তিনি সহজ আচরণের বহিঃপ্রকাশ পছন্দ করেন। আর কোমলতাময় কাজে যে পরিমাণ বরকত দান করেন, কঠোরতাপূর্ণ কাজে সে পরিমাণ দান করেন না। সহীহ মুসলিম, হাদীস নং ২৫৯৩\n\n৭. ধৈর্য ও সহনশিলতা\n\nঅন্যের দুর্ব্যবহারে ধৈর্য ধারণ করা এবং ক্রোধের সময় আত্মসংবরণ করা মহত্বের লক্ষণ। আল্লাহ ও তার রাসুলের নিকট এমন মানুষ বড়ই মর্যাদাবান। এদের জন্য আল্লাহ তাআলা জান্নাত ও তার বাগবাগিচাগুলো সাজিয়ে রেখেছেন। ইরশাদ করেন,\n\nوَالْكَاظِمِينَ الْغَيْظَ وَالْعَافِينَ عَنِ النَّاسِ\n\n(জান্নাতী মানুষ তারা) যারা গোসসা নিয়ন্ত্রণ করে এবং মানুষের ক্রটি ও কসুর ক্ষমা করে দেয়। সূরা আলে ইমরান ৩/১৩৪\n\nসুতরাং ভাগ্যবান সে, যে ক্রোধ দমন করার মাধ্যমে আল্লাহ তাআলার আযাব থেকে আত্মরক্ষা করে।\n\n৮. মিষ্টি ভাষা ও সদালাপ\n\nসদালাপকারী ও মিষ্টভাষী হওয়া খুবই কাম্য বিষয়। আর অশ্লীল ও কর্কশ ভাষা একান্তই ঘৃণ্য ও পরিত্যাজ্য বিষয়। আল্লাহ তাআলা বলেন,\n\nوَقُولُوا لِلنَّاسِ حُسْنًا\n\nমানুষের সঙ্গে সুন্দরভাবে (সহাস্য বদনে) কথা বলো। সূরা বাকারা ২/২৩\n\nনম্রকোমল ভাষা সৎকর্মের অন্তর্ভুক্ত। আর রুক্ষ ও রূঢ় ভাষা দুষ্কর্মের অন্তর্ভুক্ত। হাদীসে এসেছে,\n\nوَالكَلِمَةُ الطَّيِّبَةُ )وَكُلُّ خَطْوَةٍ يَمْشِيهَا إِلَى الصَّلاَةِ( صَدَقَةٌ\n\nভদ্র ও মার্জিত ভাষায় কথাবার্তা বলাও একটি সাদকাতূল্য সওয়াবের বিষয়। সহীহ বোখারী, হাদীস নং ২৮৯১\n\nঅন্য হাদীসে এসেছে,\n\nوَالْبَذَاءُ مِنَ الْجَفَاءِ، وَالْجَفَاءُ فِي النَّارِ\n\nনির্লজ্জ ব্যবহার আসে রুক্ষতা থেকে। আর রুক্ষতার ঠিকানা জাহান্নাম। মুসনাদে আহমদ, হাদীস নং ১০৫১২\n\nঅন্য এক হাদীসে এসেছে,\n\nوَالبَذَاءُ وَالبَيَانُ شُعْبَتَانِ مِنَ النِّفَاقِ.\n\nমুখ খারাপ হওয়া এবং বকবক করা বর্ণচোরা মোনাফেকের আলামত। সুনানে তিরমিযি, হাদীস নং ২০২৭\n\nআল্লাহ পাক আমাদের সকলের মুখের ভাষা মধুময় করে দিন। সকলের বোলচাল সুমিষ্ট বানিয়ে দিন। তিক্ত কথা, বিরস উক্তি এবং কটু ভাষা পরিহার করার তাওফীক দান করুন, আমীন ।\n\n৯. বিনয় ও আত্মবিলোপ\n\nসকল মানুষ বিনয়ী হোক, প্রতিটি নাগরিক অপর নাগরিককে নিজের তুলনায় অধিক শ্রদ্ধাভাজন বলে ভাবতে শিখুক, অহমিকা ও দাম্ভিকতা বিলুপ্ত হোক, আমাদের জীবন থেকে দূর হয়ে যাক সর্বনাশা অহংকার, বিনয় হোক আমাদের জাতীয় বৈশিষ্ট্যের অংশ। আল্লাহ পাক বলেন,\n\nتِلْكَ الدَّارُ الْآخِرَةُ نَجْعَلُهَا لِلَّذِينَ لَا يُرِيدُونَ عُلُوًّا فِي الْأَرْضِ\n\nপরজগতের সে নিলয় আমি রচনা করেছি তাদের জন্য, যারা ইহজগতে বড়াই করে বেড়ায় না, (রেষারেষি জিইয়ে রাখে না)। সূরা কাসাস ২৮/৮৩\n\nঅন্য আয়াতে এসেছে ,\n\nوَعِبَادُ الرَّحْمَنِ الَّذِينَ يَمْشُونَ عَلَى الْأَرْضِ هَوْنًا\n\nদয়াময় আল্লাহর খাঁটি বান্দা তারা, যারা নিরহংকার ভঙ্গিতে পথ চলে। সূরা ফুরকান ২৫/৬৩\n\nনবীজী এরশাদ করেন,\n\nمَنْ تَوَاضَعَ لِلَّهِ دَرَجَةً رَفَعَهُ اللهُ دَرَجَةً، حَتَّى يَجْعَلَهُ فِي عِلِّيِّينَ\n\nযে ব্যক্তি আত্মবিলোপের নীতি এখতিয়ার করবে, আল্লাহ পাক তাকে এত উচ্চ মর্যাদা দান করবেন যে, জান্নাতের সর্বোচ্চ মাকাম ‘ইল্লিইয়ীনে’ তাকে পৌঁছে দেবেন। মুসনাদে আহমদ, হাদীস নং ১১৭২৪\n\nবিনয়ের বিপরীত বিষয় অহংকার। এটা আল্লাহ ও তাঁর রাসুলের নিকট খুবই জঘণ্য। হাদীস শরীফে এসেছে,\n\nلَا يَدْخُلُ الْجَنَّةَ مَنْ كَانَ فِي قَلْبِهِ مِثْقَالُ ذَرَّةٍ مِنْ كِبْرٍ\n\nঅহংকার এত মারাত্মক দোষ যে, কারো ভিতর সামান্য শরিষাদানা সমান এই দোষ থেকে গেলে সে জান্নাতে প্রবেশ করতে পারবে না। সহীহ মুসলিম, হাদীস নং ৯১\n\nঅন্য হাদীসে নবীজী এরশাদ করেন,\n\nمَنْ كَانَ فِي قَلْبِهِ مِثْقَالُ حَبَّةٍ مِنْ خَرْدَلٍ مِنْ كِبْرٍ، أَكَبَّهُ اللهُ عَلَى وَجْهِهِ فِي النَّارِ\n\nযে ব্যক্তি শরিষাদানার মতো সামান্য অহংকারও অন্তরে লালন করবে, তাকে আল্লাহ তাআলা উপুড় করে জাহান্নামে নিক্ষেপ করবেন। মুসনাদে আহমদ, হাদীস নং ৭০১৫\n\nএকটি হাদীসে এসেছে,\n\nঅহংকার থেকে বেঁচে থাকো। কেননা অহংকার এমন একটি গোনাহ, যা সর্বপ্রথম শয়তানকে শয়তান বানিয়ে ধ্বংস করেছিলো।\n\nআল্লাহ তাআলা আমাদের সকলকে ব্যক্তিগত ক্ষেত্রে বিনয় ও আত্মবিলোপের ঈমানী শোভা দান কুন, অহমিকাশূন্য মাটির মানুষ বনার শক্তি দিন। আর সকল ধরনের অন্যায়-অবিচারের বিরুদ্ধে এবং সত্য ধর্ম ইসলামের মান ও মর্যাদা রক্ষায় পাহাড়সম অটলতা ও অবিচলতা নসীব করুন।\n\n১০. হিম্মত ও ধৈর্য\n\nএই দুনিয়াতে কখনো আসে রোগ-শোক, কখনো দেখা দেয় বিপদ-মুসিবত। কখনো জালিমের জুলুম-নির্যাতন, কখনো বা অভাব-অনটন। এমতাবস্থায় ইসলামের বিশেষ শিক্ষা এই যে, যত প্রতিকূলতা আসুক আর যত কঠিন পরিস্থিতির উদ্ভব হোক, মুমিন মাত্রই ধৈর্য, দৃঢ়তা ও বাহাদুরির সঙ্গে সময়কে অতিক্রম করবে এবং কিছুতেই সে ধৈর্যহারা হবে না, ভেঙ্গে পড়বে না। আল্লাহ তাঁর ঐ বান্দাদের খুবই পছন্দ করেন, যারা ধৈর্য ও সহিষ্ণুতার সঙ্গে পরিস্থিতি সামাল দিতে সচেষ্ট থাকে।\n\nআয়াতে আল্লাহ পাক বলেন,\n\nإِنَّ اللَّهَ مَعَ الصَّابِرِينَ\n\nনিশ্চয়ই দয়ালু আল্লাহ ধৈর্যশীলদের সঙ্গে আছেন। সূরা বাকারা ২/১৫৩\n\nএকটি আয়াতে আল্লাহ তাআলা পূণ্য কর্মের বর্ণনায় বলেন,\n\nوَالصَّابِرِينَ فِي الْبَأْسَاءِ وَالضَّرَّاءِ وَحِينَ الْبَأْسِ أُولَئِكَ الَّذِينَ صَدَقُوا وَأُولَئِكَ هُمُ الْمُتَّقُونَ\n\n(এগুলি অনেক বড় পূণ্যের বিষয় যে,) লোকেরা রোগে-শোকে ছবর করবে, অভাব-অনটনে ধৈর্য ধারণ করবে এবং যুদ্ধকালে অবিচল থাকবে। মূলত এমন লোকেরাই সত্যিকারের মুমিন ও মুত্তাকি নামে অভিহিত হবার যোগ্য। সূরা বাকারা ২/১৭৭\n\nহাদীস শরীফ এসেছে,\n\nمَا أُعْطِيَ أَحَدٌ مِنْ عَطَاءٍ خَيْرٌ وَأَوْسَعُ مِنَ الصَّبْرِ\n\nদুর্যোগের সময় ছবর করতে পারার মতো উত্তম ও বড় নেয়ামত কেউ প্রাপ্ত হয়নি। সহীহ মুসলিম, হাদীস নং ১০৫৩\n\nঅন্য হাদীসে এসেছে,\n\nالصَّبْرُ نِصْفُ الْإِيمَانِ :قال الهيثمي: رِجَالُهُ رِجَالُ الصَّحِيحِ.\n\nএক বিবেচনায় ধৈর্য হলো ঈমানের অর্ধেক। মুজামে কাবীর, হাদীস নং ৮৫৪৪\n\nইসলামের দৃষ্টিতে বিপদে ভেঙ্গে পড়া এবং সাহস হারিয়ে ফেলা নিতান্ত অপছন্দনীয়। নবীজী সাল্লাল্লাহ আলাইহি ওয়াসাল্লাম এ থেকে পানাহ চাইতেন। আল্লাহ তাআলা আমাদের হিম্মত বাড়িয়ে দিন। বুজদিলি থেকে হেফাজত করুন, আমীন।\n\n১১. এখলাছ ও বিশুদ্ধ নিয়ত\n\nকর্মের পরম উদেশ্যটুকু সৃষ্টিকর্তা আল্লাহ তাআলাকে নিবেদন করার নাম হলো এখলাছ। অর্থাৎ যে কাজই আমরা করবো আল্লাহ তাআলার সন্তুষ্টিকে সামনে রেখে করবো, প্রবৃত্তিকে কখনো আমলে নিবো না। মনে রাখতে হবে, ইসলাম ধর্মের মূল হলো ‘তাওহীদ’ তথা একত্ববাদ। আর তাওহীদ পূর্ণতা লাভ করে এই প্রকারের এখলাস দ্বারা। তাই এখলাসকে ইসলামের রূহ বলা হয়। নবীজী ইরশাদ করেন,\n\nمَنْ أَحَبَّ لِلَّهِ، وَأَبْغَضَ لِلَّهِ، وَأَعْطَى لِلَّهِ، وَمَنَعَ لِلَّهِ فَقَدِ اسْتَكْمَلَ الْإِيمَانَ\n\nযে ব্যক্তি আল্লাহর সন্তুষ্টির জন্য একজনকে মুহাব্বত করলো এবং আল্লাহর সন্তুষ্টির জন্যই অন্যজনকে অপছন্দ করলো, এবং দান করলো আল্লাহর জন্য, বিরতও থাকলো আল্লাহর সন্তুষ্টির জন্য, সে তার ঈমান ও তাওহীদকে পরিপূর্ণ করে নিলো। সুনানে আবু দাউদ, হাদীস নং ৪৬৮১\n\nঅর্থাৎ যে ব্যক্তি সম্পর্কের সকল সূত্রে এবং সবধরনের আদান প্রদানে ব্যক্তিগত কোন মতলব বা লাভালাভ নয়, বরং আল্লাহ পাকের সন্তুষ্টিকেই মুখ্য বিবেচনা করে, সে ব্যক্তি তাওহীদের হক আদায়কারী পূর্ণ মুমিন। হাদীস শরীফ এসেছে,\n\nإِنَّ اللهَ لَا يَنْظُرُ إِلَى أَجْسَادِكُمْ، وَلَا إِلَى صُوَرِكُمْ، وَلَكِنْ يَنْظُرُ إِلَى قُلُوبِكُمْ\n\nআল্লাহ পাক তোমাদের অবয়ব-আকৃতি দিকে লক্ষ করেন না, লক্ষ করেন তোমাদের অন্তরে প্রচ্ছন্ন এখলাছের দিকে। মুসলিম, হাদীস নং ২৫৬৪\n\nঅর্থাৎ এখলাছ অনুপাতে তোমরা আল্লাহ পাকের সন্তুষ্টি ও ছওয়াব লাভ করবে। একটি হাদীসে এসেছে,\n\nإِنَّ اللَّهَ لَا يَقْبَلُ مِنَ الْعَمَلِ إِلَّا مَا كَانَ لَهُ خَالِصًا، وَابْتُغِيَ بِهِ وَجْهُهُ\n\n(লোকসকল! নেক আমলে এখলাছ আনার চেষ্টা করো।) আল্লাহ পাক তো ঐ আমলই কবুল করেন, যাতে এখলাছের সুবাস রয়েছে। যাতে কেবল তাঁর সন্তুষ্টি সন্ধান করা হয়েছে। সুনানে নাসাঈ, হাদীস নং ৩১৪০\n\nহযরত আবু হুরায়রা রাদিয়াল্লাহু আনহু একটি হাদীস বয়ান করার সময় কখনো কখনো বেহুশ হয়ে পড়তেন। আসলেই তা সকলের কলিজা কাঁপিয়ে দেয়ার মতো। নবীজী এরশাদ করেন,\n\nإِنَّ أَوَّلَ النَّاسِ يُقْضَى يَوْمَ الْقِيَامَةِ عَلَيْهِ رَجُلٌ اسْتُشْهِدَ، فَأُتِيَ بِهِ فَعَرَّفَهُ نِعَمَهُ فَعَرَفَهَا، قَالَ: فَمَا عَمِلْتَ فِيهَا؟ قَالَ: قَاتَلْتُ فِيكَ حَتَّى اسْتُشْهِدْتُ، قَالَ: كَذَبْتَ، وَلَكِنَّكَ قَاتَلْتَ لِأَنْ يُقَالَ: جَرِيءٌ، فَقَدْ قِيلَ، ثُمَّ أُمِرَ بِهِ فَسُحِبَ عَلَى وَجْهِهِ حَتَّى أُلْقِيَ فِي النَّارِ، وَرَجُلٌ تَعَلَّمَ الْعِلْمَ، وَعَلَّمَهُ وَقَرَأَ الْقُرْآنَ، فَأُتِيَ بِهِ فَعَرَّفَهُ نِعَمَهُ فَعَرَفَهَا، قَالَ: فَمَا عَمِلْتَ فِيهَا؟ قَالَ: تَعَلَّمْتُ الْعِلْمَ، وَعَلَّمْتُهُ وَقَرَأْتُ فِيكَ الْقُرْآنَ، قَالَ: كَذَبْتَ، وَلَكِنَّكَ تَعَلَّمْتَ الْعِلْمَ لِيُقَالَ: عَالِمٌ، وَقَرَأْتَ الْقُرْآنَ لِيُقَالَ: هُوَ قَارِئٌ، فَقَدْ قِيلَ، ثُمَّ أُمِرَ بِهِ فَسُحِبَ عَلَى وَجْهِهِ حَتَّى أُلْقِيَ فِي النَّارِ، وَرَجُلٌ وَسَّعَ اللهُ عَلَيْهِ، وَأَعْطَاهُ مِنْ أَصْنَافِ الْمَالِ كُلِّهِ، فَأُتِيَ بِهِ فَعَرَّفَهُ نِعَمَهُ فَعَرَفَهَا، قَالَ: فَمَا عَمِلْتَ فِيهَا؟ قَالَ: مَا تَرَكْتُ مِنْ سَبِيلٍ تُحِبُّ أَنْ يُنْفَقَ فِيهَا إِلَّا أَنْفَقْتُ فِيهَا لَكَ، قَالَ: كَذَبْتَ، وَلَكِنَّكَ فَعَلْتَ لِيُقَالَ: هُوَ جَوَادٌ، فَقَدْ قِيلَ، ثُمَّ أُمِرَ بِهِ فَسُحِبَ عَلَى وَجْهِهِ، ثُمَّ أُلْقِيَ فِي النَّارِ\n\nকিয়ামতের দিন সর্ব প্রথম কোরআনের কিছু আলেম, কতক শহীদ ও ধনী ব্যক্তিকে আল্লাহ পাকের সামনে হাজির করা হবে। জিজ্ঞেস করা হবে, তোমরা আপন আপন যিন্দেগীতে আমার জন্য কে কী করেছো বলো। আলেম ব্যক্তি বলবে, আমি আজীবন আপনার কালামের পঠন-পাঠনে নিমগ্ন থেকেছি। সবি করেছি শুধু আপনার সন্তুষ্টির জন্য। বলা হবে, তুমি অসত্য বলছো। এসব তুমি করেছো খ্যাতি লাভের জন্য। দুনিয়াতে সেই খ্যাতি পেয়ে গেছো, এখন কিছুই পাবে না। এরপর ধনীকে জিজ্ঞেস করে বলা হবে, আমি তোমাকে ধন-সম্পদ দান করেছিলাম। তা দিয়ে তুমি আমার জন্য কী করেছো? সে বলবে, আমি প্রতিটি দ্বীনী ও সামাজিক কাজে তোমার সন্তুষ্টির জন্য দু’হাত খুলে খরচ করেছি। বলা হবে, তুমি মিথ্যুক! এসব করেছো লোকমুখে তোমার দানশিলতার চর্চা হবে এ জন্য। দুনিয়াতে তোমার এ লক্ষ্য হাসিল হয়েগেছে, আমার কাছে এখন তোমার পাওয়ার কিছু নেই। এমনিভাবে শহীদকে জিজ্ঞেস করা হবে। সে বলবে, আল্লাহ! তোমার-দেয়া জিনিসগুলির মাঝে সবচে দামী ছিলো আমার জান। আমি সেটাই তোমার জন্য কোরবান করেছি। বলা হবে, তুমি মিথ্যে বলছো। তুমি যুদ্ধে অংশ নিয়েছো বীরত্ব ও বাহাদুরিতে বিখ্যাত হবার আশায়। দুনিয়াতে তোমার সেই খ্যাতি হয়ে গেছে। এরপর এই তিন ব্যক্তিকে উপুড় করে হেঁচড়ে জাহান্নামে নিক্ষেপ করার আদেশ দেয়া হবে এবং তদনুযায়ী তারা দোযখে নিক্ষিপ্ত হবে। সহীহ মুসলিম, হাদীস নং ১৯০৫\n\nদ্বীনী ভাই ও বোন!\n\nউল্লিখিত হাদীসের আলোকে আমাদের আমলগুলি যাচাই করা এবং আমলের মাঝে এখলাস পয়দা করা একান্ত কতর্ব্য। আল্লাহ পাক আপন ফজল ও করমে আমাদেরকে এখলাছ দান করুন। নিয়তকে বিশুদ্ধ করার তাওফীক দিন এবং আমাদেরকে তাঁর মুখলিস বান্দাদের মাঝে শামিল করে নিন, আমীন।"
    },
    {
        "1": "দ্বীনের প্রতি মহব্বত",
        "2": "* আল্লাহ ও তাঁর রাসুল এবং দ্বীনের প্রতি মুহাব্বত\n\nপ্রিয় ভাই! যেমনিভাবে ইসলাম আমাদেরকে নামায-রোযার তালিম দেয়, সদাচার ও ন্যায় বিচারের শিক্ষা দেয়, তেমনি এ শিক্ষাও দেয় যে, দুনিয়ার সবকিছু থেকে এমনকি নিজের জান-মাল, ইজ্জত-সম্মান, পিতা-মাতা, বিবি-বাচ্চা সবকিছু থেকে আল্লাহ ও তাঁর রাসুল এবং দ্বীনকে আমরা বেশি মুহাব্বত করবো। অর্থাৎ যদি এমন কঠিন মুহূর্ত আসে যে, দ্বীনের উপর চলতে গেলে নিজের জান-মাল-ইজ্জত-আব্রু শংকার মধ্যে পড়ে যায়, তবে সেই কঠিন সময়েও আল্লাহ ও রাসুলের তরীকার উপর অবিচল থাকবো। যারা নিজেদেরকে মুসলমান বলে দাবী করে অথচ আল্লাহ ও তাঁর রাসুলের সঙ্গে এই পরিমাণ মুহাব্বত ও ভালোবাসা পোষণ করে না, তারা আসলে খাঁটি মুসলমান নয়, বরং তারা আল্লাহ পাকের ক্রোধে নিপতিত ও শাস্তির উপযুক্ত। আল্লাহ তাআলা ইরশাদ করেন,\n\nقُلْ إِنْ كَانَ آبَاؤُكُمْ وَأَبْنَاؤُكُمْ وَإِخْوَانُكُمْ وَأَزْوَاجُكُمْ وَعَشِيرَتُكُمْ وَأَمْوَالٌ اقْتَرَفْتُمُوهَا وَتِجَارَةٌ تَخْشَوْنَ كَسَادَهَا وَمَسَاكِنُ تَرْضَوْنَهَا أَحَبَّ إِلَيْكُمْ مِنَ اللَّهِ وَرَسُولِهِ وَجِهَادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ وَاللَّهُ لَا يَهْدِي الْقَوْمَ الْفَاسِقِينَ\n\nহে রাসূল! আপনি স্পষ্ট বলে দিন, যদি তোমাদের পিতা-মাতা, সন্তানসন্ততি, ভাইবেরাদর, স্ত্রীপরিজন, আত্মীয়-স্বজন, তোমাদের কষ্টার্জিত ধন-সম্পদ, তোমাদের ব্যবসা-বাণিজ্য, যাতে মন্দাভাব দেখা দেয়ার ব্যাপারে তোমরা শংকিত থাক এবং তোমাদের পছন্দের ঘরবাড়িসমুহ ইত্যাদি যদি তোমাদের নিকট আল্লাহ ও তাঁর রাসুল এবং তাঁর দ্বীন কায়েমের পথে সর্বোচ্চ ত্যাগ স্বীকার করার চেও অধিক প্রিয় হয়ে থাকে, তবে তোমরা আল্লাহ তাআলার পরবর্তী নির্দেশের অপেক্ষায় থাকো। মনে রেখো, আল্লাহ তাআলা নাফরমানকে সুমতি দান করেন না। সূরা তওবা ৯/২৪\n\nএই আয়াত দ্বারা বোঝাগেলো, যার কাছে দ্বীনের চেও তার আওলাদ-ফরজন্দ ও মালদৌলত অধিক গুরুত্বপূর্ণ, আল্লাহ ও তাঁর রাসুলের সন্তুষ্টি এবং দ্বীনের খেদমত ও তরক্কির মোকাবেলায় এসবের উন্নতিই যার কাছে অগ্রগণ্য, তার মতো নাফরমান ও নাশোকর আর নেই। একটি প্রসিদ্ধ হাদীসে নবীজী ইরশাদ করেন,\n\nثَلاَثٌ مَنْ كُنَّ فِيهِ وَجَدَ حَلاَوَةَ الإِيمَانِ: مَنْ كَانَ اللَّهُ وَرَسُولُهُ أَحَبَّ إِلَيْهِ مِمَّا سِوَاهُمَا، وَمَنْ أَحَبَّ عَبْدًا لاَ يُحِبُّهُ إِلَّا لِلَّهِ عَزَّ وَجَلَّ، وَمَنْ يَكْرَهُ أَنْ يَعُودَ فِي الكُفْرِ، بَعْدَ إِذْ أَنْقَذَهُ اللَّهُ، مِنْهُ كَمَا يَكْرَهُ أَنْ يُلْقَى فِي النَّارِ\n\nযার ভিতর তিনটি গুণ থাকে, সে দ্বীনের মজা এবং ঈমানের স্বাদ লাভ করতে থাকে: এক. যে আল্লাহ ও তাঁর রাসুলকে সবকিছু থেকে বেশি মুহাব্বত করে। দুই. যাকেই সে ভালোবাসে শুধু আল্লাহর জন্য ভালোবাসে। তিন. ঈমান আনার পর দ্বীন ছেড়ে কুফরে ফিরে যাওয়াকে সে এ পরিমাণ ভয়ংকর ও বীভৎস মনে করে, যে পরিমাণ আগুনে নিক্ষিপ্ত হওয়াকে মনে করে। সহীহ বোখারী, হাদীস নং ২১\n\nবোঝাগেলো, আল্লাহ ও তাঁর রাসুলের নিকট খাঁটি মুসলমান সে, যার কাছে দ্বীনের মুহাব্বত দুনিয়ার সকল কিছুর চে বেশি। এমন কি ধর্মের প্রতি তার টান এত বেশি যে, বিধর্মী হয়ে যাওয়া তার নিকট আগুনে নিক্ষিপ্ত হওয়ার চেও অসম্ভব কঠিন, বর্বর ও ভীতিকর। এক হাদীসে নবীজী এরশাদ করেন,\n\nلاَ يُؤْمِنُ أَحَدُكُمْ، حَتَّى أَكُونَ أَحَبَّ إِلَيْهِ مِنْ وَالِدِهِ وَوَلَدِهِ وَالنَّاسِ أَجْمَعِينَ\n\nতোমাদের কেউ ততক্ষণ পর্যন্ত পূর্ণ মুমিন হতে পারবে না, যতক্ষণ না আমার ভালোবাসা তার নিকট তার পিতা-মাতা, সন্তানসন্ততি এবং দুনিয়ার সকল মানুষ অপেক্ষা অধিক হবে। সহীহ বোখারী, হাদীস নং ১৫\n\nপ্রিয় ভায়েরা! এরই নাম ঈমান। একজন ঈমানদার তো পুরোপুরিভাবে আল্লাহ ও তাঁর রাসুলের জন্য নিবেদিত-প্রাণ হয়ে যাবে, সাহাবায়ে কেরামের মতো নিজেদের সকল চাওয়া-পাওয়াকে দ্বীনের পথে কোরবান করে দিবে। সংখ্যায় কম হলেও এমন মানুষ পৃথিবীতে আজও আছে। আল্লাহ পাক আমাদের সকলকে এমন মানুষ বানিয়ে দিন, এমন মানুষের সঙ্গী হওয়ার তাওফীক দিন, আমীন।"
    },
    {
        "1": "দ্বীনের খিদমত ও দাওয়াত",
        "2": "নিজে ঈমান আনা এবং শরীয়ত মতো চলা যেমন ফরজ, তেমনি যারা দ্বীন ও শরীয়ত সম্পর্কে অনবহিত, ঈমান ও তাকওয়ার আলোকিত পথের বিষয়ে যারা অনবগত, তাদেরকেও যথাসম্ভব দ্বীন সম্পর্কে অবগতি দান করা এবং সামর্থ অনুসারে দ্বীনের উপর চালানোর চেষ্টা করা সবার উপর ফরজ।\n\nআল্লাহ তাআলার নিকট তাবলীগ তথা দ্বীনের প্রচার ও প্রসারের কাজ এত গুরুত্বপূর্ণ যে, এর জন্য তিনি হাজারো নবী ও রাসুল প্রেরণ করেছেন। তাঁরা মানুষের হেদায়েত ও সজ্জীবনের জন্য জান-মাল সবকিছু কোরবান করেছেন। (আল্লাহ তাআলা তাঁদের উপর এবং তাঁদেরকে সঙ্গ দানকারী সকলের উপর রহমতের বারিধারা নাযিল করুন, আমীন।)\n\nনবীগণের আগমনের ধারা হযরত মোহাম্মদ মুস্তফা সাল্লাল্লাহু আলাইহি ওয়া সাল্লামের উপর সমাপ্ত হয়ে গেছে। নবীজীর মাধ্যমে আল্লাহ পাক এই ঘোষণা দিয়েছেন যে, মানুষের হেদায়েত ও সংশোধন এবং দ্বীনের দাওয়াত ও তালীমের জন্য আমার পর নতুন কোনো নবী আসবে না। বরং কেয়ামত পর্যন্ত এই কাজ তাদের উপর ন্যাস্ত থাকবে, যারা নবীজীর আনীত দ্বীনের উপর ঈমান আনবে এবং তাঁর দেয়া হেদায়েত কবুল করে নেবে।\n\nমোটকথা, নবুওয়তের ধারা বন্ধ হওয়ার পর দ্বীনের দাওয়াত ও তাবলীগ এবং উম্মতের এসলাহ ও সংশোধনের কাজসহ সকল নবী-অলা কাজের দায়িত্ব কেয়ামত পর্যন্ত আগত প্রত্যেক মুসলমানের উপর অর্পিত হয়েছে। আল্লাহ পাক ইরশাদ করেন,\n\nكُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِاللَّهِ\n\nতোমরা হলে সর্বোত্তম জামাত। মানব জাতির কল্যাণে তোমাদেরকে বের করা হয়েছে। তোমরা সৎ কাজের কথা বলতে থাকবে, অন্যায় থেকে বারণ করতে থাকবে আর আল্লাহ তাআলার উপর রাখবে সর্বোচ্চ ঈমান। সূরা আলে ইমরান ৩/১১০\n\nআয়াত থেকে বোঝাগেলো, এই উম্মত দুনিয়ার অন্যান্য উম্মতের তুলনায় একারণে শ্রেষ্ঠ যে, তারা নিজেরা অন্যায় থেকে বেঁচে থাকার চেষ্টা করে, অপরকেও অন্যায় থেকে বাধা দান করে। এটা এই উম্মতের বিশেষ বৈশিষ্ট্য। একারণেই তাদেরকে ‘খায়রু উম্মত’ বলা হয়েছে। সুতরাং উম্মত যদি এ কাজ না করে, তবে তারা এই ফযীলতের হকদার হবে না, বরং আল্লাহ তাআলার দরবারে মারাত্মক অপরাধী বলে সাব্যস্ত হবে। কেননা এত বড় মহান একটি কাজ আল্লাহ পাক তাদের নিকট সোপর্দ করেছেন, কিন্তু তারা এর কোনো কদর-মূল্যায়ন করেনি। একজন বাদশাহ যদি তার কিছু সিপাহিকে কোনো শহরের দুর্বৃত্তদের দমনের জন্য প্রেরণ করে, তখন যদি সিপাহিরা তাদের দমন না করে নিজেরাও অন্যায় অপকর্মে জড়িয়ে পড়ে, তবে বলার অপেক্ষা রাখে না, সিপাহিদের এই আচরণ কঠিন শাস্তিযোগ্য অপরাধ বলে গণ্য হয় এবং অন্যদের তুলনায় এদের শাস্তি আরও কঠিন হয়।\n\nআজ আফসোস! শত আফসোস! মুসলামানদের অবস্থা এই যে, দ্বীনের খেদমত, দ্বীনের দাওয়াত এবং মানুষের হেদায়েত ও সংশোধনের ফিকির তো দূরের কথা, খোদ নিজেরাও নেক কাজ করা এবং অন্যায় থেকে বিরত থাকার নীতিতে শতকরা ১০ভাগ উত্তীর্ণ নয়। এমতাবস্থায় আমাদের প্রথম ফরজ দায়িত্ব হলো, উম্মতের যে শ্রেণীর মাঝে দ্বীনী যিন্দেগী নেই, যাদের মাঝে শরীয়ত মতো চলার কোনো আগ্রহ নেই, তাদেরকে দ্বীনের দাওয়াত দেওয়া, তাদেরকে হেদায়েত ও শান্তির পথে আহ্বান করা। কারণ যারা নিজেদেরকে মুসলমান বলে দাবী করে, যদিও তাদের ব্যবহারিক জীবন অন্যরকম, তবু তারা মুসলিম সমাজেরই অংশ, সুতরাং তাদের এসলাহ ও সংশোধনের বিষয়টি আগে ভাবতে হবে। সন্তানসন্ততি ও পরিবার-পরিজনের দেখভালের বিষয় যেমন অন্যদের তুলনায় অগ্রাধিকার পায়, তেমনি অমুসলিমকে দাওয়াত দেওয়ার আগে মুসলমানকে দাওয়াত দেওয়ার বিয়ষটি আমলে নিতে হবে। এ ছাড়াও মুসলমানদের চলমান জীবনাচারের দিকে তাকালে ইসলামের কোনো সৌন্দর্য ও সুষমা নজরে আসে না, বরং মুসলমানদের আচরণ দেখে বিধর্মীরা ইসলাম ধর্মের প্রতিই বীতশ্রদ্ধ হয়ে পড়ে। সাধারণ মানুষের চিরাচরিত নীতি হলো, তারা শুধু ধর্মাবলম্বীদের আচার-ব্যবহার দেখে ঐ ধর্মের ভালোমন্দ বিচার করা। ফলে দেখা যায়, মুসলমানরা যখন শরীয়ত মতো চলতো, ইসলামের শিক্ষা মোতাবেক জীবনকে ঢেলে সাজাতো, তখন অন্যরা মুসলমানদের আদব-কায়দা দেখেই মুসলমান হয়ে যেতো। গ্রামের পর গ্রাম শুধু একজন মুসলমানের আচরণে মুগ্ধ হয়ে ইসলাম গ্রহণ করতো। কিন্তু আজ আমরা যখন ইসলামী সভ্যতা ও সংস্কৃতি ছেড়ে দিলাম, আমাদের দিল থেকে যখন ঈমান ও তাকওয়ার নূর গায়েব হয়ে গেলো, তখন পুরো পৃথিবী ইসলাম সম্পর্কেই ভুল ধারণার স্বীকার হয়ে পড়লো।\n\nযাইহোক, এ-কথা সব সময় স্মরণ রাখতে হবে যে, মুসলমানদের কল্যাণমুখী সুন্দর জীবনাচারই ইসলামের সৌন্দর্য ও শ্রেষ্ঠত্বের দৃষ্টিগ্রাহ্য দলিল। অতএব মুসলমান ভালো হলে ইসলাম সম্পর্কে অমুসলিমদের ধারণাও ভালো হবে এবং তারা আপসে আপ ইসলামের প্রতি আকর্ষিত হবে। কিন্তু আমাদের আচরণ যদি খারাপ হয় তাহলে ইসলাম সম্পর্কে পুরো পৃথিবী অমূলক ধারণা পোষণ করতে থাকবে। তখন ইসলামের দাওয়াত তাদের অন্তরে রেখাপাত করবে না। সুতরাং তাদের কাছে দাওয়াত পৌঁছানোর বিষয়টিও আমাদের নিজেদের ভালো হওয়ার উপর নির্ভরশীল। তাই প্রথমে মুসলমানদের মাঝেই দাওয়াত ও তাবলীগের কাজ পুরোদমে চালু করা জরুরি।\n\nকোরাআন শরীফে আল্লাহ পাক দ্বীনের খেদমত ও দাওয়াতকে ‘বড় জিহাদ’ বলে আখ্যায়িত করেছেন। ইরশাদ হচ্ছে,\n\nفَلَا تُطِعِ الْكَافِرِينَ وَجَاهِدْهُمْ بِهِ جِهَادًا كَبِيرًا\n\nসুতরাং হে রাসূল! তাদের কথায় আপনি কর্ণপাত করবেন না, আপনি বরং এই কোরআনের মাধ্যমে (দ্বীন প্রচারের) বড় জিহাদে সর্বশক্তি নিয়োগ করুন। সূরা ফুরকান ২৫/৫২\n\nবস্তুত কোন সন্দেহ নেই যে, এই যামানার প্রতিকূল পরিবেশে এখলাসের সঙ্গে দাওয়াতের কাজ করাটা অনেক বড় জিহাদ। কারো কারো ধারণা, শরীয়তের স্বীকৃত নীতিমালার আলোকে ইসলাম ধর্মের জন্য যে যুদ্ধ হয়, তাকেই শুধু ‘জিহাদ’ বলে। আসলে জিহাদ শব্দের অর্থ আরও ব্যাপক। দ্বীনের হেফাজত ও দাওয়াত এবং মানুষের এসলাহ ও সংশোধনের জন্য যখন যে পন্থায় কাজ করা প্রয়োজন, সে পন্থায় সর্ব শক্তি নিয়োগ করাকে ‘জিহাদ’ বলে।\n\nহিজরতের পূর্বে এক যুগেরও অধিক কাল নবীজী মক্কা নগরীতে ছিলেন। তখন নবীজী ও তার সাথী-সঙ্গীদের জিহাদ এটাই ছিলো যে, তাঁরা জুলুম-নির্যাতন এবং আপনজনদের অবাঞ্ছিত বিরুদ্ধাচরণ সত্ত্বেও মানুষকে দ্বীনের দাওয়াত দিতেন। সুন্দর ও সুশীল জীবনের প্রতি আহ্বান জানাতেন।\n\nমোটকথা, পথহারা মানুষকে পথের সন্ধান দেওয়া, ‘আল্লাহ-ভোলা’ মানুষকে আল্লাহ পাকের সঙ্গে মিলিয়ে দেওয়া এবং এর জন্য নিজের জানমাল খরচ করা, আরাম-আয়েশ বিসর্জন দেওয়া ইত্যাদি আল্লাহ পাকের নিকট জিহাদ বলে গণ্য। লেখকের নিকট রাষ্ট্রীয় শক্তির অবর্তমানে এখন এই প্রক্রিয়ার জিহাদই অধিক কার্যকর বলে মনে হয়।\n\nদাওয়াতের কাজ করার ফায়দা এবং না করার ক্ষতি সম্পর্কে বহু হাদীস বর্ণিত হয়েছে। এক হাদীসে এসেছে,\n\nمَنْ دَعَا إِلَى هُدًى، كَانَ لَهُ مِنَ الْأَجْرِ مِثْلُ أُجُورِ مَنْ تَبِعَهُ، لَا يَنْقُصُ ذَلِكَ مِنْ أُجُورِهِمْ شَيْئًا\n\nযে ব্যক্তি মানুষকে সঠিক পথের দাওয়াত দেয়, নেক কাজের প্রতি আহ্বান জানায়, তার কথায় যত মানুষ যত নেক আমল করবে, সে একা সবার সকল আমলের সমান সওয়াব লাভ করবে। অবশ্য এই কারণে আমলকারীর ভাগে কোনো কম পড়বে না। সহীহ মুসলিম, হাদীস নং ২৬৭৪\n\nহাদীস থেকে বোঝাগেলো, যদি আপনার দাওয়াতে ১০/২০ জন মানুষ হেদায়েত পেয়ে যায়, সৎ পথে চলতে শুরু করে, ইবাদত বন্দেগীর পাবন্দ হয়ে যায়, অন্যায়-অনাচার থেকে পরহেয করতে থাকে, তাহলে তারা সকলে মিলে যত সওয়াব পাবে, আপনি একা তাদের সকলের সমপরিমাণ সওয়াবের মালিক হবেন। চিন্তা করলে আর্শ্চয হতে হয়, হাজারো লাখো মানুষের সমপরিমাণ সওয়াবের অধিকারী হওয়ার জন্য এ-ছাড়া দোসরা কোনো পথ নেই! একবার নবীজী সাল্লাল্লাহু আলাইহি ওয়াসাল্লাম হযরত আলী রাযিআল্লাহু আনহুকে সম্বোধন করে বললেন,\n\nفَوَاللَّهِ لَأَنْ يُهْدَى بِكَ رَجُلٌ وَاحِدٌ خَيْرٌ لَكَ مِنْ حُمْرِ النَّعَمِ\n\nকসম খোদার! তোমার মাধ্যমে একজন মানুষের হেদায়েত হওয়াটা তোমার জন্য অনেকগুলি ‘লাল উটের’ মালিক হওয়ার চেও অধিক সৌভাগ্যের বিষয়। বুখারী, হাদীস নং ২৯৪২\n\nমূলত মানুষকে সৎ পথে চালানো এবং নেক কাজে লাগানো নায়েবে নবীর কাজ। সুতরাং এর মর্যাদাও অনেক। দুনিয়ার বড় বড় ধনদৌলতও এর তুলনায় অতি সামান্য, অতি তুচ্ছ।\n\nহাদীস শরীফে নবীজী উদাহরণ দিয়ে দাওয়াতের গুরুত্ব বড় সুন্দর করে বুঝিয়েছেন,\n\nمَثَلُ القَائِمِ عَلَى حُدُودِ اللَّهِ وَالوَاقِعِ فِيهَا، كَمَثَلِ قَوْمٍ اسْتَهَمُوا عَلَى سَفِينَةٍ، فَأَصَابَ بَعْضُهُمْ أَعْلاَهَا وَبَعْضُهُمْ أَسْفَلَهَا، فَكَانَ الَّذِينَ فِي أَسْفَلِهَا إِذَا اسْتَقَوْا مِنَ المَاءِ مَرُّوا عَلَى مَنْ فَوْقَهُمْ، فَقَالُوا: لَوْ أَنَّا خَرَقْنَا فِي نَصِيبِنَا خَرْقًا وَلَمْ نُؤْذِ مَنْ فَوْقَنَا، فَإِنْ يَتْرُكُوهُمْ وَمَا أَرَادُوا هَلَكُوا جَمِيعًا، وَإِنْ أَخَذُوا عَلَى أَيْدِيهِمْ نَجَوْا، وَنَجَوْا جَمِيعًا\n\nধরো, একটি দোতলা জাহাজ! নিচতলার লোকেরা পানির জন্য দোতলায় আসে। এটা উপরের লোকদের জন্য কষ্টের ও বিরক্তির কারণ হয়ে দাঁড়ায়। এখন যদি নিচতলার লোকেরা অজ্ঞতাবশত জাহাজের তলদেশে পানির জন্য ছিঁদ্র করতে শুরু করে আর উপর তলার লোকেরা তাতে বাধা না দেয়, তবে সাবাই ডুবে মরবে। আর যদি উপর তলার লোকেরা তাদেরকে বুঝিয়ে শুনিয়ে বিরত রাখতে পারে, তাহলে তারা তাদেরকে যেমন বাঁচাবে, নিজেরাও তেমনি বেঁচে যাবে। নবীজী বলেন, নেককাজ ও মন্দ কাজের অবস্থাও ঠিক তেমনি । কোনো এলাকার লোকেরা যদি মূর্খোচিত কাজে ও গুনাহে লিপ্ত হয়ে পড়ে, কিন্তু এলাকার বিজ্ঞজন ও নেককার লোকেরা তাদের এসলাহ ও সংশোধনের চেষ্টা না করে, তাহলে আল্লাহ তাআলার আযাবে তারাও নিপতিত হয়। আর যদি তারা অন্যায় ও পাপাচার বিদূরণের চেষ্টা করে, তবে সকলেই আযাব থেকে বেঁচে যায়। সহীহ বুখারী, হাদীস নং ২৪৯৩\n\nঅন্য হাদীসে এসেছে,\n\nوَالَّذِي نَفْسِي بِيَدِهِ لَتَأْمُرُنَّ بِالمَعْرُوفِ وَلَتَنْهَوُنَّ عَنِ الْمُنْكَرِ أَوْ لَيُوشِكَنَّ اللَّهُ أَنْ يَبْعَثَ عَلَيْكُمْ عِقَابًا مِنْهُ ثُمَّ تَدْعُونَهُ فَلاَ يُسْتَجَابُ لَكُمْ\n\nঐ আল্লাহর কসম, যার হাতে আমার প্রাণ! তোমরা সৎকাজের আদেশ করো আর অসৎকাজ থেকে নিষেধ করতে থাকো। মনে রেখো, যদি তোমরা তা না করো, তবে প্রবল আশংকা আছে যে, আল্লাহ পাক তোমাদের উপর কঠিন কোনো আযাব নাযিল করবেন। তখন বাঁচার জন্য হাজার দুআ করলেও তা শোনা হবে না। -সুনানে তিরমিযি, হাদীস নং ২১৬৯\n\nপ্রিয় ভায়েরা!\n\nঅন্তর্দৃষ্টি ও দূরদৃষ্টি সম্পন্ন অনেক ওলী বুযুর্গের মত হলো, কয়েক যুগ ধরে মুসলমানদের উপর যে বিপদ-মুসীবত আসছে, যে লাঞ্ছনা ও গঞ্জনা তাদের উপর আপতিত হচ্ছে এবং শত দুআ-কালামের পরও যার কোনো প্রতিকার মিলছে না, তার একটি বড় কারণ হলো, আমরা দ্বীনের খেদমত ও দাওয়াত এবং মানুষের এসলাহ ও হেদায়েতের কাজ ছেড়ে দিয়েছি। অথচ এ-কাজের জন্য আমরা বিশেষভাবে আদিষ্ট এবং নবুওয়তের ধারা বন্ধ হওয়ার পর এই কাজের পূর্ণ দায়িত্ব আমাদের কাঁধেই সমর্পিত! সুতরাং এ কাজ ছেড়ে দেয়ার কারণেই অবাধ্য সৈনিকের মতো আমরা খোদায়ী শাস্তির মুখোমুখি হচ্ছি। আল্লাহ পাক সকলকে বোঝার তাওফীক দান করুন এবং আসুন, আমরা আজ থেকে আল্লাহর দ্বীনের দাওয়াত ও খেদমত করার শপথ গ্রহণ করি। তাহলে আল্লাহ পাকও আমাদের সহায় হবেন। কোরআন শরীফে আল্লাহ পাক সাহায্য আর মদদের ওয়াদা করে বলেন,\n\nوَلَيَنْصُرَنَّ اللَّهُ مَنْ يَنْصُرُهُ\n\nযারা আল্লাহর দ্বীনের খেদত করে, অতি অবশ্যই আল্লাহ পাক তাদেরকে সাহায্য করবেন। সূরা হজ্ব ২২/৪০"
    },
    {
        "1": "শরীয়তের উপর অবিচল থাকা",
        "2": "ঈমান আনার পর আলল্লাহ পাকের পক্ষ হতে একজন মুমিনের উপর যত দায়িত্ব বর্তায়, তার মধ্যে একটি বড় দায়িত্ব হলো, পূর্ণ মানসিক শক্তি ও প্রশান্তির সঙ্গে দ্বীন ও শরীয়তের উপর অটল-অবিচল থাকা। সময় যত সঙ্গীন হোক, পরিস্থিতি যতই প্রতিকূল হোক, কোনো অবস্থাতেই দ্বীন ও শরীয়ত থেকে বিচ্যুত না হওয়া। এর নাম হলো ‘ইস্তেকামাত’। আল্লাহ পাক এমন লোকের প্রশংসায় ইরশাদ করেন,\n\nإِنَّ الَّذِينَ قَالُوا رَبُّنَا اللَّهُ ثُمَّ اسْتَقَامُوا تَتَنَزَّلُ عَلَيْهِمُ الْمَلَائِكَةُ أَلَّا تَخَافُوا وَلَا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ. نَحْنُ أَوْلِيَاؤُكُمْ فِي الْحَيَاةِ الدُّنْيَا وَفِي الْآخِرَةِ وَلَكُمْ فِيهَا مَا تَشْتَهِي أَنْفُسُكُمْ وَلَكُمْ فِيهَا مَا تَدَّعُونَ .نُزُلًا مِنْ غَفُورٍ رَحِيمٍ\n\nনিশ্চই যারা আন্তরিকভাবে স্বীকার করে, আল্লাহ আমাদের রব ও প্রতিপালক, অতঃপর এর দাবীর উপর অটল-অবিচল থাকে, তাদের নিকট একটি সময় ফেরেশতাদলের আগমন হবে। তারা বলবে, তোমরা শংকিত হয়ো না, দুঃখ করো না, বরং প্রতিশ্রুত জান্নাতের সুসংবাদ গ্রহণ করো এবং প্রফুল্ল থাকো। দুনিয়া ও আখেরাতের উভয় জীবনে আমরা তোমাদের সঙ্গী। আর তোমাদের কাংখিত ও প্রার্থিত সবকিছু তোমাদের জন্য জান্নাতে প্রস্তুত রয়েছে, পরম দয়ালু ও ক্ষমাশীল আল্লাহর পক্ষ হতে আতিথেয়তা স্বরূপ, যা চাবে যত চাবে তার সবই তোমাদের জন্য উপস্থিত থাকবে। সূরা হা-মীম সাজদাহ ৪১/৩০-৩২\n\nসুবহানাল্লাহ! শরীয়তের উপর অবিচল ব্যক্তিদের জন্য কত বড় সুসংবাদ! নিজের জানমাল সবকিছু কোরবান করেও যদি এই মর্তবা হাসিল করা যায়, তবে তাই হবে বড় সৌভাগ্যের বিষয়। হাদীস শরীফে এসেছে,\n\nيَا رَسُولَ اللهِ، قُلْ لِي فِي الْإِسْلَامِ قَوْلًا لَا أَسْأَلُ عَنْهُ أَحَدًا بَعْدَكَ - وَفِي حَدِيثِ أَبِي أُسَامَةَ غَيْرَكَ - قَالَ: قُلْ: آمَنْتُ بِاللهِ، فَاسْتَقِمْ\n\nএক সাহাবী নবীজীর কাছে আরজ করলেন, হে আল্লাহর রাসুল! আমাকে এমন একটি পূর্ণাঙ্গ উপদেশ দান করুন, যাতে আপনার পর আর কাউকে কোনো কিছু জিজ্ঞেস করার প্রয়োজন না হয়। নবীজী ইরশাদ করলেন, বলো, আমার রব আল্লাহ! এবার এই কথার দাবীর উপর অবিচল থাকো এবং তোমার বন্দেগী ও যিন্দেগী সেমতে গড়ে তোলো। সহীহ মুসলিম, হাদীস নং ৩৮\n\nআল্লাহ পাকের অনুগত বান্দারা বড় বড় প্রলোভন ও ভয় ভীতি উপেক্ষা করে দ্বীনের উপর অবিচল থাকেন। আল্লাহ তাআলা কোরআন শরীফে তাদের কিছু ঘটনা আমাদের হেদায়েতের জন্য উল্লেখ করেছেন। যেমন যাদুকরদের ঈমান আনার ঘটনা। ফেরআউন যাদেরকে মুসা আলাইহিস সালামের মোকাবেলার জন্য একত্রিত করেছিলো। তাদেরকে অনেক পুরস্কার ও সম্মানের ওয়াদা দিয়েছিল। কিন্তু যখন মুসা আলাইহিস সালামের দাওয়াতের সত্যতা তাদের সামনে খুলে গেলো, তখন তারা ফেরআউনের বড় বড় পুরস্কার দু’পায়ে দলে তার কঠিন শাস্তি থেকে সম্পূর্ণ বেপরোয়া হয়ে বলে উঠলো,\n\nقَالُوا آمَنَّا بِرَبِّ هَارُونَ وَمُوسَى\n\nহারুন ও মুসা যে পালনকর্তার ইবাদতের দাওয়াত দেয়, আমরা তাঁর উপর ঈমান আনলাম। সূরা ত্বহা ২০/৭০\n\nএরপর যখন ফেরআউন তাদেরকে কঠোর শাস্তির কথা শোনালো, বিপরীত দিক থেকে হাত-পা কেটে শূলিতে চড়ানোর হুমকি দিলো, তখন তারা ঈমানী সাহস নিয়ে ফেরআউনের মুখের উপর বলে দিলো,\n\nقَالُوا لَنْ نُؤْثِرَكَ عَلَى مَا جَاءَنَا مِنَ الْبَيِّنَاتِ وَالَّذِي فَطَرَنَا فَاقْضِ مَا أَنْتَ قَاضٍ إِنَّمَا تَقْضِي هَذِهِ الْحَيَاةَ الدُّنْيَا. إِنَّا آمَنَّا بِرَبِّنَا لِيَغْفِرَ لَنَا خَطَايَانَا\n\nতোমার যা ইচ্ছে হুকুম দিতে পারো। (আল্লাহ না করুন) তোমার হুকুম তো শুধু এই দুনিয়াতে বাস্তবায়িত হতে পারে। (যদি হয়, তাতেও কিছু আসে যায় না) আমরা তো আমাদের প্রকৃত রবের উপর এই আশায় ঈমান এনেছি যে, পরকালে তিনি আমাদের গুনাহগুলি মাফ করে দেবেন। সূরা ত্বহা ২০/৭২-৭৩\n\nখোদ ফেরআউনের স্ত্রীর ঘটনা আরও শিক্ষণীয়। ফেরআউন ছিলো মিশরের একচ্ছত্র অধিপতি! স্ত্রী আছিয়া ছিলো তার হৃদয়রাণী। এ-থেকেই আন্দাজ করা যায়, আছিয়া কত সুখ-সম্মান আর প্রতিপত্তির মালিক ছিলো! কিন্তু যখন মুসা আলাইহিস সালামের দাওয়াত তাঁর অন্তরে আলো দান করলো তখন তিনি নির্ভীক কণ্ঠে ঈমানের ঘোষণা দিয়ে দিলেন! একটুও বিচলিত হননি যে, পরিণামে তো রাজকীয় আরাম-আয়েশের এই জীবন তাকে ছেড়ে দিতে হবে। ফেরআউনের পাশবিক জুলুমনির্যাতনও তাকে সইতে হবে। অনন্তর এই মহিয়ষী নারী ফেরআউনের এমন সব নির্যাতন নিপীড়ন সহ্য করে ঈমানের উপর অবিচল ছিলেন, যা শুনলেও কলজে শুকিয়ে যায়। কোরআন শরীফে আললাহ পাক তাঁর ত্যাগ-তিতীক্ষাকে মুমিন নরনারীর জন্য আদর্শরূপে উল্লেখ করে ইরশাদ করেন,\n\nوَضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قَالَتْ رَبِّ ابْنِ لِي عِنْدَكَ بَيْتًا فِي الْجَنَّةِ وَنَجِّنِي مِنْ فِرْعَوْنَ وَعَمَلِهِ وَنَجِّنِي مِنَ الْقَوْمِ الظَّالِمِينَ\n\nমুমিনদের জন্য ফেরআউনের স্ত্রী আছিয়ার ঘটনা আল্লাহ পাক উদাহরণরূপে উল্লেখ করছেন । (চরম নির্যাতনের সময়) তিনি শুধু এই দুআ করতেন যে, হে আমার প্রতিপালক আল্লাহ! জান্নাতে তোমার নিকটতম স্থানে আমার নিবাস বানিয়ে দাও। ফেরআউনের অনিষ্ট থেকে তুমি আমাকে হেফাজত করো, এই জালিম সম্প্রদায়ের জুলুম থেকে আমাকে তুমি মুক্তি দাও। সূরা তাহরীম ৬৬/১১\n\nসুবহানাল্লাহ! কতবড় সৌভাগ্য! কত বড় মর্যাদা! পুরো উম্মতে মুহাম্মদীর জন্য, হযরত আবু বকর থেকে নিয়ে কেয়ামত পর্যন্ত আগত সকল মুমিন নরনারীর জন্য হযরত আছিয়ার এস্তেকামত ও দৃঢ়তাকে আল্লাহ পাক আদর্শ স্থির করেছেন!\n\nএকবার মক্কার জীবনের সাহাবায়ে কেরাম নবীজীর কাছে আরজ করলেন,\n\nأَلاَ تَدْعُو اللَّهَ لَنَا؟ قَالَ: كَانَ الرَّجُلُ فِيمَنْ قَبْلَكُمْ يُحْفَرُ لَهُ فِي الأَرْضِ، فَيُجْعَلُ فِيهِ، فَيُجَاءُ بِالْمِنْشَارِ فَيُوضَعُ عَلَى رَأْسِهِ فَيُشَقُّ بِاثْنَتَيْنِ، وَمَا يَصُدُّهُ ذَلِكَ عَنْ دِينِهِ، وَيُمْشَطُ بِأَمْشَاطِ الحَدِيدِ مَا دُونَ لَحْمِهِ مِنْ عَظْمٍ أَوْ عَصَبٍ، وَمَا يَصُدُّهُ ذَلِكَ عَنْ دِينِهِ\n\n(হে আল্লাহর রাসুল! এই জালিমদের জুলুম সীমা ছাড়িয়ে গেছে।) এদের উপর বদ্দুআ করুন, অভিশাপ করুন। নবীজী বলেন, আহা! তোমরা এত তাড়াতাড়ি ভয় পেয়ে যাচ্ছো, অধৈর্য হয়ে পড়ছো! আগের কালের হকপন্থীদের সঙ্গে তো এ পর্যন্ত হয়েছে যে, গর্ত করে তাতে ঈমানদারকে আবক্ষ গেড়ে ফেলা হতো। এরপর লোহার চিরুনি দিয়ে মস্তক দ্বিখ-িত করে ফেলা হতো। তাদের হাড় থেকে গোশত আলাদা করে ফেলা হতো। কিন্তু এমন পাশবিক জুলুম সত্ত্বেও তারা দ্বীন থেকে পিছু হটতো না, ধৈর্যহারা হতো না। সহীহ বোখারী, হাদীস নং ৩৬১২\n\nআল্লাহ পাক ঐ সকল মর্দে মুমিনের হিম্মত ও ইস্তেকামতের সামান্য অংশ আমাদের মতো কমজোরদেরও দান করুন, যদি ত্যাগের কোনো মুহূর্ত সামনে আসে, তাহলে তাদের পদাংক অনুসরণ করার শক্তি নসীব করুন, আমীন।"
    },
    {
        "1": "দ্বীন রক্ষা ও প্রতিষ্ঠার জন্য শক্তি ব্যায়",
        "2": "আমরা যে সত্য ধর্ম গ্রহণ করেছি এবং যে পরকালমুখী সার্বজনীন জীবন ব্যবস্থা অনুসরণ করছি, তা যেন সর্বাস্থায় সুরক্ষিত থাকে এবং ক্রমেই যেন পৃথিবীময় বিস্তৃতি ও প্রতিষ্ঠা লাভ করে এজন্য সর্ব শক্তি নিয়োগ করা আমাদের একান্ত কর্তব্য । দ্বীনী পরিভাষায় একে ‘জিহাদ’ বলে। মুমিনদের প্রতি জিহাদ আল্লাহ তাআলার বিশেষ একটি হুকুম।\n\nসাধারণ পরিভাষায় জিহাদের অর্থ ‘সশস্ত্র প্রচেষ্টা’ হলেও পরিস্থিতিভেদে এর রূপবদল হয়। স্ব-স্ব ক্ষেত্রে সবগুলিই গুরুত্বপূর্ণ। স্তরভেদে সবগুলিই জিহাদের আওতাভূক্ত। যেমন কোনো অঞ্চলে কুফুরী শক্তি প্রবল হওয়ার কারণে যদি খোদ মুসলমানদেরই দ্বীনের উপর কায়েম থাকা কঠিন হয়ে পড়ে, বরং কখনো কখনো বিপদ-আপদের শিকারও হতে হয়, তখন শান্তিপূর্ণ উপায়ে সেখানে নিজের সমাজ ও পরিবারপরিজন নিয়ে দ্বীনের উপর মজবুতভাবে জমে থাকাই বড় জিহাদ। এমনিভাবে কোনো অঞ্চলের মুসলমানরা যদি অজ্ঞতা ও উদাসীনতার কারনে দ্বীন ও শরীয়ত থেকে দূরে সরে যায়, তাহলে তাদের এসলাহ ও সংশোধনের জন্য জানমাল ব্যায় করাটা জিহাদ। জালিম ও স্বৈরাচারী শাসকের বিরুদ্ধে হক কথা বলা এবং জনমত গড়ে তোলাও এক প্রকার জিহাদ। হাদীসে এসেছে,\n\nأَنَّ رَجُلًا سَأَلَ رَسُولَ اللهِ صَلَّى اللهُ عَلَيْهِ وَسَلَّمَ، وَقَدْ وَضَعَ رِجْلَهُ فِي الْغَرْزِ: أَيُّ الْجِهَادِ أَفْضَلُ؟ قَالَ: كَلِمَةُ حَقٍّ عِنْدَ سُلْطَانٍ جَائِر\n\nএক ব্যাক্তি ঘোড়ার পিঠে থাকা অবস্থায় নবীজীকে জিজ্ঞেস করলো, কোন জিহাদ সর্বোত্তম? নবীজী ইরশাদ করলেন, জালিম শাসকের সামনে হক বিষয়টি বলে দেওয়া উত্তম জিহাদ। মুসনাদে আহমদ, হাদীস নং ১৮৮৩০\n\nতেমনি আল্লাহ পাকের দ্বীন সম্পর্কে যারা সম্পূর্ণ বেখবর, তাদেরকে দাওয়াত দেওয়া এবং ইসলামে দীক্ষিত করার জন্য দৌড়ঝাপ করাটা জিাহদ।\n\nযদি কখনো এমন সুদিন আসে যে, কোনো ভূ-খডে মুসলমানরা ঐক্যবদ্ধ হয়ে যায় এবং পরবর্তী পরিস্থিতি শামাল দেয়ার মতো শক্তি তাদের থাকে, আর জীবনের সর্বস্তরে দ্বীন রক্ষা কিংবা দ্বীনের শাসন-কর্তৃত্ব প্রতিষ্ঠার জন্য সশস্ত্র প্রচেষ্টার প্রয়োজন হয়, তবে তখন অস্ত্রযুদ্ধই সবচে বড় জিহাদ। বলার অপেক্ষা রাখে না, জাতিগত হানাহানি, অর্থসম্পদ ও ক্ষমতার লড়াই ইত্যাদি কখনো ‘জিহাদ’ নামে অভিহিত হতে পারে না। এমনিভাবে শরীয়তের যুদ্ধনীতির বাইরে কোনো প্রকার বাহুশক্তির প্রয়োগ জিহাদ নয়, বরং ফেতনা ও সন্ত্র¿াস। অতএব যুদ্ধ তখনি জিহাদ ও ইবাদত, যখন তা নিয়মতান্ত্রিকভাবে আল্লাহর দ্বীন রক্ষা ও প্রতিষ্ঠার অপরিহার্য প্রয়োজনে সংঘটিত হয়।\n\nআল্লাহর রাস্তায় জিহাদ ও মেহনতের ফযীলত\n\nআল্লাহ পাক ইরশাদ করেন,\n\nوَجَاهِدُوا فِي اللَّهِ حَقَّ جِهَادِهِ هُوَ اجْتَبَاكُمْ\n\nআল্লাহর দ্বীনের জন্য জিহাদ ও মেহনত করো যেমন করা উচিৎ। আল্লাহ তো তোমাদেরকে তার দ্বীনের খেদমতের জন্য নির্বাচন করেছেন। সূরা হজ্ব ২২/৭৮\n\nঅন্য আয়াতে বলেন,\n\nيَاأَيُّهَا الَّذِينَ آمَنُوا هَلْ أَدُلُّكُمْ عَلَى تِجَارَةٍ تُنْجِيكُمْ مِنْ عَذَابٍ أَلِيمٍ. تُؤْمِنُونَ بِاللَّهِ وَرَسُولِهِ وَتُجَاهِدُونَ فِي سَبِيلِ اللَّهِ بِأَمْوَالِكُمْ وَأَنْفُسِكُمْ ذَلِكُمْ خَيْرٌ لَكُمْ إِنْ كُنْتُمْ تَعْلَمُونَ. يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهَارُ وَمَسَاكِنَ طَيِّبَةً فِي جَنَّاتِ عَدْنٍ ذَلِكَ الْفَوْزُ الْعَظِيمُ\n\nহে মুমিনগণ! আমি কি তোমাদেরকে এমন একটি বিনিময়চুক্তির কথা বলে দিবো, যা তোমাদেরকে যন্ত্রণাদায়ক অবস্থা থেকে মুক্তি দেবে? চুক্তিটি হলো, তোমরা আল্লাহ ও তাঁর রাসুলের প্রতি ঈমান আনবে এবং আল্লাহর রাস্তায় জান ও মাল দিয়ে জিহাদ করবে, যা হবে তোমাদের জন্য অতি উত্তম কাজ, যদি তোমরা তা উপলব্ধি করতে পারো। বিনিময়ে আল্লাহ তোমাদের গুনাহসমুহ ক্ষমা করবেন এবং তোমাদের এমন সব জান্নাতে দাখিল করবেন, যার পাদদেশে নহরমালা প্রবহমান থাকবে। আরও দান করবেন চিরস্থায়ী জান্নাতের উত্তম আবাসস্থল। আসলে এটাই বড় সফলতা। সূরা সফ্ ৬১/১০-১২\n\nহাদীসে এসেছে, জনৈক ব্যক্তি নবীজী সাল্লাল্লাহু আলাইহি ওয়া সাল্লামকে জিজ্ঞেস করলো,\n\nأَيُّ الْأَعْمَالِ أَفْضَلُ؟ قَالَ: إِيمَانٌ بِاللهِ، قَالَ: ثُمَّ مَاذَا؟ قَالَ: الْجِهَادُ فِي سَبِيلِ اللهِ\n\nকোন আমল সবচে বড়? নবীজী বললেন, খাঁটি দিলে আল্লাহর উপর ঈমান আনা। লোকটি আবার জিজ্ঞেস করলো, তারপর কোন আমল সর্বোত্তম? নবীজী বললেন, আল্লাহর দ্বীনের পথে জিহাদ ও মেহনত করা। সহীহ মুসলিম, হাদীস নং ৮৩\n\nঅন্য একটি হাদীসে নবীজী বলেন,\n\nمَا اغْبَرَّتْ قَدَمَا عَبْدٍ فِي سَبِيلِ اللَّهِ فَتَمَسَّهُ النَّارُ\n\nআল্লাহর রাস্তায় চলতে গিয়ে যার দুটি পা ধূলিধুসরিত হয়েছে, এটা হতেই পারে না যে, জাহান্নামের আগুন সেই পা স্পর্শ করবে। সহীহ বুখারী, হাদীস নং ২৮১১\n\nএকটি হাদীসে এসেছে,\n\nفَإِنَّ مُقَامَ أَحَدِكُمْ فِي سَبِيلِ اللَّهِ أَفْضَلُ مِنْ صَلَاتِهِ فِي بَيْتِهِ سَبْعِينَ عَامًا\n\nআল্লাহর রাস্তায় এক মুহূর্ত দাঁড়ানো এবং সামান্য অংশ গ্রহণ ঘরের কোনো ৭০ বছর নামায পড়ার চেও উত্তম। সুনানে তিরমিযী, হাদীস নং ১৬৫০\n\nআল্লাহ পাক আমাদের সকলকে দ্বীনের পথে জিহাদ ও মেহনত করার তাওদীক দান করুন, আমীন ।"
    },
    {
        "1": "শহীদের মর্যাদা ও ফজিলত",
        "2": "যদি দ্বীনের উপর অবিচল থাকার কারণে আল্লাহ পাকের কোনো বান্দা-বান্দীকে হত্যা করা হয়, অথবা দ্বীনের পথে জিহাদ ও মেহনত করতে গিয়ে কারো মৃত্যু হয়, তবে শরীয়তের পরিভাষায় তাকে শহীদ বলে। আল্লাহ পাকের দরবারে শহীদের অনেক অনেক মর্যাদা। কোরআন শরীফে আল্লাহ পাক ইরশাদ করেন,\n\nوَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ\n\nযারা আল্লাহর রাস্তায় নিহত হয়েছে, তাদেরকে অন্য মৃতদের মতো মনে করো না। বরং তারা বিশেষ হায়াত প্রাপ্ত এবং তাদের প্রতিপালকের পক্ষ হতে বিভিন্ন রিযিক ও নেয়ামত প্রাপ্ত হচ্ছে। সূরা আলে ইমরান ৩/১৬৯\n\nএক হাদীসে এসেছে, নবীজী এরশাদ করেন,\n\nمَا أَحَدٌ يَدْخُلُ الجَنَّةَ يُحِبُّ أَنْ يَرْجِعَ إِلَى الدُّنْيَا، وَلَهُ مَا عَلَى الأَرْضِ مِنْ شَيْءٍ إِلَّا الشَّهِيدُ، يَتَمَنَّى أَنْ يَرْجِعَ إِلَى الدُّنْيَا، فَيُقْتَلَ عَشْرَ مَرَّاتٍ لِمَا يَرَى مِنَ الكَرَامَةِ\n\nকোনো জান্নাতী এটা চাবে না যে, তাকে আবার দুনিয়াতে পাঠানো হোক, যদিও তাকে সারা পৃথিবীর মালিক বানিয়ে দেয়া হয়। কিন্তু একজন শহীদ তাঁর জান্নাতী মর্যাদা প্রত্যক্ষ করে কামনা করতে থাকবে, তাকে অন্তত দশবার দুনিয়াতে পাঠানো হোক, যেন প্রতিবার সে শহীদ হয়ে আসতে পারে। বুখারী, হাদীস নং ২৮১৭\n\nস্বয়ং নবীজী শহীদী মৃত্যুর তামান্না করে ইরশাদ করেন,\n\nوَالَّذِي نَفْسِي بِيَدِهِ... لَوَدِدْتُ أَنِّي أُقْتَلُ فِي سَبِيلِ اللَّهِ، ثُمَّ أُحْيَا ثُمَّ أُقْتَلُ، ثُمَّ أُحْيَا ثُمَّ أُقْتَلُ، ثُمَّ أُحْيَا ثُمَّ أُقْتَلُ\n\nঐ সত্ত্বার কসম, যার হাতে আমার প্রাণ! আমার বড় ইচ্ছে হয়, আমি আল্লাহর রাস্তায় নিহত হবো। আমাকে জীবিত করা হবে, আবার আমি নিহত হবো। পুনরায় আমাকে জিন্দা করা হবে এবং আমি আবার আল্লাহর রাস্তায় জীবন বিলিয়ে দিবো। সহীহ বুখারী, হাদীস নং ৭২২৬\n\nএক হাদীসে হসেছে,\n\nلِلشَّهِيدِ عِنْدَ اللَّهِ سِتُّ خِصَالٍ: يُغْفَرُ لَهُ فِي أَوَّلِ دَفْعَةٍ، وَيَرَى مَقْعَدَهُ مِنَ الجَنَّةِ، وَيُجَارُ مِنْ عَذَابِ القَبْرِ، وَيَأْمَنُ مِنَ الفَزَعِ الأَكْبَرِ، وَيُوضَعُ عَلَى رَأْسِهِ تَاجُ الوَقَارِ، اليَاقُوتَةُ مِنْهَا خَيْرٌ مِنَ الدُّنْيَا وَمَا فِيهَا، وَيُزَوَّجُ اثْنَتَيْنِ وَسَبْعِينَ زَوْجَةً مِنَ الحُورِ العِينِ، وَيُشَفَّعُ فِي سَبْعِينَ مِنْ أَقَارِبِهِ\n\nশহীদ আল্লাহ পাকের পক্ষ হতে বড়বড় ছয়টি পুরস্কার পাবে।\n\nএক. তাকে তৎক্ষণাৎ ক্ষমা করে দেয়া হবে এবং তাকে তার জান্নাতী নিবাস দেখনো হবে।\n\nদুই. কবরের আযাব মাফ করে দেয়া হবে ।\n\nতিন. হাশরের ময়দানে যখন ব্যতিক্রম ছাড়া সবাই সন্ত্রস্ত ও পেরেশান থাকবে, তখন আল্লাহ পাক তাকে সেই পেরেশানি ও বিভীষিকা থেকে মুক্ত রাখবেন।\n\nচার. সেদিন তার মাথায় এমন একটি সম্মাননা মুকুট পরানো হবে, যার একেকটি হীরা ও মুক্তা দুনিয়া ও তার সব কিছু থেকে দামী হবে।\n\nপাঁচ. স্ত্রী হিসাবে তাকে বাহাত্তরজন হুর দান করা হবে।\n\nছয়. তার নিকটজনদের মধ্যে হতে সত্তরজনের ব্যাপারে তার সুপারিশ গ্রহণ করা হবে। সুনানে তিরমিযী, হাদীস নং ১৬৬৩\n\nঅন্য এক হাদীসে এসেছে,\n\nيُغْفَرُ لِلشَّهِيدِ كُلُّ ذَنْبٍ إِلَّا الدَّيْنَ\n\nপ্রদেয় ঋণ ব্যতীত শহীদ ব্যক্তির সমস্ত গুনাহ আল্লাহ তাআলা মাফ করে দেবেন। সহীহ মুসলিম, হাদীস নং ১৮৮৬\n\nশহীদের মতো আল্লাহ পাকের রাস্তায় কেউ যদি কষ্টের সম্মুখীন হয়, কারো শ্লীলতা হানি হয়, ধন-সম্পদ লুণ্ঠিত হয়, তবে আল্লাহ তাআলার দরবারে এমন ব্যক্তিও অনেক বড় বড় সম্মান প্রাপ্ত হয়, যা দেখে ওলী-বুযুর্গরাও ঈর্ষা করে। দুনিয়াতে এ নিয়ম আছে যে, সরকারের অনুগত সৈনিকেরা যদি বীরত্ব প্রদর্শন করে এবং রাষ্ট্রের স্বার্থরক্ষায় হতাহত হয়, তবে তাদেরকে রাষ্ট্রের পক্ষ হতে বড় বড় পুরস্কার ও খেতাব দেওয়া হয়। তেমনি যারা আল্লাহর দ্বীনের কাজ করার অপরাধে প্রহৃত হয়, লাঞ্ছিত হয়, এবং নানা ধরনের ক্ষতি ও বঞ্চনার শিকার হয়, আল্লাহ পাক কেয়ামতের দিন তাদেরকে জনসমক্ষে এমন এমন সম্মান আর মর্যাদা দান করবেন যে, অন্যরা তা দেখে আক্ষেপ করবে, হায়! দুনিয়াতে যদি আল্লাহর রাস্তায় আমাদের সঙ্গেও জুলুম করা হতো, লাঞ্ছনা আর গঞ্জনার আচরণ করা হতো, তাহলে এই পুরস্কার ও সম্মান লাভ করে আমরাও আজ ধন্য হতাম!\n\nআয় আল্লাহ! এমন সুযোগ যদি আমাদের জীবনে আসে, তবে আমাদেরকে তুমি দৃঢ়পদ রেখো, সাহায্যে কোরো।"
    },
    {
        "1": "বরযখ, কেয়ামত ও আখেরাত",
        "2": "এ কথা সবাই জানে ও মানে, যে ব্যক্তি জন্ম গ্রহণ করেছে তাকে মৃত্যু বরণ করতেই হবে। কিন্তু মৃত্যুর পর কী হবে কেউ তা জানে না। আপনা আপনি জানারও কোনো উপায় নেই। এটা শুধু আল্লাহ পাকই ভালো জানেন। তিনি নবীদেরকে জানিয়েছেন, আমরা তা নবীদের কাছ থেকে জেনেছি। প্রত্যেক নবী তার জাতিকে জানিয়েছেন এবং প্রমাণ করে বুঝিয়েছেন, মৃত্যুর পরের ঘাটিগুলো কী কী, কোন ঘাটিতে কৃতকর্মের কোন শাস্তি বা পুরস্কার অপেক্ষা করছে সবি তারা উম্মতের সামনে বর্ণনা করেছেন। আমাদের নবী হযরত মুহাম্মাদ সাল্লাল্লাহু আলাইহি ওয়া সাল্লাম যেহেতু সর্বশেষ নবী, তাই তিনি এ বিষয়গুলো খুবই তফসিলের সাথে বয়ান করেছেন। সবগুলি একত্রিত করলে বিরাট এক কিতাব হয়ে যাবে।\n\nকোরআন ও হাদীসে এ সম্পর্কে যা কিছু বর্ণিত হয়েছে, তার সারাংশ হলো, মৃত্যু-পরবর্তী জীবনে তিনটি অধ্যায় আসবে ।\n\nএক. বরযখ অধ্যায়:\n\nএর পরিধি মৃত্যুর পর থেকে (কেয়ামত ও) পুনরুত্থান পর্যন্ত মধ্যবর্তী সময়। একে কবরের জগত বলা হয়। মৃত্যুর পর মানুষের দেহ দাফন হোক বা পুড়ে ছাই হোক, কিংবা জন্তুর পেটে যাক বা সাগরে ভাসুক সর্বাবস্থায় তার রূহ বা প্রাণ অক্ষয় থাকে। মৃত্যুর পর রূহ চলে যায় বরযখের জগতে। সেখানে ফেরেশতারা তাকে কিছু প্রশ্ন করে। যদি তার ঈমান ও আমলে সালেহ থাকে, তবে ঠিকঠিক উত্তর দিতে পারে। তখন ফেরেশতারা তাকে সুসংবাদ দিয়ে বলে, তুমি কেয়ামত পর্যন্ত আরামে ঘুমাও। কিন্তু সে যদি মুমিন না হয়, অথবা গোনাহগার মুসলমান হয়, তবে তখন থেকে তার উপর আযাব শুরু হয়ে যায় এবং কেয়ামত পর্যন্ত চলতে থাকে।\n\nদুই. হাশর ও কেয়ামত অধ্যায়:\n\nএর সময়কাল কেয়ামত আরম্ভের পর থেকে বিচারকার্য শেষ হওয়া পর্যন্ত। কঠিন মাত্রায় ভূমিকম্প হলে যেমন সব কিছু চুরমার হয়ে যায়, তেমনি কেয়াতের সময় সমগ্র বিশ্বের সবকিছু ভেঙ্গেচুরে ধুলিস্যাৎ হয়ে যাবে। এই মহাপ্রলয় শেষে দীর্ঘকাল অতিবাহিত হবার পর সকল মানুষের পুনরুত্থান হবে। দুনিয়াতে কে কী আমল করেছে তার হিসাব হবে। হিসাবে যাদের নেক আমল বেশী হবে তারা জান্নাতে যাবার অনুমতি পাবে। আর যাদের বদ আমলের পাল্লা ভারী হবে, তাদেকে জাহান্নামে নিক্ষেপ করা হবে। এরই নাম হাশর ও কেয়ামত, মৃত্যুর পরের দ্বিতীয় অধ্যায়।\n\nতিন. শেষ অধ্যায়:\n\nবিচার শেষে জান্নাত বা জাহান্নামের ফায়সালা হবার পর এ অধ্যায়ের সূচনা হবে এবং অনন্ত কাল চলতে থাকবে। যারা জান্নাতী হবে, তারা এমন সুখ ও সম্ভোগে থাকবে, যা দুনিয়ার কোনো চোখ দেখেনি, কোন কান শোনেনি এবং কোনো হৃদয়ে তার কল্পনাও আসেনি। আর যারা দোযখে যাবে, তারা কঠিন থেকে কঠিন আযাব ও শাস্তি ভোগ করতে থাকবে। আল্লাহ পাক আমাদের সকলকে জাহান্নাম থেকে হেফাজত করুন।\n\nজান্নাত ও জাহান্নাম মৃত্যুর পরের তৃতীয় এবং শেষ অধ্যায়। এখানে মানুষ স্ব-স্ব আমল অনুসারে অবস্থান করবে। এ সম্পর্কিত কিছু আয়াত ও হাদীস তুলে ধরা হচ্ছে। আল্লাহ পাক ইরশাদ করেন,\n\nكُلُّ نَفْسٍ ذَائِقَةُ الْمَوْتِ\n\nপ্রত্যেক জীবন মরণের স্বাদ গ্রহণ করবে। অতঃপর তোমরা আমার নিকট প্রত্যানীত হবে। সূরা আনকাবূত ২৯/৫৭\n\nঅনুরূপ এক আয়াতে এসেছে,\n\nكُلُّ نَفْسٍ ذَائِقَةُ الْمَوْتِ وَإِنَّمَا تُوَفَّوْنَ أُجُورَكُمْ يَوْمَ الْقِيَامَةِ\n\nপ্রতিটি প্রাণী মৃত্যুর স্বাদ গ্রহণ করবে। আর তোমাদের কৃতকর্মের ফল দেয়া হবে কেয়ামত দিবসে। সূরা আলে ইমরান ৩/১৮৫\n\nঅন্য আয়াতে এসেছে,\n\nহে মানুষ! তোমরা তোমাদের রবের ক্রোধকে ভয় করো। জেনে রাখো, কেয়ামতের প্রকম্পন বড়ই ভয়াবহ বিষয়। যে দিন সেই প্রকম্পন প্রত্যক্ষ্য করবে, সে দিন সকল স্তন্যদায়িনী মা তার দুধের শিশুর কথা ভুলে যাবে। গর্ভবতীদের গর্ভপাত হয়ে যাবে। সকল মানুষকে তোমার মনে হবে নেশাগ্রস্থ মাতাল, অথচ তারা মাতাল বা নেশাগ্রস্থ নয়, আসলে সেদিন আল্লাহর আযাব হবে বড় কঠিন! সূরা ২২/১-২\n\nআরেক আয়াতে আল্লাহ পাক বলেন,\n\nيَاأَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ. يَوْمَ تَرَوْنَهَا تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذَاتِ حَمْلٍ حَمْلَهَا وَتَرَى النَّاسَ سُكَارَى وَمَا هُمْ بِسُكَارَى وَلَكِنَّ عَذَابَ اللَّهِ شَدِيدٌ\n\nস্মরণ করো সেদিনের কথা, যেদিন ভূম-ল ও পর্বতমালা ভীষণভাবে কেঁপে ওঠবে এবং পাহাড়সমুহ ঝুরঝুরে বালুর মতো উড়ে যাবে। সূরা হজ্ব ৭৩/১৪\n\nঅন্যত্র বলেন,\n\nفَكَيْفَ تَتَّقُونَ إِنْ كَفَرْتُمْ يَوْمًا يَجْعَلُ الْوِلْدَانَ شِيبًا\n\nকুফুরি করে সে দিনের আযাব থেকে কিভাবে বাঁচবে, যেদিনের ভয়াবহতা কিশোরকে বৃদ্ধ বানিয়ে ছাড়বে। সূরা ৭৩/১৭\n\nঅপর আয়াতে আল্লাহ পাক বলেন,\n\nفَإِذَا جَاءَتِ الصَّاخَّةُ. يَوْمَ يَفِرُّ الْمَرْءُ مِنْ أَخِيهِ. وَأُمِّهِ وَأَبِيهِ. وَصَاحِبَتِهِ وَبَنِيهِ. لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ. وُجُوهٌ يَوْمَئِذٍ مُسْفِرَةٌ. ضَاحِكَةٌ مُسْتَبْشِرَةٌ. وَوُجُوهٌ يَوْمَئِذٍ عَلَيْهَا غَبَرَةٌ. تَرْهَقُهَا قَتَرَةٌ\n\nযে দিন গগণবিদারী আওয়াজ উপস্থিত হবে, সেদিন মানুষ আপন ভাই, পিতা-মাতা, স্ত্রী এবং সন্তান থেকেও পালিয়ে বেড়াবে। প্রতেকের এমন কঠিন অবস্থা হবে যে, অন্যের প্রতি লক্ষ্য করার সুযোগই হবে না। সেদিন কিছু চেহারা প্রস্ফুটিত হয়ে উঠবে এবং হাস্যোজ্জ্বল দেখাবে, আর কিছু চেহারা ধূলিমলিন হবে, কালিমায় আচ্ছন্ন হয়ে যাবে। সূরা আবাসা ৮০/৩৩-৪১\n\nকেয়ামতের দিন সকল মানুষকে আল্লাহ তাআলার সামনে হাজির করা হবে, কেউ কোন কিছু গোপন করতে পারবে না। আল্লাহ পাক বলেন,\n\nيَوْمَئِذٍ تُعْرَضُونَ لَا تَخْفَى مِنْكُمْ خَافِيَةٌ\n\nসেদিন এমনভাবে তোমাদেরকে উপস্থাপন করা হবে যে, তোমাদের কোনো গুপ্ত বিষয় আর গুপ্ত থাকবে না। সূরা হাক্কাহ ৬৯/১৮\n\nঅন্য আয়াতে বলেন,\n\nالْيَوْمَ نَخْتِمُ عَلَى أَفْوَاهِهِمْ وَتُكَلِّمُنَا أَيْدِيهِمْ وَتَشْهَدُ أَرْجُلُهُمْ بِمَا كَانُوا يَكْسِبُونَ\n\nআজ আমি তাদের মুখ সিলগালা করে দিবো। তাদের হাত আমার সাথে কথা বলবে এবং তাদের পা তাদের অপকর্মের ব্যাপারে সাক্ষ্য দেবে। সূরা ইয়াসীন ৩৬/৬৫\n\nঅন্য জায়গায় আল্লাহ পাক বলেন,\n\nوَيَوْمَ نُسَيِّرُ الْجِبَالَ وَتَرَى الْأَرْضَ بَارِزَةً وَحَشَرْنَاهُمْ فَلَمْ نُغَادِرْ مِنْهُمْ أَحَدًا. وَعُرِضُوا عَلَى رَبِّكَ صَفًّا لَقَدْ جِئْتُمُونَا كَمَا خَلَقْنَاكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِدًا. وَوُضِعَ الْكِتَابُ فَتَرَى الْمُجْرِمِينَ مُشْفِقِينَ مِمَّا فِيهِ وَيَقُولُونَ يَاوَيْلَتَنَا مَالِ هَذَا الْكِتَابِ لَا يُغَادِرُ صَغِيرَةً وَلَا كَبِيرَةً إِلَّا أَحْصَاهَا وَوَجَدُوا مَا عَمِلُوا حَاضِرًا وَلَا يَظْلِمُ رَبُّكَ أَحَدًا\n\nসেদিনের কথা স্মরণ রাখো, যেদিন আমি পাহাড়গুলি টলিয়ে চুর্ণবিচূর্ণ করে মাটিতে মিশিয়ে দিবো। ফলে তুমি পৃথিবীটাকে একদম সমতল অবস্থায় দেখতে পাবে। তখন তাদের সকলকে আমি একত্রিত করবো এবং কাউকে বাদ দিবো না। সকলকে সারিবদ্ধভাবে আপনার পালনকর্তার দরবারে হাজির করা হবে। আল্লাহ পাক বলবেন, আমি যেভাবে প্রথমবার তোমাদের সৃষ্টি করেছি, সেভাবে তোমরা আমার কাছে এসেগেছো, অথচ তোমরা বলে বেড়াতে, এই নির্ধারিত সময় আমি কখনো তোমাদের সামনে উপস্থিত করবো না! আর আমলনামা তাদের সামনে রাখা হবে। অপরাধীরা ভয়ে ভয়ে তাতে যা লেখা আছে তা দেখে বলে উঠবে, হায় কপাল! এ কেমন কিতাব! এতো আমাদের ছোট-বড় সব কিছুই হিসাব করে রেখেছে! সুতরাং তারা কৃতকর্মের ভালো-মন্দ সাক্ষাৎ বুঝতে পারবে। আপনার রব তো কারো প্রতি জুলুম করেন না। সূরা কাহাফ ১৮/৪৭-৪৯\n\nমোটকথা, কেয়ামতের সময় হাশরের মাঠে যা যা ঘটবে, কোরআন শরীফে তার বিস্তারিত বিবরণ এসেছে। হাদীস শরীফে এসেছে,\n\nمَنْ سَرَّهُ أَنْ يَنْظُرَ إِلَى يَوْمِ القِيَامَةِ كَأَنَّهُ رَأْيُ عَيْنٍ فَلْيَقْرَأْ: إِذَا الشَّمْسُ كُوِّرَتْ، وَإِذَا السَّمَاءُ انْفَطَرَتْ، وَإِذَا السَّمَاءُ انْشَقَّتْ\n\nযে ব্যক্তি কেয়ামতের দৃশ্য চাক্ষুষ দেখতে চায়, সে যেন কোরআনের তাকবীর, ইনফেতার ও ইনশেকাক এই তিনটি সূরা পাঠ করে। সুনানে তিরমিযী, হাদীস নং ৩৩৩৩\n\nএমনিভাবে হাদীস শরীফেও বরযখ, কেয়ামত ও আখেরাতের লম্বা বিবরণ এসেছে। নবীজী ইরশাদ করেন,\n\nإِنَّ أَحَدَكُمْ إِذَا مَاتَ عُرِضَ عَلَيْهِ مَقْعَدُهُ بِالْغَدَاةِ وَالْعَشِيِّ، إِنْ كَانَ مِنْ أَهْلِ الْجَنَّةِ فَمِنْ أَهْلِ الْجَنَّةِ، وَإِنْ كَانَ مِنْ أَهْلِ النَّارِ فَمِنْ أَهْلِ النَّارِ، يُقَالُ: هَذَا مَقْعَدُكَ، حَتَّى يَبْعَثَكَ اللَّهُ إِلَيْهِ يَوْمَ الْقِيَامَةِ.\n\nতোমাদের কেউ যখন মৃত্যু বরণ করে, তখন প্রতিদিন সকাল-সন্ধ্যা দুবার হিসাব শেষে প্রাপ্ত তার জান্নাত বা জাহান্নামের অবস্থানক্ষেত্র তার সামনে প্রদর্শন করা হয় এবং বলা হয়, কেয়ামতের পর এই ঠিকানায় তুমি অবস্থান করবে। সহীহ মুসলিম, হাদীস নং ৭৩১৩\n\nঅন্য হাদীসে এসেছে,\n\nনবীজী একবার ওয়াজের সময় দোযখের কঠিন অবস্থা ও পরীক্ষাসমুহের বিবরণ তুলে ধরলেন। এতে উপস্থিত লোকেরা চিৎকার করে কেঁদে উঠলো। সহীহ বুখারী\n\nআরও অনেক হাদীসে কবর তথা বরযখের জগতের আযাব ও সুয়াল-জয়াবের বিবরণ এসেছে।\n\nকেয়ামত সম্পর্কে এক হাদীসে এসেছে,\n\nثُمَّ يُنْفَخُ فِي الصُّورِ، فَلَا يَسْمَعُهُ أَحَدٌ إِلَّا أَصْغَى لِيتًا وَرَفَعَ لِيتًا، قَالَ: وَأَوَّلُ مَنْ يَسْمَعُهُ رَجُلٌ يَلُوطُ حَوْضَ إِبِلِهِ، قَالَ: فَيَصْعَقُ، وَيَصْعَقُ النَّاسُ، ثُمَّ يُرْسِلُ اللهُ أَوْ قَالَ يُنْزِلُ اللهُ - مَطَرًا كَأَنَّهُ الطَّلُّ أَوِ الظِّلُّ فَتَنْبُتُ مِنْهُ أَجْسَادُ النَّاسِ، ثُمَّ يُنْفَخُ فِيهِ أُخْرَى، فَإِذَا هُمْ قِيَامٌ يَنْظُرُونَ، ثُمَّ يُقَالُ: يَا أَيُّهَا النَّاسُ هَلُمَّ إِلَى رَبِّكُمْ، وَقِفُوهُمْ إِنَّهُمْ مَسْئُولُونَ\n\nআল্লাহ তাআলার হুকুমে কেয়ামতের সময় যখন প্রথমবার শিঙ্গায় ফুঁৎকার দেয়া হবে, তখন বিকট আওয়াজে সকল মানুষ অজ্ঞান হয়ে মারা যাবে। এরপর দ্বিতীয় ফুঁৎকারে আবার সবাই জীবিত হয়ে উঠবে। বলা হবে, তোমরা আপন প্রতিপালকের দরবারে হাজিরা দিতে চলো। ফেরেশতাদের বলা হবে, এদেরকে সারিবদ্ধভাবে দাঁড় করাও। এখানে কৃতকর্মের ব্যাপারে তাদেরকে জিজ্ঞাসাবাদ করা হবে। সহীহ মুসলিম, হাদীস নং ২৯৪০\n\nএকটি হাদীসে এসেছে, জনৈক সাহাবী নবীজীকে জিজ্ঞেস করলেন, ইয়া রাসূলাল্লাহ! আল্লাহ পাক সমস্ত মাখলুককে দ্বিতীয়বার কিভাবে সৃষ্টি করবেন, দুনিয়াতে কি এর কোনো নজির আছে? নবীজী ইরশাদ করলেন,\n\nأَمَا مَرَرْتَ بِوَادِي أَهْلِكَ مَحْلًا ؟ قَالَ: بَلَى، قَالَ: ثُمَّ مَرَرْتَ بِهِ يَهْتَزُّ خَضِرًا؟ قَالَ: بَلَى، قَالَ: فَكَذَلِكَ يُحْيِي اللَّهُ الْمَوْتَى وَذَلِكَ آيَتُهُ فِي خَلْقِهِ\n\nতোমার কি কখনো এমন হয়নি যে, একবার স্বজাতির শষ্যক্ষেত্র দিয়ে অতিক্রম করার সময় তুমি তা শষ্যহীন শুকনো অবস্থায় দেখেছো, আবার অতিক্রম করার সময় দেখেছো তাতে সবুজ ফসল ঢেউ খেলছে? সাহাবী বললেন, হ্যাঁ দেখেছি। নবীজী সাল্লাল্রাহু আলাইহি ওয়াসাল্লাম বললেন, এটাই দ্বিতীয়বার সৃষ্টি করার উদাহরণ। এভাবেই আল্রাহ পাক সকল মৃতকে জীবিত করবেন। মুস্তাদরাকে হাকেম, হাদীস নং ৮৭৪৬\n\nআর এক হাদীসে এসেছে, নবীজী কোরআন শরীফের এই আয়াতখানি তেলাওয়াত করলেন,\n\nيَوْمَئِذٍ تُحَدِّثُ أَخْبَارَهَا\n\nকেয়মতের দিন জমিন তার তথ্য প্রকাশ করে দেবে। এরপর বললেন,\n\nقَالَ: أَتَدْرُونَ مَا أَخْبَارُهَا؟ قَالُوا: اللَّهُ وَرَسُولُهُ أَعْلَمُ. قَالَ: فَإِنَّ أَخْبَارَهَا أَنْ تَشْهَدَ عَلَى كُلِّ عَبْدٍ أَوْ أَمَةٍ بِمَا عَمِلَ عَلَى ظَهْرِهَا، تَقُولُ: عَمِلَ يَوْمَ كَذَا كَذَا وَكَذَا، فَهَذِهِ أَخْبَارُهَا. هَذَا حَدِيثٌ حَسَنٌ صَحِيحٌ غَرِيبٌ.\n\nতোমরা এই আয়াতের মতলব জানো কি? সাহাবারা বললেন, আল্লাহ ও তাঁর রাসুলই ভালো জানেন। নবীজী বললেন, ভূপৃৃষ্ঠ নিজেই কেয়ামতের দিন তার পৃষ্ঠে কৃত সকল নর-নারীর আমলের ব্যাপারে সাক্ষ্য দেবে। অর্থাৎ আল্লাহ পাকের হুকুমে জমীন কথা বলবে, অমুক দিন অমুক বান্দা-বান্দী আমার পৃষ্ঠে অমুক কাজ করেছে। সুনানে তিরমিযী, হাদীস নং ৩৩৫৩\n\nঅন্য হাদীসে এসেছে,\n\nكَفَى بِنَفْسِكَ الْيَوْمَ عَلَيْكَ شَهِيدًا، وَبِالْكِرَامِ الْكَاتِبِينَ شُهُودًا، قَالَ: فَيُخْتَمُ عَلَى فِيهِ، فَيُقَالُ لِأَرْكَانِهِ: انْطِقِي، قَالَ: فَتَنْطِقُ بِأَعْمَالِهِ\n\nকেয়ামতের দিন আল্লাহ পাক কোনো কোনো বান্দাকে বলবেন, আজ তুমিই তোমার বিরুদ্ধে সাক্ষী হবে। আর আমার লেখক ফেরেশতারাও মওজুদ আছে। সুতরাং এটুকু সাক্ষ্য যথেষ্ট। অত:পর আল্লাহ পাকের হুকুমে এই বান্দার মুখে তালা লেগে যাবে। সে মুখে কিছুই বলতে পারবে না। তার অন্যন্য অঙ্গপ্রত্যঙ্গকে সাক্ষ্য দিতে বলা হবে। তখন সেগুলি তার কর্মকা- সবিস্তারে তুলে ধরবে। সহীহ মুসলিম, হাদীস ২৯৬৯\n\nএক ব্যক্তি নবীজীর দরবারে হাজির হয়ে আরজ করলো,\n\nيَا رَسُولَ اللَّهِ، إِنَّ لِي مَمْلُوكِينَ يُكَذِّبُونَنِي وَيَخُونُونَنِي وَيَعْصُونَنِي، وَأَشْتُمُهُمْ وَأَضْرِبُهُمْ فَكَيْفَ أَنَا مِنْهُمْ؟ قَالَ: يُحْسَبُ مَا خَانُوكَ وَعَصَوْكَ وَكَذَّبُوكَ وَعِقَابُكَ إِيَّاهُمْ، فَإِنْ كَانَ عِقَابُكَ إِيَّاهُمْ بِقَدْرِ ذُنُوبِهِمْ كَانَ كَفَافًا، لَا لَكَ وَلَا عَلَيْكَ، وَإِنْ كَانَ عِقَابُكَ إِيَّاهُمْ دُونَ ذُنُوبِهِمْ كَانَ فَضْلًا لَكَ، وَإِنْ كَانَ عِقَابُكَ إِيَّاهُمْ فَوْقَ ذُنُوبِهِمْ اقْتُصَّ لَهُمْ مِنْكَ الفَضْلُ. قَالَ: فَتَنَحَّى الرَّجُلُ فَجَعَلَ يَبْكِي وَيَهْتِفُ، فَقَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ: أَمَا تَقْرَأُ كِتَابَ اللَّهِ وَنَضَعُ المَوَازِينَ القِسْطَ لِيَوْمِ القِيَامَةِ فَلَا تُظْلَمُ نَفْسٌ شَيْئًا وَإِنْ كَانَ مِثْقَالَ. فَقَالَ الرَّجُلُ: وَاللَّهِ يَا رَسُولَ اللَّهِ مَا أَجِدُ لِي وَلَهُمْ شَيْئًا خَيْرًا مِنْ مُفَارَقَتِهِمْ، أُشْهِدُكَ أَنَّهُمْ أَحْرَارٌ كُلُّهُمْ\n\nহে আল্লাহর রাসুল! আমার কিছু ক্রীতদাস আছে, এরা কখনো কখনো অন্যায় করে, মিথ্যা বলে, খেয়ানত করে। আমি রেগে গিয়ে তাদের মন্দছন্দ বলি, মারধরও করি, কেয়ামতের দিন এর পরিণাম কী হবে? নবীজী ইরশাদ করলেন, আল্লাহ পাক কেয়ামতের দিন পূর্ণ ইনসাফের সঙ্গে ফায়সালা করবেন। তোমার-দেয়া শাস্তি যদি অপরাধ সমান হয়, তবে তোমার হিস্যায় কিছু আসবে না, হিস্যা থেকে কিছু যাবেও না। আর যদি শাস্তি অপরাধের তুলনায় কম হয়, তবে অপরাধের বাকি অংশ ক্ষমা করার সওয়াব তোমার হিস্যায় আসবে। কিন্তু যদি অপরাধের চে শাস্তি বেশি হয়, তবে তাদের জন্য তোমার থেকে শোধ নেওয়া হবে। হাদীস শুনে প্রশ্নকারী লোকটি কান্নাকাটি আরম্ভ করলো। নবীজী লোকটির সামনে এই আয়াত তেলাওয়াত করলেন, ‘কেয়ামতের দিন আমি ইনসাফের পাল্লা কায়েম করবো। তখন কারো প্রতি চুল পরিমাণ বেইনসাফি করা হবে না। কারো যদি শরিষাদানা সমান হক থাকে, তবে তাও আমি উপস্থিত করবো। পুঙ্খানুপুঙ্খ হিসাবের জন্য আমি যথেষ্ট।’ লোকটি বললো, হে রাসুল! তবে তো এটাই আমার জন্য নিরাপদ যে, আমি তাদের মুক্ত করে দিবো। আপনি সাক্ষী, আমি আমার সকল গোলাম আজাদ করে দিলাম। সুনানে তিরমিযী, হাদীস নং ৩১৬৫\n\nআল্লাহ পাক আমাদের সকলকে জীবদ্দশায় মরণোত্তর জীবনের প্রস্তুতি গ্রহণ করার এবং কবর, কেয়ামত ও আখেরাতের অবস্থাদির বিষয়ে সচেতন থাকার তাওফীক দান করুন, আমীন।"
    },
    {
        "1": "জান্নাত ও জাহান্নাম",
        "2": "পৃথিবীতে ঈমানের সঙ্গে সঙ্গে যাদের আমলও ভালো ছিলো, হাশরের মাঠে তারা আল্লাহ পাকের আরশের ছায়াতলে স্থান পাবে। বরযখ ও কেয়ামতের সময়টা তাদের আরামে কাটবে এবং তারা দ্রুত জান্নাতে চলে যাবে। আর গুনাহগার মুমিনরা ক্ষমা প্রাপ্ত না হলে বরযখ ও কেয়ামতের আযাব এবং পাপ অনুপাতে জাহান্নামের শাস্তিও ভোগ করবে। এক সময় ঈমানের বরকতে তারা জাহান্নাম থেকে মুক্তি পাবে এবং জান্নাতে প্রবেশ করবে। কিন্তু যারা কুফর ও শিরক অবস্থায় মৃত্যু বরণ করেছে, তারা চিরকাল জাহান্নামে থাকবে।\n\nমোটকথা ঈমান-একীন ও নেক-আমলের পুরস্কার হলো জান্নাত। আর কুফর শিরক ও বদ আমলের বদলা হলো জাহান্নাম। জান্নাতের সুখ-শান্তি আর জাহান্নামের দুঃখ-কষ্টের আলোচনায় কোরআন-হাদীস ভরপুর। আল্লাহ পাক ইরশাদ করেন,\n\nلِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَأَزْوَاجٌ مُطَهَّرَةٌ وَرِضْوَانٌ مِنَ اللَّهِ\n\nতাকওয়াবানদের জন্য তাদের রবের নিকট থাকবে এমন সব জান্নাত, যার তলদেশে নহরমালা প্রবহমান। অনন্তকাল তারা সেখানে অবস্থান করবে। তাদের পূতপবিত্র সহধর্মিনীগণ থাকবে। আর থাকবে আল্লাহ পাকের বিশেষ সন্তুষ্টি। সূরা আলে ইমরান ৩/১৫\n\nঅন্য আয়াতে আল্লাহ তাআলা বলেন,\n\nإِنَّ أَصْحَابَ الْجَنَّةِ الْيَوْمَ فِي شُغُلٍ فَاكِهُونَ. هُمْ وَأَزْوَاجُهُمْ فِي ظِلَالٍ عَلَى الْأَرَائِكِ مُتَّكِئُونَ. لَهُمْ فِيهَا فَاكِهَةٌ وَلَهُمْ مَا يَدَّعُونَ. سَلَامٌ قَوْلًا مِنْ رَبٍّ رَحِيمٍ\n\nনিশ্চই জান্নাতীরা সেদিন সানন্দে আয়েশী কাজে মশগুল থাকবে। নিবিড় ছায়ায় তাদের স্ত্রীদের সঙ্গে আরাম কেদারায় হেলান দিয়ে বসবে। তাদের জন্য থাকবে নানা রকম ফলমূল, আর যা ফরমায়েশ করবে তার সব। দয়াময় আল্লাহর পক্ষ হতে আসবে সশব্দ সালাম। সূরা ইয়সীন ৩৬/৫৫-৫৮\n\nএকটি আয়াতে এসেছে,\n\nيُطَافُ عَلَيْهِمْ بِصِحَافٍ مِنْ ذَهَبٍ وَأَكْوَابٍ وَفِيهَا مَا تَشْتَهِيهِ الْأَنْفُسُ وَتَلَذُّ الْأَعْيُنُ وَأَنْتُمْ فِيهَا خَالِدُونَ\n\nসোনার পেয়ালা ও পান-পাত্র নিয়ে তাদের আশপাশে ঘোরা-ঘুরি হবে। কল্পনার সবকিছু এবং দৃষ্টিনন্দন যা কিছু সবই সেখানে থাকবে তোমার চিরকাল সেখানে অবস্থান করবে। সূরা যুখরুফ ৪৩/৭১\n\nআরেক আয়াতে এসেছে,\n\nمَثَلُ الْجَنَّةِ الَّتِي وُعِدَ الْمُتَّقُونَ فِيهَا أَنْهَارٌ مِنْ مَاءٍ غَيْرِ آسِنٍ وَأَنْهَارٌ مِنْ لَبَنٍ لَمْ يَتَغَيَّرْ طَعْمُهُ وَأَنْهَارٌ مِنْ خَمْرٍ لَذَّةٍ لِلشَّارِبِينَ وَأَنْهَارٌ مِنْ عَسَلٍ مُصَفًّى وَلَهُمْ فِيهَا مِنْ كُلِّ الثَّمَرَاتِ وَمَغْفِرَةٌ مِنْ رَبِّهِمْ كَمَنْ هُوَ خَالِدٌ فِي النَّارِ وَسُقُوا مَاءً حَمِيمًا فَقَطَّعَ أَمْعَاءَهُمْ\n\nমুত্তাকীদের প্রতিশ্রুত জান্নাত এমন হবে যে, সেখানে থাকবে নহরমালা, যার পানি কখনো নষ্ট হবে না। থাকবে দুধের নদীনালা, যা কখনো বিস্বাদ হবে না। আরও কিছু শরাব-নদী, পানপিয়াসীদের জন্য তা হবে বড় সুপেয়। থাকবে মধুর স্রোতস্বিনী, যা হবে খুবই স্বচ্ছ ও পরিশেধিত। তাদের জন্য আরও থাকবে সর্র্ব রকম ফলফলাদি ও তাদের পালনকর্তার পক্ষ হতে অশেষ ক্ষমা। এই চিরসুখীদের সাথে চিরদুঃখী জাহান্নামীদের কোনো তুলনা হতে পারে? উত্তপ্ত পানি গেলানোর কারণে যাদের নাড়িভূড়ি ছিন্নভিন্ন হয়ে যাবে! সূরা মুহাম্মদ ৪৭/১৫\n\nএকটি আয়াতে জান্নাতের এ-বৈশিষ্ট বর্ণিত হয়েছে যে,\n\nلَا يَمَسُّهُمْ فِيهَا نَصَبٌ\n\nকোনো কষ্ট সেখানে তাদেরকে স্পর্শই করবে না। সূরা হিজর ১৫/৪৮)\n\nঅথাৎ জান্নাতে সকল সময় সবকিছুতে শুধু শান্তি আর শান্তি, কোনো ব্যথা-বেদনার অস্তিত্ব সেখানে নেই।\n\nএ-তো গেলো জান্নাতের মনোরম চিত্র। কোরআন শরীফে জাহান্নামের ভয়ংকার চিত্রও অংকিত হয়েছে। আল্লাহ পাক বলেন,\n\nوَمَنْ خَفَّتْ مَوَازِينُهُ فَأُولَئِكَ الَّذِينَ خَسِرُوا أَنْفُسَهُمْ فِي جَهَنَّمَ خَالِدُونَ. تَلْفَحُ وُجُوهَهُمُ النَّارُ وَهُمْ فِيهَا كَالِحُونَ\n\nআর কিছু লোকের নেকীর পাল্লা হালকা হয়ে যাবে। এরা ঐ সকল লোক, যারা বদআমল করে নিজেদের সর্বনাশ ডেকে এনেছে, সূতরাং চিরকাল তারা জাহান্নামের আযাব ভোগ করবে। লেলিহান শিখা তাদের চেহারাকে ঝলসে দেবে এবং সেখানে তাদের পুরোটা দেহ বিদঘুটে হয়ে যাবে। সূরা মুমিনূন ২৩/১০৩-১০৪\n\nঅন্য আয়াতে আল্লাহ পাক বলেন,\n\nإِنَّا أَعْتَدْنَا لِلظَّالِمِينَ نَارًا أَحَاطَ بِهِمْ سُرَادِقُهَا وَإِنْ يَسْتَغِيثُوا يُغَاثُوا بِمَاءٍ كَالْمُهْلِ يَشْوِي الْوُجُوهَ بِئْسَ الشَّرَابُ وَسَاءَتْ مُرْتَفَقًا\n\nজালেমদের জন্য আমি মহা অগ্নি প্রস্তুত করে রেখেছি। যার শিখা চুতুর্দিক থেকে তাদের ঘিরে ফেলবে। যখন পানির জন্য ছাতি ফাটিয়ে চিৎকার করবে, তখন তেলের গাদের মতো এমন গরম পানি তাদের খেতে দেওয়া হবে, যা তাদের মুখগুলি পুড়িয়ে কয়লা করে ফেলবে। হায়, কত নিকৃষ্ট সে পানি, কত নিকৃষ্ট সেই আবাসস্থল। সূরা কাহাফ ১৮/২৯\n\nএক আয়াতে এসেছে,\n\nفَالَّذِينَ كَفَرُوا قُطِّعَتْ لَهُمْ ثِيَابٌ مِنْ نَارٍ يُصَبُّ مِنْ فَوْقِ رُءُوسِهِمُ الْحَمِيمُ. يُصْهَرُ بِهِ مَا فِي بُطُونِهِمْ وَالْجُلُودُ. وَلَهُمْ مَقَامِعُ مِنْ حَدِيدٍ. كُلَّمَا أَرَادُوا أَنْ يَخْرُجُوا مِنْهَا مِنْ غَمٍّ أُعِيدُوا فِيهَا وَذُوقُوا عَذَابَ الْحَرِيقِ\n\nকাফেরদের জন্য আগুনের পোশাক তৈরি করা হবে। টগবগে ফুটন্ত পানি তাদের মাথায় ঢেলে দেওয়া হবে। তখন পেটের নাড়ি-ভুড়িসহ শরীরের চামড়াগুলি খসেখসে পড়বে। লোহার বড় বড় মুগুর থাকবে। যন্ত্রণা-কাতর হয়ে যখনই তারা সেখানে থেকে বের হবার চেষ্টা করবে, তখনি জাহান্নামে ফিরিয়ে দেয়া হবে আর বলা হবে, জ্বলন্ত আগুনের স্বাদ চাখতে থাকো। সূরা হজ্ব ২২/১৯-২২\n\nঅন্য একটি আয়াতে এসেছে,\n\nإِنَّ شَجَرَتَ الزَّقُّومِ. طَعَامُ الْأَثِيمِ. كَالْمُهْلِ يَغْلِي فِي الْبُطُونِ. كَغَلْيِ الْحَمِيمِ. خُذُوهُ فَاعْتِلُوهُ إِلَى سَوَاءِ الْجَحِيمِ. ثُمَّ صُبُّوا فَوْقَ رَأْسِهِ مِنْ عَذَابِ الْحَمِيمِ\n\nনিশ্চই যাক্কুম-গাছ বড় পাপীদের খাবার হবে। এই খাবার হবে তেলের তলানির মতো। আর পেটে গিয়ে উথলাতে থাকবে গরম পানির মতো। ফেরেশতাদেরকে বলা হবে, একে পাকড়াও করে জাহান্নামের মধ্যখানে হেঁচড়ে নিয়ে যাও। তারপর এর মাথায় গরম পানির শাস্তি ঢেলে দাও। সূরা দুখান ৪৪/৪৩-৪৮\n\nঅন্য আয়াতে এসেছে,\n\nوَيُسْقَى مِنْ مَاءٍ صَدِيدٍ. يَتَجَرَّعُهُ وَلَا يَكَادُ يُسِيغُهُ وَيَأْتِيهِ الْمَوْتُ مِنْ كُلِّ مَكَانٍ وَمَا هُوَ بِمَيِّتٍ وَمِنْ وَرَائِهِ عَذَابٌ غَلِيظٌ\n\nপুঁজ-গলা পানি তাদেরকে পান করতে দেয়া হবে। সে পানি তাদের গলা দিয়ে নামতে চাবে না, তবু তারা গিলেগিলে পান করবে। আর সব দিক থেকে মৃত্যুর বিভীষিকা তাদের সামনে আসতে থাকবে। কিন্তু তারা মরবে না, বরং ক্রমেই কঠিনতর আযাব আসতে থাকবে। সূরা ইবরাহীম ১৪/১৬-১৭\n\nএকটি আয়াতে এসেছ,\n\nإِنَّ الَّذِينَ كَفَرُوا بِآيَاتِنَا سَوْفَ نُصْلِيهِمْ نَارًا كُلَّمَا نَضِجَتْ جُلُودُهُمْ بَدَّلْنَاهُمْ جُلُودًا غَيْرَهَا لِيَذُوقُوا الْعَذَابَ\n\nযারা আমার হুকুম অমান্য করছে, শীঘ্রই আমি তাদেরকে জাহান্নামের আগুনে পুরবো। যখনি তাদের চামড়া সিদ্ধ হয়ে যাবে, তখনি নতুন চামড়া বদলে দিবো। যাতে নতুন করে শাস্তি ভোগ করতে পারে। সূরা নিসা ৪/৫৬\n\nহাদীস শরীফেও জান্নাত ও জাহান্নামের বহু বিবরণ এসেছে। এক হাদীসে নবীজী ইরশাদ করেন, আল্লাহ পাক বলেন,\n\nأَعْدَدْتُ لِعِبَادِيَ الصَّالِحِينَ مَا لَا عَيْنٌ رَأَتْ، وَلَا أُذُنٌ سَمِعَتْ، وَلَا خَطَرَ عَلَى قَلْبِ بَشَرٍ\n\nনেককারদের জন্য জান্নাতে আমি এমন সব জিনিস সাজিয়ে রেখেছি, যা কোনো চোখ দেখেনি, কোনো কান শোনেনি, এবং কারো হৃদয়ে তার কল্পনাও আসেনি। সহীহ মুসলিম, হাদীস নং ২৮২৪\n\nজান্নাতীদের জন্য যত যত সুস্বাদু খাবার, মনোহরী ফুল আর ফল, সুপেয় কোমল পানীয়, দৃষ্টিনন্দন পোশাকআশাক, আলীশান ঘরবাড়ি, সবুজ-শ্যামল বাগবাগিচা এবং সুন্দর সুন্দর প্রিয়তমাসহ আরও যত সুখ-সম্ভোগ আর হাসি-আনন্দের নেয়ামত থাকবে, তার প্রকৃত অবস্থা তো আল্লাহ পাকই ভালো জানেন। আমরা শুধু বিশ্বাস করি। হাদীসে এসেছে, যখন জান্নাতীরা সকলে জান্নাতে প্রবেশ করে সারবে, তখন আল্লাহ পাকের পক্ষ হতে ঘোষণা হবে,\n\nإِنَّ لَكُمْ أَنْ تَصِحُّوا فَلَا تَسْقَمُوا أَبَدًا، وَإِنَّ لَكُمْ أَنْ تَحْيَوْا فَلَا تَمُوتُوا أَبَدًا، وَإِنَّ لَكُمْ أَنْ تَشِبُّوا فَلَا تَهْرَمُوا أَبَدًا، وَإِنَّ لَكُمْ أَنْ تَنْعَمُوا فَلَا تَبْأَسُوا أَبَدًا\n\nএখন থেকে চিরকাল তোমরা সুস্থ থাকো, কোনো অসুখবিসুখ আর হবে না। আজ থেকে তোমরা চিরঞ্জীব হয়েগেলে, মৃত্যু তোমাদের কাছে আসবে না। অদ্য হতে তোমরা চির যুবক, বার্ধক্য তোমাদের পাশে ভিড়বে না। এবার তোমরা চির সুখ আর শান্তিতে বসবাস করতে থাকো, কোনো দুঃখ-কষ্ট কখনো তোমাদের ছুঁবে না। সহীহ মুসলিম, হাদীস নং ২/৩৮০\n\nজান্নাতের সবচে বড় নেয়ামত হলো আল্লাহ পাকের দীদার ও দর্শন। হাদীস শরীফে এসেছে,\n\nإِذَا دَخَلَ أَهْلُ الْجَنَّةِ الْجَنَّةَ، نُودُوا: يَا أَهْلَ الْجَنَّةِ، إِنَّ لَكُمْ عِنْدَ اللهِ مَوْعِدًا لَمْ تَرَوْهُ، فَقَالُوا: وَمَا هُوَ أَلَمْ يُبَيِّضْ وُجُوهَنَا، وَيُزَحْزِحْنَا عَنِ النَّارِ، وَيُدْخِلْنَا الْجَنَّةَ؟ قَالَ: فَيُكْشَفُ الْحِجَابُ، قَالَ: فَيَنْظُرُونَ إِلَيْهِ، فَوَاللهِ مَا أَعْطَاهُمُ اللهُ شَيْئًا أَحَبَّ إِلَيْهِمْ مِنْهُ\n\nজান্নাতীরা যখন জান্নাতে পৌঁছে যাবে, তখন আল্লাহ পাকের পক্ষ হতে ডেকে বলা হবে, আল্লাহর কাছে তোমাদের জন্য আরও এক নেয়ামতের ওয়াদা রয়েছে, তোমরা কি তা চাও না? জান্নাতীরা বলবে, আল্লাহ কি আমাদের মুখ উজ্জ্বল করেননি, জাহান্নাম থেকে বাঁচিয়ে জান্নাত দান করেননি? তাহলে এর বেশি আর কী চাইতে পারি? তখন পর্দা সরিয়ে দেয়া হবে। সকল জান্নাতী আল্লাহ পাককে সরাসরি দেখতে পাবে। জান্নাতীদের নিকট আল্লাহ পাকের দীদারের নেয়ামতই সকল নেয়ামতের চে প্রিয় এবং শ্রেষ্ঠ মনে হবে। মুসনাদে আহমদ, হাদীস নং ২৩৯২৪\n\nআল্লাহ পাক আপন অনুগ্রহে আমাদের সকলকে এই নেয়ামতগুলি দান করুন, আমীন।\n\nএক হাদীসে এসেছে,\n\nيُؤْتَى بِأَنْعَمِ أَهْلِ الدُّنْيَا مِنْ أَهْلِ النَّارِ يَوْمَ الْقِيَامَةِ، فَيُصْبَغُ فِي النَّارِ صَبْغَةً، ثُمَّ يُقَالُ: يَا ابْنَ آدَمَ هَلْ رَأَيْتَ خَيْرًا قَطُّ؟ هَلْ مَرَّ بِكَ نَعِيمٌ قَطُّ؟ فَيَقُولُ: لَا، وَاللهِ يَا رَبِّ وَيُؤْتَى بِأَشَدِّ النَّاسِ بُؤْسًا فِي الدُّنْيَا، مِنْ أَهْلِ الْجَنَّةِ، فَيُصْبَغُ صَبْغَةً فِي الْجَنَّةِ، فَيُقَالُ لَهُ: يَا ابْنَ آدَمَ هَلْ رَأَيْتَ بُؤْسًا قَطُّ؟ هَلْ مَرَّ بِكَ شِدَّةٌ قَطُّ؟ فَيَقُولُ: لَا، وَاللهِ يَا رَبِّ مَا مَرَّ بِي بُؤْسٌ قَطُّ، وَلَا رَأَيْتُ شِدَّةً قَطُّ\n\nদুনিয়াতে যে ব্যক্তি সবচে বেশি আরামে ছিলো, সবচে বেশি জাঁকজমকের সাথে যে চলতো, দুর্ভাগ্যবশত এমন এক ব্যক্তি কেয়ামতের দিন জাহান্নামী সাব্যস্ত হবে। তাকে জাহান্নামের আগুনে একটি চুবানি দিয়ে তৎক্ষণাৎ বের করে আনা হবে এবং জিজ্ঞেস করা হবে, তুমি কি কখনো সুখে ছিলে? সে বলবে, আয় আল্লাহ! তোমার কসম, আমি কখনো সুখের মুখ দেখেছি বলে মনে পড়ে না। তাকেই আবার জান্নাতের বারান্দা দিয়ে একটু ঘুরিয়ে এনে জিজ্ঞেস করা হবে, তুমি কি কখনো দুঃখ-দুর্দশায় ভুগেছো? সে বলে উঠবে, আয় আমার আল্লাহ! তোমার কসম, জীবনে সামান্য দুঃখ-কষ্টের শিকার কখনো হয়েছি বলে মনে পড়ে না। সহীহ মুসলিম, হাদীস নং ২৮০৭\n\nবস্তুত জান্নাতে যে বিস্ময়কর আরাম-আয়েশের ব্যবস্থা আল্লাহ পাক করে রেখেছেন, যত বড় জনমদুঃখীই হোক, যদি সে একটি মুহূর্ত জান্নাত থেকে ঘুরে আসতে পারে, তবে তার সারা জীবনের সমস্ত কষ্টক্লেশ নিমিষেই উড়ে যাবে। আর জাহান্নাম এত কঠিন আযাব-ঘর যে, এর দুর্গন্ধ ও তাপদাহ নাকেমুখে লাগা-মাত্রই একজন চির সুখী মানুষ সারা জনমের সমস্ত সুখের কথা বেমালুম ভুলে যাবে।\n\nএকটি হাদীসে এসেছে,\n\nإِنَّ أَهْوَنَ أَهْلِ النَّارِ عَذَابًا يَوْمَ القِيَامَةِ لَرَجُلٌ تُوضَعُ فِي أَخْمَصِ قَدَمَيْهِ جَمْرَةٌ، يَغْلِي مِنْهَا دِمَاغُهُ\n\nজাহান্নামে সবচে লঘু শাস্তি প্রাপ্ত ব্যক্তির অবস্থা এই হবে যে, তার পদতলে পাদুকার মতো অঙ্গার ফিট করে দেয়া হবে। ফলে চুলার উপর পানি যেমন টগবগ করতে থাকে, তেমনি তার মাথার মগজ টগবগ করতে থাকবে। সহীহ বোখারী, হাদীস নং ১৪৪\n\nঅন্য হাদীসে এসেছে,\n\nوَلَوْ أَنَّ دَلْوًا مِنْ غَسَّاقٍ يُهَرَاقُ فِي الدُّنْيَا، لَأَنْتَنَ أَهْلُ الدُّنْيَا\n\nজাহান্নামীদেরকে যে দুর্গন্ধযুক্ত গলিত পুঁজ পান করতে দেয়া হবে, তার মাত্র এক বালতি যদি পৃথিবীতে ঢেলে দেয়া হয়, তবে সমগ্র পৃথিবী দুর্গন্ধে ভরে যাবে। মুসনাদে আহমদ, হাদীস নং ১১৭৮৬\n\nএক হাদীসে দোযখীদের যাক্কুম নামক খাদ্যের বর্ণনায় এসেছে,\n\nوَلَوْ أَنَّ قَطْرَةً مِنَ الزَّقُّومِ قُطِرَتْ، لَأَمَرَّتْ عَلَى أَهْلِ الْأَرْضِ عَيْشَهُمْ، فَكَيْفَ مَنْ لَيْسَ لَهُمْ طَعَامٌ إِلَّا الزَّقُّومُ\n\nযাক্কুম ফলের এক বিন্দু রস যদি দুনিয়াতে টপকে পড়তো, তাহলে পৃথিবীর সমস্ত খাদ্য তিক্ত-বিনষ্ট হয়ে যেতো। এবার তবে ভেবে দেখো, যাদের খাবারই হবে এই চীজ, তাদের দশা কী হবে? মুসনাদে আহমদ, হাদীস নং ২৭৩৫\n\nহে আল্লাহ! তুমি আমাদেরকে এবং সমস্ত ঈমানদারকে জাহান্নামের ছোট-বড় সকল আযাব থেকে রক্ষা করো, আমীন।\n\nআমার প্রিয় ভাই ও বোন!\n\nবরযখ, কেয়ামত ও দোযখ সম্পর্কে কোরআন ও হাদীস থেকে যা কিছু বর্ণনা করা হয়েছে, তাতে বিন্দুমাত্র সন্দেহের অবকাশ নেই। আল্লাহ পাকের কসম! এগুলি হুবহু সত্য। মৃত্যুর পর সবকিছু আপন চোখে দেখতে পাবেন। কোরআন ও হাদীসে এ-বিষয়গুলো এতবার এতভাবে এজন্য আলোচনা করা হয়েছে, যেন আমরা সতর্ক হই, দোযখ থেকে বাঁচি এবং জান্নাত লাভে সচেষ্ট হই। দুনিয়ার এই দিনগুলো আজ না কাল শেষ হয়ে যাবে, সবাইকে মরতে হবে। কেয়ামত একদিন আসবে, হিসাব দিতে হবে। এখনো সময় আছে! আসুন আমরা তওবা করি। আগামী জীবন সঠিক পথে পরিচালনার শপথ নিই এবং জান্নাত লাভের চিন্তা-ফিকির করি। আল্লাহ না করুন, যদি উদাসীনতার ভিতর দিয়ে জীবন ফুরিয়ে যায়, তাহলে জাহান্নাম ছাড়া কোনো গতি থাকবে না।\n\nহে আল্লাহ! আমরা তোমার কাছে জান্নাত ভিক্ষা চাই। যে সকল কথা ও কাজ আমাদেরকে জান্নাতমুখী করবে, সেগুলি করার তাওফীক চাই। আর তোমার কাছে পানাহ চাই জাহান্নাম থেকে এবং যা কিছু আমাদেরকে জাহান্নামের দিকে নিয়ে যাবে তা থেকে।"
    },
    {
        "1": "আল্লাহর যিকির",
        "2": "ইসলামী শিক্ষার মূলকথা হলো, আল্লাহর বান্দা আল্লাহর হুকুম-মতো জীবন যাপন করবে এবং সকল কাজে আল্লাহ পাকের আনুগত্য করবে। সর্বাবস্থায় বান্দার দিলে যখন আল্লাহ পাকের কথা স্মরণ থাকবে, আল্লাহ পাকের ভয় ও মুহাব্বত যখন তার অন্তরে স্থান করে নেবে, কেবল তখন সকল কাজে আল্লাহ তাআলার হুকুমের সামনে আত্মসমর্পন করা সম্ভব হবে। এই জন্য বেশি বেশি যিকির করা ইসলামের একটি বড় শিক্ষা। যে ব্যক্তি বেশি বেশি তসবি পাঠ করে, তার অন্তরে আল্লাহ পাকের ভয়, মর্যাদা ও ভালোবাসা সৃষ্টি হয়। এটা পরীক্ষিত সত্য। আপনি যার রূপগুণের ধ্যানে দিনরাত মশগুল থাকবেন, তার মর্যাদা ও ভালোবাসা আপনার অন্তরে অবশ্যই গেঁথে যাবে এবং শনৈ শনৈ তা বৃদ্ধি লাভ করবে। তেমনি যারা সবসময় আল্লাহর যিকিরে মগ্ন থাকে, যাদের জিহ্বা আল্লাহ পাকের যিকিরে সতেজ থাকে, তাদের অন্তর আল্লাহর মুহাব্বত ও আজমত এবং বড়ত্ব ও ভালোবাসায় পূর্ণ হয়ে যায়। এশক ও ভালোবাসার চেরাগ তাদের আত্মাকে আলোকিত করে তোলে। মোটকথা, ভালোবাসা ব্যতীত আনুগত্য পূর্ণতা পায় না। সুতরাং আল্লাহ পাকের আনুগত্যশীল বান্দা হতে হলে অন্তরে তাঁর ভালোবাসা পয়দা করতে হবে। আর তা হবে বেশি বেশি যিকির করার দ্বারা। আল্লাহ পাক ইরশাদ করেন,\n\nيَاأَيُّهَا الَّذِينَ آمَنُوا اذْكُرُوا اللَّهَ ذِكْرًا كَثِيرًا. وَسَبِّحُوهُ بُكْرَةً وَأَصِيلًا\n\nহে মুমিনগণ! তোমরা বেশি বেশি আল্লাহকে স্মরণ করো এবং সকাল-সন্ধ্যায় তাঁর নামে তসবি পাঠ করো। সূরা আহযাব ৩৩/৪১-৪২\n\nঅন্য আয়াতে বলেন,\n\nوَاذْكُرُوا اللَّهَ كَثِيرًا لَعَلَّكُمْ تُفْلِحُونَ\n\nবেশি বেশি আল্লাহর যিকির করো। তাহলে তোমরা সফলকাম হবে। সূরা জুমুআ ৬২/১০\n\nদুটি জিনিসের পিছনে পড়ে মানুষ আল্লাহকে ভুলে যায়। আল্লাহ পাক সে-সম্পর্কে মুমিন বান্দাদের সতর্ক করে বলেন,\n\nيَاأَيُّهَا الَّذِينَ آمَنُوا لَا تُلْهِكُمْ أَمْوَالُكُمْ وَلَا أَوْلَادُكُمْ عَنْ ذِكْرِ اللَّهِ وَمَنْ يَفْعَلْ ذَلِكَ فَأُولَئِكَ هُمُ الْخَاسِرُونَ\n\nহে ঈমানদারগণ! তোমাদের মালদৌলত আর বিবি-বাচ্চারা যেন তোমাদেরকে আল্লাহর যিকির থেকে বেখবর করে না ফেলে। এমনটা যারা করে, আসলেই তারা ক্ষতিগ্রস্ত। সূরা মুনাফিকূন ৬৩/৯\n\nপাঁচ ওয়াক্ত নামায ফরজ এবং নিঃসন্দেহে তা আল্লাহ পাকের যিকির, বরং উত্তম প্রকারের যিকির। কিন্তু কোনো মুসলমানের জন্য এটা সঙ্গত নয় যে, সে শুধু নামাযের যিকিরে সীমাবদ্ধ থাকবে, নামাযের বাইরে কোনো যিকির করবে না এবং আল্লাহ তাআলাকে স্মরণ করবে না। বরং ইসলামের নির্দেশ এই যে, তুমি যে অবস্থাতেই থাকো, আল্লাহর যিকির থেকে গাফেল হয়ো না। আল্লাহ পাক বলেন,\n\nفَإِذَا قَضَيْتُمُ الصَّلَاةَ فَاذْكُرُوا اللَّهَ قِيَامًا وَقُعُودًا وَعَلَى جُنُوبِكُمْ\n\nযখন নামায শেষ হয়ে যাবে, তখন দাড়িয়ে, বসে এবং শুয়ে আল্লাহর যিকির করতে থাকবে। সূরা নিসা ৪/১০৩\n\nযারা আল্লাহর রাস্তায় জিহাদ করছে, তাদেরকে যুদ্ধাবস্থায়ও বেশি বেশি আল্লাহর যিকির করার নিদের্শ দেয়া হয়েছে। ইরশাদ হচ্ছে,\n\nيَاأَيُّهَا الَّذِينَ آمَنُوا إِذَا لَقِيتُمْ فِئَةً فَاثْبُتُوا وَاذْكُرُوا اللَّهَ كَثِيرًا لَعَلَّكُمْ تُفْلِحُونَ\n\nহে মুমিনগণ! যখন তোমরা কোনো শক্রবাহিনীর মুখোমুখী হও, তখন দৃঢ়পদ থাকো এবং বেশি বেশি আল্লাহর যিকির করো, তাহলে তোমরা সফল হবে। সূরা আনফাল ৮/৪৫\n\nআয়াতগুলো থেকে বোঝাগেলো, যিকিরের মাঝে মুসলমানদের সফলতার বিরাট দখল রয়েছে এবং যারা আল্লাহর যিকির থেকে গাফেল তারা ক্ষতির মধ্যে রয়েছে। তেমনি একটি আয়াতে এসেছে,\n\nأَلَا بِذِكْرِ اللَّهِ تَطْمَئِنُّ الْقُلُوبُ\n\nমনে রেখো! আল্লাহর যিকিরের দ্বারাই অন্তর প্রশান্তি লাভ করে। সূরা রাআদ ১৩/২৮\n\nহাদীস শরীফে এসেছে,\n\nأَيُّ العِبَادِ أَفْضَلُ دَرَجَةً عِنْدَ اللَّهِ يَوْمَ القِيَامَةِ؟ قَالَ: الذَّاكِرُونَ اللَّهَ كَثِيرًا وَالذَّاكِرَاتُ. إسناده ضعيف\n\nনবীজীর নিকট জানতে চাওয়া হলো, কেয়ামতের দিন আল্লাহর নিকট সবচে মর্যাদাপূর্ণ ইবাদত কী হবে? নবীজী বললেন, আল্লাহর যিকির, যিকিরকারী চাই সে পুরুষ হোক বা নারী। সুনানে তিরমিযী, হাদীস নং ৩৩৭৬\n\nঅন্য হাদীসে নবীজী বলেন,\n\nمَثَلُ الَّذِي يَذْكُرُ رَبَّهُ وَالَّذِي لاَ يَذْكُرُ رَبَّهُ، مَثَلُ الحَيِّ وَالمَيِّتِ\n\nযে আল্লাহকে পাককে স্মরণ করে, আর যে করে না, তাদের দু’জনের উদাহরণ জীবিত আর মৃতের মতো। সহীহ বুখারী, হাদীস নং ৬৪০৭\n\nঅর্থাৎ যে আল্লাহ তাআলার যিকির করে না, সে হলো মৃত। একটি হাদীসে নবীজী এরশাদ করেন,\n\nإِنَّ لِكُلِّ شَيْءٍ صِقَالَةً، وَإِنَّ صِقَالَةَ الْقُلُوبِ ذِكْرُ اللَّهِ عَزَّ وَجَلَّ، وَمَا مِنْ شَىْءٍ أَنْجَى مِنْ عَذَابِ اللَّهِ مِنْ ذِكْرِ اللَّهِ. إسناده ضعيف\n\nপ্রত্যেক জিনিসের জং দূর করার জন্য রেত থাকে। আত্মার জং দূর করার রেত হলো যিকির। আল্লাহর আযাব থেকে বাঁচার জন্য উসিলা হিসাবে যিকিরের চে প্রভাবশালী কোনো আমল আর নেই। দাওয়াতে কাবীর বায়হাকী, হাদীস নং ১৯\n\nযিকিরের হাকীকত\n\nযিকিরের মূল কথা হলো, বান্দা যেন আল্লাহকে ভুলে না যায়। যে কাজে বা যে অবস্থায় বান্দা থাকুক, সে যেন আল্লাহ পাকের হুকুম বিস্মৃত না হয়। এর জন্য সর্বক্ষণ মুখে আল্লাহ পাকের নাম জপা শর্ত নয়। কিন্তু বাস্তবতা এই যে, সবসময় যাদের অন্তরে আল্লাহ পাকের কথা স্মরণ থাকে, তাদের জিহ্বাও সর্বক্ষণ আল্লাহ পাকের যিকিরে সচল থাকে। আর এই অবস্থা অর্জন হয় তাদের, যারা বেশি বেশি মুখে যিকির করার মাধ্যমে দিল ও দেমাগে আল্লাহ পাকের ধ্যান ও খেয়ালের একটি বিশেষ আবহ তৈরি করে নেয় এবং আল্লাহ তাআলার সঙ্গে আন্তরিক সম্পর্ক গড়ে তোলে। তাই অধিক হারে মৌখিক যিকিরও গুরুত্বপূর্ণ। অথচ কেউ কেউ বেশি বেশি মৌখিক যিকির করাকে অনর্থক কাজ মনে করে। আমাদের মতে তাদের ধারণা যথার্থ নয়। যেহেতু হাদীসে পাকে স্পষ্ট এসেছে,\n\nيَا رَسُولَ اللَّهِ إِنَّ شَرَائِعَ الإِسْلَامِ قَدْ كَثُرَتْ عَلَيَّ، فَأَخْبِرْنِي بِشَيْءٍ أَتَشَبَّثُ بِهِ، قَالَ: لَا يَزَالُ لِسَانُكَ رَطْبًا مِنْ ذِكْرِ اللَّهِ\n\nজনৈক সাহাবী নবীজীর নিকট আরজ করলেন, হে আল্লাহর রাসুল! ইসলামে তো অনেক আমলই আছে। আমাকে আপনি একটি আমলের কথা বলেদিন, যা আমি আজীবন আঁকড়ে থাকবো। নবীজী বললেন, তোমার জিহবা যেন সবসময় আল্লাহর যিকিরে আদ্র থাকে। সুনানে তিরমিযী, হাদীস নং ৩৩৭৫\n\nঅন্য এক হাদীসে এসেছে,\n\nأَنَا مَعَ عَبْدِي إِذَا هُوَ ذَكَرَنِي وَتَحَرَّكَتْ بِي شَفَتَاهُ.\n\nআল্লাহ পাক বলেন, বান্দা যখন আমাকে স্মরণ করে এবং আমার যিকিরে তার ঠোঁট দুটি নড়তে থাকে, তখন আমি তার সঙ্গী হয়ে যাই। সুনানে ইবনে মাজাহ, হাদীস নং ৩৭৯২\n\n১. নবীজীর শেখানো বিশেষ কিছু যিকির\n\nএক: হাদীস শরীফে এসেছে,\n\nأَفْضَلُ الذِّكْرِ لاَ إِلَهَ إِلاَّ اللَّهُ\n\nসর্বোত্তম যিকির হলো লা ইলাহা ইল্লাল্লাহ। সুনানে তিরমিযী, হাদীস নং ৩৩৮৩\n\nঅন্য হাদীসে এসেছে,\n\nمَا قَالَ عَبْدٌ لاَ إِلَهَ إِلاَّ اللَّهُ قَطُّ مُخْلِصًا، إِلاَّ فُتِحَتْ لَهُ أَبْوَابُ السَّمَاءِ، حَتَّى تُفْضِيَ إِلَى العَرْشِ، مَا اجْتَنَبَ الكَبَائِرَ.\n\nযখন কোনো বান্দা পূর্ণ এখলাসের সাথে লা ইলাহা ইল্লাল্লাহ বলে, তখন আসমানের সবগুলি দরজা খুলে যায় এবং এই কালিমা সরাসরি আল্লাহ পাকের আরশে পৌঁছে যায়, যদি সে বান্দা কবিরা গোনাহ থেকে বেঁচে থাকে। সুনানে তিরমিযী, হাদীস নং ৩৫৯০\n\nএকটি হাদীসে এসেছে, হযরত মুসা আলইহিস সালাম আল্লাহ পাকের নিকট আরজ করলেন,\n\nيَا رَبِّ عَلِّمْنِي شَيْئًا أَذْكُرُكَ بِهِ وَأَدْعُوكَ بِهِ، قَالَ: يَا مُوسَى: لَا إِلَهَ إِلَّا اللهُ، قَالَ مُوسَى: يَا رَبِّ: كُلُّ عِبَادِكَ يَقُولُ هَذَا، قَالَ: قُلْ: لَا إِلَهَ إِلَّا اللهُ، قَالَ: لَا إِلَهَ إِلَّا أَنْتَ، إِنَّمَا أُرِيدُ شَيْئًا تَخُصَّنِي بِهِ، قَالَ: يَا مُوسَى، لَوْ أَنَّ السَّمَوَاتِ السَّبْعَ وَعَامِرَهُنَّ غَيْرِي، وَالْأَرَضِينَ السَّبْعَ فِي كَفَّةٍ وَلَا إِلَهَ إِلَّا اللهُ فِي كَفَّةٍ مَالَتْ بِهِنَّ لَا إِلَهَ إِلَّا اللهُ. صححه الحافظ ابن حجر في الفتح\n\nহে আল্লাহ! আমাকে এমন কোনো কালিমা বাতলে দিন, যার দ্বারা আমি আপনার যিকির করতে পারি। উত্তর এলো, ‘লা ইলাহা ইল্লাল্লাহ’ দ্বারা আমার যিকির করো। হযরত মুসা বললেন, এই কালিমা দ্বারা তো সবাই যিকির করে! আমি এটা ছাড়া বিশেষ কোনো কালিমা জানতে চাই। ইরশাদ হলো, হে মুসা! যদি সপ্তাকাশ ও তথাকার সমুদয় সৃষ্টি এবং সাত তবক জামিন এক পাল্লায় রাখা হয়, আর অন্য পাল্লায় এই কালিমা রাখা হয়, তবে এই কালিমার পাল্লাই অধিক ভারী হয়ে যাবে। সুনানে কুবরা নাসাঈ, হাদীস নং ১০৬০২\n\nসত্যিই ‘লা ইলাহা ইল্লাল্লাহ’ এমনই ওজনী। কিন্তু লোকেরা একে একটি সাধারণ বাক্য বলে মনে করে। একজন আল্লাহ্র ওলী এক বিশেষ হালতে আমাকে লক্ষ্য করে বলেন,\n\n‘কারো কাছে যদি দুনিয়ার সমস্ত সম্পদও থাকে এবং আমাকে বলে, তুমি দুনিয়ার এই সমস্ত সম্পদ নিয়ে যাও, বিনিময়ে তোমার একবারের ‘লা ইলাহা ইল্লাল্লাহ’ আমাকে দিয়ে দাও, তবে এই ফকির তাতে রাজী হবে না।’\n\nএটা অতিরঞ্জন নয়, সত্য। আল্লাহ্ পাকের কোনো বান্দার ঈমান ও একীন যখন এ-পর্যায়ে উন্নীত হয়, তখন সে বুঝতে পারে ‘লা ইলাহা ইল্লাল্লাহ’ এর মূল্য ও মর্যাদা কতো।\n\nদুই: এক হাদীসে নবীজী বলেন,\n\nأَفْضَلُ الكَلاَمِ أَرْبَعٌ: سُبْحَانَ اللَّهِ، وَالحَمْدُ لِلَّهِ، وَلاَ إِلَهَ إِلَّا اللَّهُ وَاللَّهُ أَكْبَرُ\n\nসকল কথার সেরা কথা এবং সকল কালিমার শ্রেষ্ঠ কালিমা হলো চারটি: ‘সুবহানাল্লাহ্’, ‘আলহামদুলিল্লাহ’, ‘লা ইলাহা ইল্লাল্লাহ’ ‘আল্লাহু আকবার’। সহীহ ইবনে হিব্বান, হাদীস নং ৮৩৯\n\nঅন্য হাদীসে এসেছে,\n\nلأَنْ أَقُولَ سُبْحَانَ اللهِ، وَالْحَمْدُ لِلَّهِ، وَلاَ إِلَهَ إِلاَّ اللَّهُ، وَاللَّهُ أَكْبَرُ، أَحَبُّ إِلَيَّ مِمَّا طَلَعَتْ عَلَيْهِ الشَّمْسُ.\n\nযতদূর পৃথিবীর উপর সূর্য উদিত হয়, ততদূূর পৃথিবীর চেয়েও আমার কাছে ‘সুবহানাল্লাহ’, ‘ওয়ালহামদুল্লিাহ্’ ‘ওয়াল্লাহু আকবার’ বলা অধিক প্রিয়। সহীহ মুসলিম, হাদীস নং ২৬৯৫\n\nকিছু হাদীসে ‘আলল্লাহু আকবার’ এর পর ‘লা হাওলা ওয়ালা কুওয়াতা ইল্লা বিল্লাহ’-ও এসেছে। একে ‘কালিমায়ে তামজীদ’ বলে। কালিমায়ে তামজীদ আল্লাহ পাকের প্রশংসা ও স্তুতি বর্ণনার একটি পূর্ণাঙ্গ ওজিফা। আমাদের এক বুযুর্গ কালিমায়ে তামজীদের ব্যাখ্যায় বলেন, ‘সুবহানাল্লাহ্’ অর্থ আল্লাহপাক সকল দোষ-ত্রুটির উর্ধ্বে এবং যা কিছু তাঁর শান-উপযোগী নয়, তা থেকে তিনি পূতপবিত্র। ‘আলহামদুলিলল্লাহ্’ অর্থ সমস্ত সৌন্দর্য, যোগ্যতা ও পূর্ণতার অধিকারী তিনি। অতএব সকল প্রশংসা তাঁর। যখন একমাত্র তিনিই সকল গুণাবলীর আধার এবং সকল দোষ-ত্রুটির ঊর্ধ্বে, তখন ইবাদতের উপযুক্তও কেবল তিনি ‘লা ইলাহা ইল্লাল্লাহ’। আমরা তাঁর অক্ষম বান্দা। আর তিনি মহিয়ান ‘আল্লাহু আকবার’। কখনো আমরা তার ইবাদতের হক আদায় করতে পারবো না, যদি না তিনি সহায় হোন ‘লা হাওলা ওয়া লাকুয়াতা ইল্লা বিল্লাহ।’\n\nতিন: একটি প্রসিদ্ধ হাদীসে এসেছে, নবী-কন্যা হযরত ফাতেমা রাজিয়াল্লাহু আনহা নিজ হাতে ঘরের কাজ করতেন। নিজেই পানি আনতেন, চাক্কি ঘুরিয়ে আটা পিষতেন। একবার তিনি নবীজী সাল্লাল্লাহু আলাইহি ওয়াসাল্লামের নিকট আরজ করলেন, এই কাজগুলো করতে আমার জন্য একটি চাকরানীর ব্যবস্থা করে দিন। তখন নবীজী কন্যা ফাতেমা ও জামাতা আলীকে বললেন,\n\nإِذَا أَوَيْتُمَا إِلَى فِرَاشِكُمَا، أَوْ أَخَذْتُمَا مَضَاجِعَكُمَا، فَكَبِّرَا ثَلاَثًا وَثَلاَثِينَ، وَسَبِّحَا ثَلاَثًا وَثَلاَثِينَ، وَاحْمَدَا ثَلاَثًا وَثَلاَثِينَ، فَهَذَا خَيْرٌ لَكُمَا مِنْ خَادِمٍ\n\nআমি তোমাদেরকে এর চেয়েও উত্তম জিনিস শিখিয়ে দিচ্ছি, তোমরা শোয়ার সময় তেত্রিশবার ‘আল্লাহু আকবার’ তেত্রিশবার ‘সুবহানাল্লাহ্’, এবং তেত্রিশবার ‘আলহামদুলিল্লাহ্’ এবং পড়বে। এটা চাকর-বাকরেরচেও অনেক উত্তম। সহীহ বুখারী, হাদীস নং ৬৩১৮\n\nএকে ‘তাসবীহে ফাতেমী’ বলা হয়।\n\nঅন্য হাদীসে এই তাসবিহগুলির ফজীলত সম্পর্কে এসেছে,\n\nمَنْ سَبَّحَ اللهَ فِي دُبُرِ كُلِّ صَلَاةٍ ثَلَاثًا وَثَلَاثِينَ، وَحَمِدَ اللهَ ثَلَاثًا وَثَلَاثِينَ، وَكَبَّرَ اللهَ ثَلَاثًا وَثَلَاثِينَ، فَتْلِكَ تِسْعَةٌ وَتِسْعُونَ، وَقَالَ: تَمَامَ الْمِائَةِ: لَا إِلَهَ إِلَّا اللهُ وَحْدَهُ لَا شَرِيكَ لَهُ، لَهُ الْمُلْكُ وَلَهُ الْحَمْدُ وَهُوَ عَلَى كُلِّ شَيْءٍ قَدِيرٌ غُفِرَتْ خَطَايَاهُ وَإِنْ كَانَتْ مِثْلَ زَبَدِ الْبَحْرِ\n\nযে ব্যক্তি প্রত্যেক নামাজের পর তেত্রিশবার ‘সুবহানাল্লাহ্’, এবং তেত্রিশবার ‘আলহামদুলিল্লাহ্’ এবং চৌত্রিশবার ‘আল্লাহু আকবার’ পড়বে এবং শেষে ‘লা ইলাহা ইল্লাল্লাহু ওয়াহদাহু লা শারীকা লাহু, লাহুল মুলকু ওয়া লাহুল হামদু ওয়া হুওয়া আলা কুল্লি শাই ইন কদীর’ পড়বে, আল্লাহ পাক তার সমস্ত (ছগীরা) গোনাহ্ মাফ করে দিবেন, যদিও তা সমুদ্রের ফেনার সমান হয় না কেন। সহীহ মুসলিম, হাদীস নং ৫৯৭\n\nচার: একটি হাদীসে এসেছে,\n\nمَنْ قَالَ: حِينَ يُصْبِحُ وَحِينَ يُمْسِي: سُبْحَانَ اللهِ وَبِحَمْدِهِ، مِائَةَ مَرَّةٍ، لَمْ يَأْتِ أَحَدٌ يَوْمَ الْقِيَامَةِ، بِأَفْضَلَ مِمَّا جَاءَ بِهِ\n\nযে ব্যক্তি সকাল-সন্ধ্যা একশবার করে ‘সুবহানাল্লাহি ওয়া বিহামদিহী’ পড়বে, কেয়ামতের দিন তার চে’ অধিক সওয়াব নিয়ে কেউ উঠতে পারবে না। হ্যাঁ, যে এর সাথে অন্য আমলও করে তার কথা ভিন্ন। সহীহ মুসলিম, হাদীস নং ২৬৯২\n\nপাঁচ: অন্য একটি হাদীসে এসেছে,\n\nكَلِمَتَانِ خَفِيفَتَانِ عَلَى اللِّسَانِ، ثَقِيلَتَانِ فِي المِيزَانِ، حَبِيبَتَانِ إِلَى الرَّحْمَنِ، سُبْحَانَ اللَّهِ وَبِحَمْدِهِ، سُبْحَانَ اللَّهِ العَظِيمِ\n\nদুটি কালিমা উচ্চারণে সহজ, কিন্তু মিযানের পাল্লায় অনেক ভারী এবং দয়াল আল্লাহ নিকট খুবই প্রিয়। ‘সুবহানাল্লাহি ওয়াবি হামদিহী সুবহানাল্লাহিল আযীম। সহীহ বুখারী, হাদীস নং ৬৬৮২\n\nউল্লিখিত যিকিরগুলির দুই একটি যিকিরও যদি কেউ নিয়মিত করতে থাকে, তবে তার জন্য এটুকুই যথেষ্ট।\n\nযিকিরের ক্ষেত্রে একটি লক্ষণীয় বিষয় হলো, যিকিরের দ্বারা সওয়াব লাভের বিষয়টি বিশেষ কোনো রীতি-পদ্ধতির উপর নির্ভরশীল নয়। যিকিরের যে কোনো কালিমা যে কোনো সংখ্যায় কোনো বান্দা এখলাসের সঙ্গে পড়বে, ইনশাআল্লাহ সে পূর্ণ সওয়াব লাভ করবে। তবে পীর-মাশায়েখগণ যে বিশেষ পদ্ধতি ও সংখ্যায় যিকির করার তালীম দেন, তা সেভাবেই করা উচিৎ। কারণ তাদের সামনে সওয়াব ছাড়াও অতিরিক্ত কিছু উদ্দেশ্য থাকে। যেমন, আল্লাহ পাকের মুহাব্বত বৃদ্ধি পাওয়া, অন্তর নরম হওয়া, চোখে পানি আসা, সবসময় অন্তরে আল্লাহ্র উপস্থিতি অনুভব করা, কলবের রোগ-ব্যাধি দূর হওয়া ইত্যাদি। এই উদ্দেশ্যগুলি সাধনের জন্য হক্কানী পীর ও মাশায়েখগণের শেখানো জায়েয তরীকা অনুসারে যিকির করা আবশ্যক। অন্যথায় এ উদ্দেশ্যগুলি অর্জন করা সহজ নয়। একটি উদাহরণ দিলে বিষয়টি আরও স্পষ্ট হবে, যেমন কেউ শুধু সওয়াবের জন্য সুরা ইয়াসীন তেলওয়াত করছে। তাহলে সে সকাল-সন্ধ্যা একবার একবার তেলওয়াত করবে। ফাঁকে-ফাঁকে আরও কয়েকবার তেলওয়াত করতে পারে। এতেই যথেষ্ঠ হয়ে যাবে। কিন্তু যে সুরা ইয়াসীন মুখস্ত করতে চায়, তাকে সকাল-সন্ধ্যায় বা ফাঁকে-ফাঁকে তেলওয়াত করলে হবে না, বরং বিশেষ প্রক্রিয়ায় একনাগাড়ে বহুবার তেলওয়াত করতে হবে। অন্যথায় সওয়াব পেলেও মুখস্ত হবে না।\n\nব্যস, সাধারণ যিকির এবং অলী-বুযুর্গদের বিশেষ পদ্ধতির যিকিরের মাঝে এই যা পার্থক্য। এই স্বাভাবিক পার্থক্য না বোঝার কারণে অনেকে বিভ্রান্ত হয়। আল্লাহপাক সকলকে বোঝার তাওফীক দান করুন, আমীন।\n\nকোরআন শরীফ তেলাওয়াত করা\n\nআজকালের কতিপয় লোকের ধারণা, না বুঝে কোরআন তেলওয়াত করা একটি অর্থহীন কাজ। তারা কোরআন শরীফকে অন্যান্য আইনের বই কিংবা উপদেশমূলক গ্রন্থের মতোই মনে করে। সেগুলি যেমন অর্থ না বুঝে পড়া নিরর্থক, তেমনি কোরআন শরীফও না বুঝে পড়া নিরর্থক! অথচ কোরআন শরীফ অন্যান্য গ্রন্থের মত নয়, বরং তা আল্লাহ পাকের কালাম। কেউ যদি অর্থ না বোঝে, কিন্তু ভক্তি ও ভালবাসা নিয়ে তেলাওয়াত করে, তবে তাতেও অনেক ফায়দা হয়। কেননা তেলাওয়াত ভিন্ন একটি ইবাদত। হ্যাঁ, এটা ঠিক যে, কোরআন নাজিলের মূল উদ্দেশ্য হলো হেদায়েত ও নসীহত। আর এই নসীহত ও হেদায়েত বুঝে বুঝে তেলাওয়াত করার দ্বারা অর্জন হয়। সুতরাং বুঝে বুঝে তেলাওয়াত করতে পারা অনেক বড় সৌভাগ্যের বিষয়। তাই কোরআন শরীফের অর্থ বোঝার চেষ্টা করা একান্ত কর্তব্য।\n\nকোরআন তেলাওয়াত আল্লাহ পাকের উত্তম যিকির। হাদীস শরীফে এসেছে,\n\nوَفَضْلُ كَلاَمِ اللهِ عَلَى سَائِرِ الكَلاَمِ كَفَضْلِ اللهِ عَلَى خَلْقِهِ. قال ابن حجر في الفتح: رجاله ثقات إلا عطية العوفي ففيه ضعف\n\nসমস্ত মাখলুকের উপর আল্লাহ পাকের ফজীলত যেমন, সমস্ত কালামের উপর আল্লাহ তাআলার কালামের ফজীলতও তেমন। সুনানে তিরমিযী, হাদীস নং ২৯২৬\n\nঅন্য হাদীসে এসেছে,\n\nمَنْ قَرَأَ حَرْفًا مِنْ كِتَابِ اللهِ فَلَهُ بِهِ حَسَنَةٌ، وَالحَسَنَةُ بِعَشْرِ أَمْثَالِهَا، لاَ أَقُولُ الم حَرْفٌ، وَلَكِنْ أَلِفٌ حَرْفٌ وَلاَمٌ حَرْفٌ وَمِيمٌ حَرْفٌ.\n\nযে ব্যক্তি কোরআন শরীফের একটি অক্ষর পাঠ করবে, সে দশ নেকী সমান একটি নেকী পাবে। আর আমি এটা বলছি না যে, ‘আলিফ-লাম-মীম’ পুরোটা একটি হরফ। বরং ‘আলিফ’ একটি হরফ। ‘লাম’ আরেকটি হরফ এবং ‘মীম’ ভিন্ন একটি হরফ। সুনানে তিরমিযী, হাদীস নং ২৯১০\n\nএক হাদীসে তেলাওয়াতের ফজীলত সম্পর্কে এসেছে,\n\nاقْرَءُوا الْقُرْآنَ فَإِنَّهُ يَأْتِي يَوْمَ الْقِيَامَةِ شَفِيعًا لِأَصْحَابِهِ\n\nহে লোক সকল! তোমরা তেলাওয়াত করো, কেয়ামতের দিন তেলাওয়াতকারীদের জন্য কোরআন শরীফ সুপারিশ করবে। সহীহ মুসলিম, হাদীস নং ৮০৪\n\nকিছু পরামর্শ\n\nএক. বেশি বেশি যিকির করার কারণে যাদের অন্তরে আল্লাহর নাম জারি হয়ে গেছে এবং যিকির যাদের জীবনের অংশ হয়ে গেছে, তাদের জন্য সময় সংখ্যা ঠিক করে যিকির করার প্রয়োজন হয় না। কিন্তু সাধারণ মানুষের জন্য আপন আপন অবস্থা বিবেচনা করে এবং শৃঙ্খলাগত প্রয়োজনে যিকিরের সময় ও সংখ্যা ঠিক করে নেয়া জরুরি। এক্ষেত্রে কোনো আল্লাহ ওয়ালা ব্যক্তির পরামর্শ গ্রহণ করা ভালো। আর কোরআন তেলাওয়াতের জন্যও একটি রুটিন থাকা উচিৎ।\n\nদুই. যথাসম্ভব যিকির করার সময় অর্থের প্রতি লক্ষ্য করা এবং আল্লাহ পাকের বড়ত্ব ও ভালোবাসা অন্তরে জাগরুক রাখা একান্ত কাম্য । এই ধ্যান রাখাও কাম্য যে, আল্লাহ পাক আমার সঙ্গে আছেন। তিনি আমাকে দেখছেন এবং আমার যিকির শুনছেন।\n\nতিন. অযু ছাড়াও যিকির করা যায়। ইনশাআল্লাহ এতে সওয়াব কম হবে না। তবে অযুর সাথে যিকির করলে যিকিরের প্রভাব অধিক ভালো হয় এবং অন্তরে নূর পয়দা হয়।\n\nচার. কালিমায়ে তামজীদ তথা ‘সুবহানাল্লাহ ওয়াল হামদুলিল্লাহ ওয়ালা ইলাহা ইল্লাল্রাহু ওয়াল্লাহু আকবার’ এই যিকিরটিকে সব যিকিরের সমষ্টি বলা যেতে পারে। প্রায় সকল ওলী-বুযুর্গরা মুরীদদেরকে এই যিকির শিখিয়ে থাকেন। সাথে এস্তেগফার ও দরুদ শরীফ পড়তে বলেন। এস্তেগফার ও দরুদ শরীফ সম্পর্কে উনিশ ও বিশতম পাঠে আলোচনা হবে ইনশাআল্লাহ। আল্লাহ তাআলা আমাদের সকলের কলবকে তাঁর এশক ও মুহাব্বতে পূর্ণ করে দিন। আমাদের যবানকে তার যিকিরে সচল করে দিন এবং যিকিরের নূর ও বরকত আমাদের সকলকে নসীব করুন, আমীন।"
    },
    {
        "1": "দুআ ও প্রার্থনা",
        "2": "এটা সর্বজনস্বীকৃত সত্য যে, এই পৃথিবীর সবকিছু আল্লাহ পাকের হুকুমে চলছে। ছোটবড় সব কিছু তার কুদরতি কব্জায় রয়েছে। সুতরাং সকল সমস্যায় তাকে ডাকা এবং সকল প্রয়োজনে তার নিকট দুআ করা একান্ত স্বভাবসিদ্ধ বিষয়। এই জন্য সকল ধর্মে প্রার্থনার বিধান রয়েছে। সবাই আপন আপন প্রয়োজনে সৃষ্টিকর্তার নিকট হাত পাতে। আর ইসলামের দুআর বিষয়টি সবিশেষ গুরুত্বপূর্ণ। আল্লাহ পাক বলেন,\n\nوَقَالَ رَبُّكُمُ ادْعُونِي أَسْتَجِبْ لَكُمْ\n\nআর তোমাদের প্রতিপালক বলেন, তোমরা আমাকে ডাকো, আমি তোমাদের ডাকে সাড়া দিবো। সূরা গাফির ৪০/৬০\n\nঅন্য আয়াতে বলেন,\n\nقُلْ مَا يَعْبَأُ بِكُمْ رَبِّي لَوْلَا دُعَاؤُكُمْ\n\nবলুন, তোমাদের দুআ যদি না থাকতো, তবে আমার রব তোমাদের কোনো পরওয়াই করতেন না। সূরা ফুরকান ২৫/৭৭\n\nএক আয়াতে এসেছে,\n\nوَإِذَا سَأَلَكَ عِبَادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذَا دَعَانِ\n\nহে রাসুল! আমার বান্দা আপনাকে আমার সম্পর্কে জিজ্ঞেস করছে, আপনি বলুন, আমি নিকটেই আছি। যখন সে দুআ করে, আমি তার দুআ শুনি এবং কবুল করি। সূরা ২/১৮৬\n\nপ্রয়োজনের সময় দুআ করা এবং আল্লাহ পাকের নিকট সাহায্যে চাওয়া একটি ইবাদত, বরং দুআ হলো ইবাদতের সারনির্যাস। কেননা এর মাধ্যমে ‘আবদিয়্যত’ তথা নিজের গোলামি এবং অক্ষমতা প্রকাশ পায়। হাদীস শরীফে এসেছে,\n\nإِنَّ الدُّعَاءَ هُوَ الْعِبَادَةُ. وفي الباب عن أنس عند الترمذي الدُّعَاءُ مُخُّ العِبَادَةِ وهو حسن في الشواهد.\n\nদুআই ইবাদত। অন্য বর্ণনায় এসেছে, দুআ হলো ইবাদতের মগজ। মুসনাদে আহমদ, হাদীস নং ১৮৩৫২\n\nসুবহানাল্লাহ! দুনিয়াতে প্রয়োজন পুরনের জন্য বারবার হাত পাতলে একান্ত আপনজনও বিরক্ত হয়। আর আল্লাহ পাক নাখোশ হন বান্দা তাঁর কাছে না চাইলে, তাঁর নিকট হাত না পাতলে। হাদীস শরীফে এসেছে,\n\nمَنْ فُتِحَ لَهُ مِنْكُمْ بَابُ الدُّعَاءِ فُتِحَتْ لَهُ أَبْوَابُ الرَّحْمَةِ. أَخْرَجَهُ التِّرْمِذِيُّ بِسَنَدٍ لَيِّنٍ\n\nযার জন্য দুআর দরোজা খুলেগেলো অর্থাৎ যে আল্লাহ পাকের পক্ষ হতে আন্তরিকভাবে দুআ করার তাওফীক প্রাপ্ত হলো, তার জন্য আল্লাহ পাকের রহমতের দরোজাও খুলে গেলো। সুনানে তিরমিযী, হাদীস নং ৩৫৪৮\n\nদুআ যেমনিভাবে প্রয়োজন পুরণের উসিলা, তেমনি সেটা উঁচু মানের ইবাদতও বটে। কেননা দুআর দ্বারা আল্লাহ পাক বড় খুশি হন এবং বান্দার জন্য রহমতের দরোজাগুলি খুলে দেন। এখন বান্দা দ্বীনী প্রয়োজনে দুআ করুক আর দুনিয়াবী প্রয়োজনে। তবে নাজায়েয বিষয়ে দুআ করা জায়েয নয়।\n\nএখানে মনে রাখার বিষয় হলো, যে দুআ যতটা দিল থেকে করা হবে এবং যতটা অক্ষমতা ও অসহায়ত্বের সঙ্গে করা হবে, আর যত বেশি আল্লাহ পাকের কুদরত ও রহমতের উপর একীন ও বিশ্বাস নিয়ে করা হবে, সে দুআ আল্লাহ তালার দরবারে তত বেশি কবুল হবে। কিন্তু যে দুআ অন্তর থেকে হবে না, বরং মুখোমুখ প্রথাপালনের জন্য হবে, সেটা আসলে দুআই নয়। হাদীস শরীফে এসেছে,\n\nوَاعْلَمُوا أَنَّ اللَّهَ لاَ يَسْتَجِيبُ دُعَاءً مِنْ قَلْبٍ غَافِلٍ لاَهٍ.\n\nজেনে রেখো, উদাসীনভাবে, অমনোযোগের সাথে যে দুআ করা হয়, আল্লাহ তাআলা সে দুআ কবুল করেন না। তিরমিযী, হাদীস নং ৩৪৭৯\n\nকিছু পরামর্শ\n\nএক. সকল সময়ে দুআ করা যায়। তবে বিশেষ কিছু সময় দুআ কবুলের সম্ভাবনা বেশি থাকে। যেমন ফরজ নামাযের পর, শেষ রাতে, ইফতারের সময়, সফররত অবস্থায়, কোনো নেক কাজ করার পর, শুক্রবার আছর থেকে মাগরিব পর্যন্ত, আযান ও একামতের মধ্যবর্তী সময়, আরাফার ময়দানে ইত্যাদি।\n\nদুই. আল্লাহ পাক সকলের দুআ শোনেন ও কবুল করেন। অবশ্য যারা মুক্তাকী পরহেযগার, তাদের দুআ কবুল হওয়ায় অধিক সম্ভাবনা রাখে। কিন্তু এর অর্থ এই নয় যে, ওলী-বুযুর্গদের দুআই শুধু কবুল হয়, সাধারণ মানুষের দুআ কখনোই কবুল হয় না। সুতরাং গোনাহগার হলেও দুআ ছেড়ে দেওয়া উচিৎ নয়। আল্লাহ পাক পরম করুণাময় এবং দয়ালু। তিনি গোনাহগারকে যেমন রিযিক দান করেন, তেমনি তার দুআও কবুল করেন। তাছাড়া দুআ তো ভিন্ন একটি ইবাদাতও বটে। তাই দুআ কবুল হোক আর না হোক, সওয়াবটা তো পাবো! তেমনি উদ্দেশ্য হাসিল না হলে কয়েকবার দুআ করেই হাল ছেড়ে দেয়া উচিৎ নয়। আল্লাহ পাক তো আমাদের ইচ্ছা-অনিচ্ছার অনুসারী নন। কখন কিভাবে দুআ কবুল হওয়ার মাঝে আমাদের কল্যাণ নিহিত, তিনিই তা ভালো জানেন, আমরা জানি না। সুতরাং আমাদের কাজ আমাদের করেই যাওয়া উচিৎ। হাদীস শরীফে এসেছে,\n\nمَا مِنْ مُسْلِمٍ يَدْعُو، لَيْسَ بِإِثْمٍ وَلَا بِقَطِيعَةِ رَحِمٍ، إِلَّا أَعْطَاهُ إِحْدَى ثَلَاثٍ: إِمَّا أَنْ يُعَجِّلَ لَهُ دَعْوَتَهُ، وَإِمَّا أَنْ يَدَّخِرَهَا لَهُ فِي الْآخِرَةِ، وَإِمَّا أَنْ يَدْفَعَ عَنْهُ مِنَ السُّوءِ مِثْلَهَا\n\nকোনো দুআ কখনো বেকার হয় না। তবে দুআ সফল হওয়ার ছুরত বিভিন্ন হতে পারে। কখনো বান্দা যা চায়, তা তার জন্য কল্যাণকর নয় বলে আল্লাহ পাক তাকে অন্য নেয়ামত দান করেন, বা দুআর বদৌলতে গোনাহ মাফ করে দেন। আল্লাহ তাআলা দুআকে আখেরাতের পুঁজি হিসাবে রেখে দেন। কখনো বা তার উপর থেকে কোনো বালা-মুসীবত টলিয়ে দেন। আল আদাবুল মুফরাদ, হাদীস নং ৭১০\n\nকিন্তু মানুষ তা বুঝতে পারে না বলে কিছু কিছু দুআ ব্যর্থ হয়েছে মনে করে। দুনিয়াতে যার অনেক দুআ কবুল হয়নি, আখেরাতে সেই দুআগুলোর বদলে যখন সে অনেক সওয়াব ও নেয়ামত দেখতে পাবে, তখন আক্ষেপ করবে, হায়! দুনিয়াতে আমার কোনো দুআই যদি কবুল না হতো এবং সবগুলির বদলা যদি এখানে এসে পেতাম, তাহলে কতই না ভালো হতো!\n\nমোটকথা, আল্লাহ পাকের রহমত ও কুদরতের উপর ভরসা করে এবং কবুল হওয়ার বিষয়ে পূর্ণ আস্থা রেখে সকল প্রয়োজনে দুআ করা প্রত্যেক মুমিনের একান্ত কর্তব্য। আর এ-ব্যাপারেও পূর্ণ আস্বস্ত থাকা চাই যে, কোনো দুআই কখনো বেকার যায় না।\n\nযথাসম্ভব দুআ এমন শব্দে করা উচিৎ, যার দ্বারা আল্লাহ পাকের বড়ত্ব এবং নিজের অসহায়ত্ব প্রকাশ পায়। কোরআন ও হাদীসে এ ধরণের বহু দুআ বর্ণিত আছে। এগুলোই সবচে সুন্দর। এমন চল্লিশটি দুআ দুই নং পরিশিষ্টে উল্লেখ করা হয়েছে। আল্লাহ পাক আমাদের সকলকে প্রতিদিন কিছু সময় একান্তে দুআ-মোনাজাতে কাটানোর তাওফীক দান করুন, আমীন।"
    }
]