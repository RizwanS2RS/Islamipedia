[
  {
    "1": "ভূমিকা",
    "2": "গ্রন্থকারের পেশ কালাম\n﻿আল্লাহ রাব্বুল ‘আলামীন যখন ছিলেন একা, ছিলো না তাঁর সখা, ছিল না তাঁর পরিচয়। তিনি ছিলেন গুপ্ত ধন-ভান্ডারের ন্যায়। নিজের আত্মপরিচয় ও আত্মপ্রকাশের উদ্দেশ্যে তিনি আপন যাতি নূরের ফয়েজ, ঝলক ও জ্যোতিঃ হতে সৃষ্টি করলেন আপন হাবীবের নূর মোবারক। ঐ নূরে মুহাম্মদী [ﷺ] হতেই পয়দা করলেন আরশ-কুরসি, লাওহ-কলম, আসমান-জমিন তথা সবকিছু। তখন আগুন-পানি, মাটি-বায়ু অর্থাৎ সৃষ্টির মৌলিক কোন পদার্থেরই অস্তিত্ব ছিলো না। সুতরাং নূরে মুহাম্মদী [ﷺ] হলো প্রথম ও মৌলিক সৃষ্টি। এই সৃষ্টি রহস্যের তো তখন কোন স্বাক্ষীই ছিলো না খোদা ভিন্ন। সন্তান যেমন জানেনা পিতা মাতার সৃষ্টি রহস্য সম্পর্কে, তদ্রুপ খোদার সৃষ্টি জগত ও জানেনা তাদের সৃষ্টির মূল রহস্যের সন্ধান। এমনকি ফেরেশতাকুল শিরোমনি হযরত জিবরাইল عليه السلام ও হাকিকতে মুহাম্মদী [ﷺ] সম্পর্কে পূর্ণ অবগত ছিলেন না। তিনি শুধু একটি তারকাকে বাহাত্তর হাজার বার উদিত হতে দেখেছেন, সত্তর হাজার বছর পর পর। আর সত্তর হাজার বছর পর পর ডুবন্ত অবস্থায় বাহাত্তর হাজার বার দেখতেই পাননি। অংকের হিসেবে পাঁচশত চার কোটি বছর উদিত অবস্থায় ঐ তারকার যাহেরী সুরত মাত্র দেখেছিলেন হযরত জিবরাইল عليه السلام। বাতেনীরূপে ঐ তারকা অনুরূপ পাঁচশত চার কোটি বছর অবস্থান করেছিলেন। যাহেরী ও বাতেনী অবস্থায় মোট এক হাজার আট কোটি বৎসর নবী করিম [ﷺ] নূরানী চতুর্থ হিজাবে বিদ্যমান ছিলেন।\n\nকিন্তু জিবরাইল عليه السلام ঐ বাতেনী সুরতের বিষয়ে সম্যক অবগত ছিলেন না। হযরত আবু হোরায়রা (رضي الله عنه) বর্ণিত হাদীস মোতাবেক নবী করিম রাউফুর রাহীম [ﷺ] জিবরাইল عليه السلام কে ঐ তারকার তথ্য জানিয়ে বলেছিলেন, “আমি ছিলাম ঐ তারকা\" (সীরাতে হলবিয়া ১ম খন্ড ৩০ পৃষ্ঠা ও রুহুল বয়ান সূরা তাওবা ১২৮ আয়াত)। সুতরাং এই হাকিকতে মুহাম্মদীর অর্ধেক বাতেনী অংশ বা বাতেনী রূপ সম্পর্কে জিবরাইলের ও জানা ছিলো না প্রকৃত অবস্থা।\n\nমি’রাজ রজনীতে খোদার দীদার লাভ করে যখন নবী করিম [ﷺ] ফিরতি পথে একা একা ষষ্ঠ আকাশে নেমে আসলেন, তখন মূসা عليه السلام এঁর সাথে তাঁর সাক্ষাৎ হয়েছিল। হযরত মূসা عليه السلام এঁর অনুরোধে তিনি পুনরায় নয় বার আল্লাহর দরবারে একা একা আসা যাওয়া করেছিলেন উম্মতের নামাযের সংখ্যা কমানোর জন্য। বাহ্যিক দৃষ্টিতে উম্মতে মুহাম্মদীর [ﷺ] প্রতি মূসা عليه السلام এঁর মায়া ও দরদ দেখা গেলেও প্রকৃতপক্ষে মূসা عليه السلام এঁর আর একটি উদ্দেশ্য এখানে গোপনে ও প্রচ্ছন্নভাবে কাজ করেছিলো। সেটা ছিল আল্লাহর নূরের তাজাল্লী দর্শনের প্রবল আকাঙ্খা (তাফসীরে সাভী)। আড়াই হাজার বছর পূর্বে তূর পর্বতে আল্লাহর নূরের জালালী তাজাল্লী সহ্য করতে না পেরে তিনি বেহুঁশ হয়ে পড়েছিলেন। আজ মি’রাজ রাতে সেই নূরের তাজাল্লী নবীজীর চেহারা মোবারকে প্রতিফলিত দেখে মূসা عليه السلام এঁর সুপ্ত বাসনা পুনরায় জেগে উঠে। তাই তিনি উম্মতে মুহাম্মদীর [ﷺ] নামাজের বাহানায় পুনঃ নয় বার আল্লাহর নূরের দীদার নবীজীর মাধ্যমে লাভ করতে সক্ষম হয়েছিলেন। আল্লাহর প্রিয় হাবীব [ﷺ] হলেন আল্লাহ দর্শনের আয়না স্বরূপ (মসনবী শরীফ)। এই আয়নাতেই আল্লাহর নূর প্রতিবিম্বিত হয় এবং তখন দেখাও সম্ভব, যেমন পূর্ণ সূর্যগ্রহণের সময় এক্সরে ফিল্মের মাধ্যমে সূর্যগ্রহণের রূপ দেখা যায়, খালি চোখে সম্ভব নয়।\n\nমসনবী শরীফে সূফী সম্রাট আল্লামা জালাল উদ্দিন রূমী (رحمة الله عليه) বলেছেনঃ\n\n\\\"মোস্তফা আয়নায়ে জিল্লে খোদাস্ত,\nমুনআকাছ দর ওয়ায় হামা খোয়ে খোদাস্ত।\\\"\n\nঅর্থঃ “নবী মোস্তফা [ﷺ] হচ্ছেন আল্লাহর নূরানী তাজাল্লী দর্শনের আয়না স্বরূপ। ঐ আয়নাতেই আল্লাহর পবিত্র যাতের সবকিছু প্রতিবিম্বিত ও প্রতিফলিত হয়।\\\" মাওলানা রুমীর উচ্চমার্গের এই আধ্যাত্মিক তত্ত্ব মূলতঃ মূসা عليه السلام এঁর নবী দর্শনের তথ্য হতেই উৎসারিত।\n\nউপরের দু’টি ঘটনা থেকে এই শিক্ষাই পাওয়া গেল যে, হাকিকতে মুহাম্মদীর [ﷺ] স্বরূপ উদঘাটন করতে হলে জিবরাইল ও হযরত মুসা عليه السلام থেকেই তথ্য সংগ্রহ করতে হবে এবং তাঁদের দৃষ্টিতেই দেখতে হবে। মানুষের দৃষ্টিতে দেখতে গেলে তিনি আমাদের মত বলেই মনে হবে। আবু জাহেল ও আবু বকর (رضي الله عنه) উভয়েই নবীজীকে দেখেছে। প্রথমজন দেখেছে কুফুরী নজরে। তাই বলেছে- “তিনি তো আমাদের মতই একজন সাধারণ মানুষ\\\"। দ্বিতীয়জন দেখেছেন ঈমানী নজরে। তাই তিনি বলেছেন- “মোহাম্মাদুন বাশারুন লাকাল বাশারী\\\" অর্থাৎ \\\"মুহাম্মদ মোস্তফা [ﷺ] সুরতে মানবজাতি হয়েও কোন মানুষের মতই নন\\(আল্লামা বুছেরীর কাসিদায়ে বোরদা)। সুবহানাল্লাহ!\\n\\nহুযুর(ﷺ)-এঁর ক্ষেত্রে এসেই ঈমান ও কুফুরীর পার্থক্য ধরা পড়ে যায়। আল্লাহ সম্পর্কে তেমন আশংকা কম। একদল লোক নিজেদের দাঁড়িপাল্লা দিয়ে নবীজীকে ওজন করতে চায়। আর একদল লোক নবীজীর দাঁড়িপাল্লায় নিজেকে ওজন করে নেয়। ঝিনুক দিয়ে সাগরের পানি মাপা যায় না। মাপতে গেলে সাগরের পানি কমবে না। কিন্তু ঝিনুকের জীবন সর্বনাশ হয়ে যাবে। তাই বলছিলাম - যেখানে হযরত জিবরাইল عليه السلام এবং হযরত মুসা عليه السلام নবীজীর নূরের পূর্ণ হাকিক্বত অনুধাবনে অক্ষম - সেখানে আমরা কে?\\n\\nকিন্তু হাল জামানার একশ্রেণির জ্ঞানপাপী নামধারী আলেম ও জাহেল পীর নবী করিম (ﷺ)এঁর নূর মোবারক কে অস্বীকার করে তাকে মাটির সৃষ্টি বলে অজস্র টাকা খরচ করে বই লিখে ব্যাপক প্রচারণা চালাচ্ছে। তাদের বই পুস্তকে নবীজীর আল্লাহ প্রদত্ত ইলমে গায়েব ও হাযির-নাযির সিফাতকে তারা অস্বীকার করেছে। তাদের এই কুফুরী প্রচারণায় মানুষ ধোকায় পড়ে বিভ্রান্ত হচ্ছে। তাই এই অধম লেখক নিজের এলেমের দীনতা ও সীমাবদ্ধতা সত্বেও তাদের বিরুদ্ধে মসি তলোয়ার উত্তোলন করতে চেষ্টা করেছি। বক্ষমান গ্রন্থের নামকরণ করেছি:নূরনবী [ﷺ]\\\" বা \"ঈদে মীলাদুন্নবী [ﷺ] সংকলন।\\\" নবী করিম [ﷺ]-এঁর আদি সৃষ্টি হতে ইন্তিকাল পর্যন্ত আক্বিদা ভিত্তিক জীবনী ও চরিতাংশ আলোচনা করেছি এই গ্রন্থে। দলীল প্রমাণ যথাসাধ্য কোটেশন ভিত্তিক উল্লেখ করার চেষ্টা করেছি। সাধারণতঃ রেফারেন্স ভিত্তিক অনুবাদ পেশ করেছি। মূল গ্রন্থ সংরক্ষিত রেখেছি, প্রয়োজনে পেশ করার জন্যে। প্রতিটি অধ্যায়ে সংশ্লিষ্ট আক্বিদা ও শিক্ষণীয় বিষয় উল্লেখ করেছি, যাতে ঘটনার মাধ্যমে ঈমান-আক্বিদা সংশোধন করা যায়।\n\nপূর্ণাঙ্গ গ্রন্থ রচনায় এটি আমার প্রথম প্রয়াস হলেও অন্যান্য জীবনী লেখকদের থেকে এটি স্বতন্ত্র প্রয়াস। উদ্দেশ্য মাত্র একটি। নূর, ইলমে গায়েব, হাযির-নাযির ও নবীজীর আল্লাহ প্রদত্ত শক্তি ও এখতেয়ার সম্পর্কে বিরুদ্ধবাদী সম্প্রদায়ের মুখোশ উন্মোচন করা এবং সরল মুসলমানদের ঈমান ও আক্বিদা অক্ষত রাখা। মানবীয় দুর্বলতা থেকে আমি মুক্ত নই, নবীগণই কেবল মুক্ত। তাই অজ্ঞাতে বা অসাবধানতা বশতঃ ভাষায় বা ভাবে ত্রুটি থাকা অস্বাভাবিক কিছু নয়। তদুপরি মুদ্রণজনিত ত্রুটির তো সম্ভাবনা আছেই। যদি কোন নবীপ্রেমিক মোহাক্কিক আলেম আমার ভুল-ত্রুটি সংশোধন করে দলীল ভিত্তিক সঠিক ও উন্নত তথ্য দিতে পারেন, তবে পরবর্তী সংস্করণে তা সংযোজন করা হবে ইনশাআল্লাহ!!\n\nবিনীত\nগ্রন্থাকার\n\nউৎসর্গ\n\u003d\u003d\u003d\u003d\n১৯৯৫ ইংরেজী সালটি ছিল আমার জন্য বেদনা ও শোকের বছর। জীবন সঙ্গিনীর দীর্ঘ সাড়ে চার মাস অসুস্থতার পর ১৬ই জুলাই তাঁর ইন্তিকালে আমার জীবনের একাংশ পঙ্গু হয়ে পড়ে। তা স্বত্বেও ১৯৯৫ সালের মার্চের মাঝামাঝি সময় থেকে নভেম্বর’৯৫ এর মাঝামাঝি সময়ের মধ্যে শোকের ফাঁকে ফাঁকে \"নূরনবী\\\"র পাণ্ডুলিপি লেখার কাজ করে দরবারে রেসালতে শান্তনার আশ্রয় খুঁজেছি, বিপদে ধৈর্য ধারণের শিক্ষা লাভ করেছি ও কিছুটা প্রশান্তি পেয়েছি। তাই অত্র গ্রন্থখানা রহমতের ভাণ্ডার রাহমাতুল্লিল ‘আলামীন [ﷺ], অলিকুল সম্রাট হযরত পীরানে পীর দস্তগীর গাউসুল আযম আব্দুল ক্বাদির জিলানী (رضي الله عنه), মুর্শিদে বরহক্ব গাউসে জামান হযরতুল আল্লামা হাফেজ ক্বারী শাহসূফী সৈয়দ মুহাম্মদ তৈয়ব শাহ (رحمة الله عليه), জান্নাতবাসী আব্বা-আম্মা ও সহধর্মিণীর স্মরণে উৎসর্গ করা হলো।\n\nপরকালে আমার নাজাতের উছিলা এবং নবীপ্রেমিক মুসলমান ভাইবোনদের চলার পথের দিশারী হিসাবে আল্লাহ্‌ রাব্বুল ‘আলামীন আমার এই ক্ষুদ্র প্রয়াসকে ক্ববুল করুন। আমীন! বিহুরমাতি ছাইয়িদিল আম্বিয়ায়ে ওয়াল মোরসালীন। সাল্লাল্লাহু তায়ালা আলাইহি ওয়া আলা আলিহী ওয়া আসহাবিহী আজমাঈন।\n\nবিনীত\nগ্রন্থকার আছেই। যদি কোন নবীপ্রেমিক মোহাক্কিক আলেম আমার ভুল-ত্রুটি সংশোধন করে দলীল ভিত্তিক সঠিক ও উন্নত তথ্য দিতে পারেন, তবে পরবর্তী সংস্করণে তা সংযোজন করা হবে ইনশাআল্লাহ!!\n\nবিনীত\nগ্রন্থাকার\n\nউৎসর্গ\n\u003d\u003d\u003d\u003d\n১৯৯৫ ইংরেজী সালটি ছিল আমার জন্য বেদনা ও শোকের বছর। জীবন সঙ্গিনীর দীর্ঘ সাড়ে চার মাস অসুস্থতার পর ১৬ই জুলাই তাঁর ইন্তিকালে আমার জীবনের একাংশ পঙ্গু হয়ে পড়ে। তা স্বত্বেও ১৯৯৫ সালের মার্চের মাঝামাঝি সময় থেকে নভেম্বর’৯৫ এর মাঝামাঝি সময়ের মধ্যে শোকের ফাঁকে ফাঁকে \"নূরনবী\\\"র পাণ্ডুলিপি লেখার কাজ করে দরবারে রেসালতে শান্তনার আশ্রয় খুঁজেছি, বিপদে ধৈর্য ধারণের শিক্ষা লাভ করেছি ও কিছুটা প্রশান্তি পেয়েছি। তাই অত্র গ্রন্থখানা রহমতের ভাণ্ডার রাহমাতুল্লিল ‘আলামীন [ﷺ], অলিকুল সম্রাট হযরত পীরানে পীর দস্তগীর গাউসুল আযম আব্দুল ক্বাদির জিলানী (رضي الله عنه), মুর্শিদে বরহক্ব গাউসে জামান হযরতুল আল্লামা হাফেজ ক্বারী শাহসূফী সৈয়দ মুহাম্মদ তৈয়ব শাহ (رحمة الله عليه), জান্নাতবাসী আব্বা-আম্মা ও সহধর্মিণীর স্মরণে উৎসর্গ করা হলো।\n\nপরকালে আমার নাজাতের উছিলা এবং নবীপ্রেমিক মুসলমান ভাইবোনদের চলার পথের দিশারী হিসাবে আল্লাহ্‌ রাব্বুল ‘আলামীন আমার এই ক্ষুদ্র প্রয়াসকে ক্ববুল করুন। আমীন! বিহুরমাতি ছাইয়িদিল আম্বিয়ায়ে ওয়াল মোরসালীন। সাল্লাল্লাহু তায়ালা আলাইহি ওয়া আলা আলিহী ওয়া আসহাবিহী আজমাঈন।\n\nবিনীত\nগ্রন্থকার"
  },
  {
    "1": "সৃষ্টির মূল",
    "2": "প্রথম অধ্যায়ঃ সৃষ্টির শুরুঃ\nপ্রসঙ্গঃ নূরে মুহাম্মদী [ﷺ]-এঁর সৃষ্টি রহস্য ও প্রকৃতি\n﻿অনাদি ও অনন্ত সত্ত্বা আল্লাহ রাব্বুল ‘আলামীন যখন একা ও অপ্রকাশিত ছিলেন, তখন তাঁর আত্মপ্রকাশের সাধ ও ইচ্ছা জাগরিত হলো। তখন তিনি একক সৃষ্টি হিসেবে নবী করিম [ﷺ]-এঁর নূর মোবারক পয়দা করলেন এবং নাম রাখলেন মুহাম্মদ [ﷺ] (কানজুদ্দাকায়েক -ইমাম গাযালী)। সেই নূরে মোহাম্মদী\u0027র সৃষ্টি রহস্য ও প্রকৃতি সম্পর্কে স্বয়ং নবী করিম [ﷺ] মারফু মুত্তাসিল হাদীসের মাধ্যমে পরিষ্কার ব্যাখ্যা করে গেছেন। উক্ত হাদিসটি বর্ণিত হয়েছে রাসূলে পাক [ﷺ]-এঁর একনিষ্ঠ খাদেম ও মদিনার ৬ নং সাহাবী হযরত জাবের ইবনে আব্দুল্লাহ (رضي الله عنه) কর্তৃক। উক্ত হাদিসটি প্রথম সংকলিত হয়েছে \\\"মোসান্নাফ আব্দুর রাজ্জাক\\\" নামক হাদীস গ্রন্থে। মোহাদ্দেস আব্দুর রাজ্জাক ছিলেন ইমাম বোখারী (رحمة الله عليه)-এঁর দাদা ওস্তাদ এবং ইমাম মালেক (رحمة الله عليه)-এঁর শাগরিদ। পরবর্তীতে উক্ত গ্রন্থ হতে অনেক হাদীস বিশারদ নিজ নিজ গ্রন্থে হাদীসখানা সংকলিত করেছেন। যেমনঃ ইমাম কাস্তুলানী (رحمة الله عليه) তাঁর রচিত নবী করিম [ﷺ]-এঁর জীবনী গ্রন্থ \u0027মাওয়াহেবে লাদুনিয়া\u0027য় উক্ত হাদিসখানা সংকলন করেছেন। মিশরের আল্লামা ইউসূফ নাবহানী তাঁর রচিত \u0027আনওয়ারে মুহাম্মদীয়া\u0027 নামক আরবি গ্রন্থেও উক্ত হাদিসখানা উল্লেখ করেছেন। কিতাবখানা নবী করিম [ﷺ]-এঁর সৃষ্টি সম্পর্কে স্ববিখ্যাত এবং বিস্তারিত। তাই বিজ্ঞ পাঠকের সামনে আমরা উক্ত হাদীসখানা অনুবাদসহ তুলে ধরছি। এ রেওয়ায়েত ছাড়া অন্যান্য রেওয়ায়েত অসম্পূর্ণ, অস্পষ্ট ও খন্ডিত এবং উসূলে হাদীসের মাপকাঠিতে অনির্ভরযোগ্য বা মারজুহ্।\n\nহাদীসখানা নিন্মরুপঃ\nروى عبد الرزاق عن معمر عن ابن المنكدر عن جابر بن عبد الله رضي الله عنه قال قلت يارسول الله بأبي انت وامي أخبرني عن اول شيئ خلقه الله تعالى قبل الاشياء قال ياجابر ان الله تعالى خلق قبل الاشياء نور نبيك من نوره فجعل ذلك النور يلدور بالقدرة حيث شاء الله تعالى ولم يكن في ذلك الوقت لوح ولا قلم ولا جنة ولا نار ولا ملك ولا سمماء ولا ارض ولا شمس ولا قمر ولا جني ولا انسي. فلما اراد الله تعالى ان يخلق الخلق قسم ذلك النور اربعة اجزاء فخلق من الجزء الاول القلم ومن الثاني اللوح ومن الثالث العرش ثم قسم الجزء الرابع أربعة اجزاء فخلق من الجزء الاول حملة العرش ومن الثاني الكرسي ومن الثالث باقي الملائكة ثم قسم الجزء الرابع اربعة اجزاء فخلق من الاول السموات ومن الثاني الارضين ومن الثالث الجنة والنار ثم قسم القسم الرابع اربعة اجزاء فخلق من الاول نور ابصار المؤمنين ومن الثاني نور قلوبهم وهى المعربفة بالله تعالى ومن الثالث نور انسفهم وهو التوحيد لا اله الا الله محمد رسول الله. (الجزء المفقود من المنصنف).\n\nঅর্থঃ ইমাম আব্দুর রাজ্জাক (ইমাম বোখারীর দাদা ওস্তাদ) মোয়াম্মার হতে, তিনি ইবনে মুনকাদার হতে, তিনি হযরত জাবের ইবনে আব্দুল্লাহ আনসারী (رضي الله عنه) হতে বর্ণনা করেছেনঃ\n\n\\\"হযরত জাবের (رضي الله عنه) বলেন- আমি আরয করলাম, হে আল্লাহ’র রাসূল [ﷺ]! আপনার উপর আমার পিতা-মাতা উৎসর্গীত হোক, আল্লাহ তা\u0027আলা সর্বপ্রথম কোন বস্তু সৃষ্টি করেছেন? তদুত্তরে নবী করিম [ﷺ] বললেন- \"হে জাবের, আল্লাহ তা\u0027আলা সর্বপ্রথম সমস্ত বস্তুর পূর্বে তাঁর \u0027নিজ নূর হতে\u0027 তোমার নবীর নূর পয়দা করেছেন। তারপর আল্লাহ তা\u0027আলার ইচ্ছানুযায়ী ঐ নূর (লা-মকানে) পরিভ্রমণ করতে থাকে। কেননা ঐ সময় না ছিল লাওহে-মাহফুয, না ছিল কলম, না ছিল বেহেস্ত, না ছিল দোযখ, না ছিল ফেরেশতা, না ছিল আকাশ, না ছিল পৃথিবী, না ছিল সূর্য, না ছিল চন্দ্র, না ছিল জ্বীনজাতি, না ছিল মানবজাতি। অতঃপর যখন আল্লাহ তা\u0027আলা অন্যান্য বস্তু সৃষ্টি করার মনস্থ করলেন, তখন আমার ঐ নূরকে চারভাগে বিভক্ত করে প্রথমভাগ দিয়ে কলম, দ্বিতীয়ভাগ দিয়ে লাওহে-মাহফুয এবং তৃতীয়ভাগ দিয়ে আরশ সৃষ্টি করলেন। অবশিষ্ট এক ভাগকে আবার চার ভাগে বিভক্ত করে প্রথমভাগ দিয়ে আরশ বহনকারী ফেরেশতা, দ্বিতীয় অংশ দিয়ে কুরসি এবং তৃতীয় অংশ দিয়ে অন্যান্য ফেরেশতা সৃষ্টি করলেন। দ্বিতীয় চার ভাগের এক ভাগকে আবার চার ভাগে বিভক্ত করে প্রথমভাগ দিয়ে আকাশ, দ্বিতীয়ভাগ দিয়ে জমিন (পৃথিবী) এবং তৃতীয়ভাগ দিয়ে বেহেস্ত ও দোযখ সৃষ্টি করলেন। তৃতীয়বার অবশিষ্ট একভাগকে পুনরায় চার ভাগে বিভক্ত করে প্রথমভাগ দিয়ে মু’মিনদের নয়নের নূর - (অন্তর্দৃষ্টি), দ্বিতীয়ভাগ দিয়ে মু’মিনদের কলবের নূর - তথা আল্লাহর মা\u0027রেফাত এবং তৃতীয়ভাগ দিয়ে মু\u0027মিনদের মহব্বতের নূর - তথা তাওহীদী কলেমা \u0027লা-ইলাহা ইল্লাল্লাহু মুহাম্মাদুর্ রাসুলুল্লাহ\u0027 সৃষ্টি করেছেন।\" (২৫৬ ভাগের এক ভাগ থেকে অন্যান্য সৃষ্টিজগত পয়দা করলেন)। - মাওয়াহেবে লাদুনিয়া ও মুসান্নাফ আব্দুর রাযযাক - (আল জুয্উল মাফকুদ অংশ, হাদিস নং ১৮, বৈরুত থেকে প্রকাশি ২০০১)।\n\nব্যাখ্যাঃ উক্ত হাদীসে বর্ণিত (من نوره) বা তাঁর \u0027নিজ নূর\u0027 হতে শব্দটির ব্যাখ্যায় মোল্লা আলী ক্বারী (رحمة الله عليه) মিশকাত শরীফে লিখেছেন - \"আয়-মিন লামআতে নূরিহী\u0027 - অর্থাৎঃ আল্লাহ তা\u0027আলা আপন যাতি নূরের জ্যোতি দিয়ে নবীজীর নূর পয়দা করেছেন।\n\nমুজাদ্দেদ আলফেসানী (رحمة الله عليه) মাকতুবাত শরীফের ৩য় খন্ডে ১০০ নম্বর মাকতুবে বলেছেন, \"আল্লাহ তা\u0027আলা তাঁকে স্বীয় খাস নূর দ্বারা সৃষ্টি করেছেন।\"\n\nযারকানী (رحمة الله عليه) ”من نوره” এর ব্যাখ্যায় বলেছেন- \"মিন নূরিন হুয়া যাতুহু\" অর্থাৎ- \"আল্লাহর যাত বা সত্ত্বা হলো নূর - সেই যাতী নূরের জ্যোতি হতেই নূরে মোহাম্মদী পয়দা\" (যারকানী)। দেওবন্দী মৌলবি আশরাফ আলী থানবীও একই ব্যাখ্যা দিয়েছেন তার \u0027নশরুত ত্বীব\u0027 গ্রন্থের পঞ্চম পৃষ্ঠায়।\n\nঅন্য এক হাদীসে, হযরত আলী ইবনে হুসাইন ইবনে আলী (رضي الله عنه) তাঁর পিতা ও দাদারসুত্রে নবী করিম [ﷺ] থেকে বর্ণনা করেছেন। নবী করিম [ﷺ] এরশাদ করেছেন-\n\nكنت نورا بين يدي ربي قبل خلق أدم بأربعة عشر ألف عام\n\nঅর্থঃ \"আমি ( নবী) আদম সৃষ্টির চৌদ্দ হাজার বৎসর পূর্বে আমার প্রতিপালকের নিকট নূর হিসেবে বিদ্যমান ছিলাম।\" (ঐ জগতের এক দিন পৃথিবীর এক হাজার বৎসরের সমান। অংকের হিসাবে ৫১১, ০০, ০০০০০ (পাঁচ শত এগার কোটি) বৎসর হয়। (বেদায়া ও নেহায়া এবং আনওয়ারে মুহাম্মদীয়া গ্রন্থসূত্রে এই হাদীসখানা উদ্ধৃত করা হয়েছে।\n\nতাফসীরে রুহুল বয়ানে সূরা তাওবার ১২৮ নং আয়াত\n\nلقد جاءكم رسول من انفسكم\n\nঅর্থঃ \"তোমাদের নিকট এক মহান রাসূলের আগমন হয়েছে।\")\n\nউক্ত আয়াতের তাফসীর প্রসঙ্গে নবী করিম [ﷺ] কোথা হতে আসলেন- সে সম্পর্কে হযরত আবু হোরায়রা (رضي الله عنه) থেকে নিন্মোক্ত হাদীস বর্ণনা করা হয়েছে।\n\nعن أبي هريرة أنه عليه السلام سأل جبريل عليه السلام فقال ياجبريل كم عمرك من السنين-فقال يارسول الله لست أعلم غير أن في الحجاب الرابع نجما يطلع في كل سبعين ألف سنة مرة-رأيته إثنين وسبعين ألف مرة فقال يا جبريل وعزة ربي أنا ذلك الكوكب\n\nঅর্থঃ \"একদিন নবী করিম [ﷺ] কথা প্রসঙ্গে হযরত জিব্রাইল (عليه السلام) কে তাঁর বয়স সম্পর্কে এভাবে জিজ্ঞেস করলেন, হে জিব্রাঈল! তোমার বয়স কত? তদুত্তরে হযরত জিব্রাঈল (عليه السلام) বললেন- আমি শুধু এতটুকু জানি যে, নূরের চতুর্থ হিজাবে একটি উজ্জ্বল তারকা ৭০ হাজার বছর পর পর একবার উদিত হত। (অর্থাৎ- সত্তর হাজার বৎসর উদিত অবস্থায় এবং সত্তর হাজার বৎসর অস্তমিত অবস্থায় ঐ তারকাটি বিরাজমান ছিল) আমি ঐ তারকাটিকে ৭২ হাজার বার উদিত অবস্থায় দেখেছি। তখন নবী করিম [ﷺ] বললেন- \"খোদার শপথ আমিই ছিলাম ঐ তারকা।\" (তাফসীরে রুহুল বয়ান ৩য় খন্ড ৫৪৩ পৃঃ সূরা তাওবা এবং সীরাতে হালবিয়া ১ম খন্ড ৩০ পৃষ্ঠা)\n\nনবী করিম [ﷺ]-এঁর এই অবস্থানের সময় ছিল ঐ জগতের হিসাবে এক হাজার আট কোটি বৎসর। পাঁচ শত চার কোটি বৎসর ছিলেন উদীয়মান অবস্থায় এবং পাঁচ শত চার কোটি বৎসর গায়েবী অবস্থায়। দুনিয়ার হিসাবে কত হাজার কোটি বৎসর হবে - আল্লাহই জানেন। হযরত জিব্রাইল (عليه السلام) শুধু দেখেছেন হুযূরের বাহ্যিক রূপ। বাতেনী দিকটি ছিল তাঁর অজানা।\n\nরাসূলে করীম [ﷺ]-এঁর সৃষ্টি রহস্য এত গভীর যে, আল্লাহ ছাড়া আর কেহই এঁর প্রকৃত স্বরূপ জানে না। দেওবন্দ মাদ্রাসার প্রতিষ্ঠাতা কাশেম নানুতবী সাহেব নবী করিম [ﷺ]-এঁর বাহ্যিক আবরণের ভিতরে যে প্রকৃত নূরানী রূপটি লুক্কায়িত ও রহস্যাবৃত রয়েছে, তা মুক্ত কন্ঠে স্বীকার করেছেন এভাবে-\n\nرہا جمال پہ تیرے حجاب بشریت،\nاورنہ نہ جانا کسے نے تجہے بجز ستار-\n\nঅর্থঃ \"হে প্রিয় নবী [ﷺ]! আপনার প্রকৃত রূপটি তো বাশারিয়তের আবরণে ঢাকা পড়ে আছে। আপনাকে আপনার প্রভূ (ছাত্তার) ছাড়া অন্য কেহই চিনতে পারে নি।\"\n\nএখানে স্মরণ রাখা প্রয়োজন যে, রাসূলে করীম [ﷺ]-এঁর রূপ বা অবস্থা তিনটি যথাঃ- ছুরতে বাশারী, ছুরতে মালাকী ও ছুরতে হক্কী। (তাফসীরে রুহুল বয়ান ও তাফসীরে কাদেরী)।\n\nসাধারণ মানুষ শুধু দেখতে পায় বাশারী ছুরতটি। অন্য দুটি ছুরত বা অবস্থা খাস লোক ছাড়া দেখা ও অনুধাবন করা সম্ভব নয়।"
  },
  {
    "1": "হুযুরের ﷺ দেহতত্ত্বঃ নূর না মাটি?",
    "2": "দ্বিতীয় অধ্যায়ঃ হুযুরের দেহতত্ত্বঃ \nপ্রসঙ্গঃ নবী করিম [ﷺ]-এঁর দেহ মোবারক নূর - নাকি মাটি?\n﻿আমরা প্রথম সৃষ্টিতে প্রমাণ পেলাম - আল্লাহর যাত হতে, অর্থাৎ যাতি নূরের জ্যোতি হতে রাসূল [ﷺ] পয়দা হয়েছেন। সাহাবী জাবের (رضي الله عنه) কর্তৃক বর্ণিত মারফু হাদীস- অর্থাৎ স্বয়ং নবী করিম [ﷺ]-এঁর জবানে বর্ণিত হাদিস দ্বারা হুযূর [ﷺ] নূরের সৃষ্টি বলে প্রমাণিত হয়েছে। মাটি, পানি আগুন, বায়ু এই উপাদান চতুষ্টয় যখন পয়দাই হয়নি তখন আমাদের প্রিয় নবী [ﷺ] পয়দা হয়েছেন। সুতরাং তিনি যে মাটির সৃষ্টি নন এবং মাটি সৃষ্টির পূর্বেই পয়দা -একথা সুস্পষ্টরূপে প্রমাণিত হলো।\n\nকিন্তু আলমে নাছুত - অর্থাৎ পৃথিবীতে আত্মপ্রকাশের সময় যে বশরী সূরত বা মানব শরীর ধারণ করেছেন, তা কিসের তৈরী- এ নিয়ে বিভিন্ন মতামত লক্ষ্য করা যায়। যেমন- তাবেয়ী হযরত কা\u0027ব আহবার (رحمة الله عليه) এবং সাহাবী হযরত আব্দুল্লাহ ইবনে আব্বাস (رضي الله عنه) কর্তৃক বর্ণিত কথিত দুটি হাদীস বা রেওয়ায়েতে দেখা যায় যে, নবী করিম [ﷺ]-এঁর দেহ মোবারক মদিনা শরীফের রওযা মোবারকের খামিরা থেকে সৃষ্টি করা হয়েছে।\n\nএ দু\u0027খানা রেওয়ায়েতকে পুঁজি করে একদল ওলামা বলেন- হুযূর [ﷺ] মাটির তৈরী। বাতিলপন্থী কোন কোন আলেম আবার ঠাট্টা করে বলেন- তিনি তো সাদা মাটির তৈরী (নাউযুবিল্লাহ)। মাওলানা মুহাম্মদ ফজলুল করিম রচিত \u0027তাওহীদ রিসালাত ও নূরে মুহাম্মদী সৃষ্টি রহস্য\u0027 নামক বইখানা দ্রষ্টব্য। উক্ত বইয়ে আল্লাহকেও নূর বলে অস্বীকার করা হয়েছে। (নাউযুবিল্লাহ)।\n\nআবার সহীহ রেওয়ায়েতে দেখা যায় যে, হুযূর [ﷺ] নূর হয়েই আদম (عليه السلام)-এঁর সাথে জগতে তশরীফ এনেছেন এবং আল্লাহর কুদরতে বিশেষ প্রক্রিয়ার মাধ্যমে ঐ নূর এক দেহ থেকে অন্য দেহে স্থানান্তরিত হতে হতে অবশেষে হযরত আব্দুল্লাহ (رضي الله عنه)-এঁর পৃষ্ঠ হতে ঐ পবিত্র নূর সরাসরি হযরত আমেনা (رضي الله عنها)-এঁর গর্ভে স্থান লাভ করেছেন এবং যথাসময়ে নূরের দেহ ধারণ করে মানব আকৃতি নিয়ে দুনিয়াতে তাশরীফ এনেছেন।\n\nপর্যালোচনাঃ উক্ত দুই মতবাদের মধ্যে কোনটি সঠিক তা যাচাই-বাছাই করলে দেখা যাবে যে, ইলমে হাদীসের নীতিমালার আলোকে দ্বিতীয় মতবাদটি সঠিক ও নির্ভরযোগ্য বলে প্রমাণিত হয়। তাই প্রথমে মাটির রেওয়ায়েত দুটি উসূলে হাদীসের নীতিমালার আলোকে পর্যালোচনা করা দরকার। হযরত আব্দুল্লাহ ইবনে মাসউদ (رضي الله عنه) বর্ণিত কথিত হাদীসখানা নিন্মরূপঃ\nعن عبد الله بن مسعود رضي الله عنه-قال رسول الله صلى الله عليه وسلم ما من مولود إلا وفي سرته من تربته التي خلق منها حتى يدفن فيها وانا وابوبكر وعمر خلقنا من تربة واحدة وفيها ندفن. (تفسير مظهري وخطيب بغدادي المتفق والمفترق)\n\n\"হযরত আব্দুল্লাহ ইবনে মাসউদ (رضي الله عنه)-এঁর রেওয়ায়েতে রাসূলাল্লাহ [ﷺ] বলেন- \u0027নবজাতক প্রত্যেক শিশুর নাভিতে মাটির একটি অংশ রাখা হয়। সেখানেই সে সমাধিস্থ হয়।\u0027 তিনি আরো বলেন- \"আমি, আবু বকর ও ওমর একই মাটি হতে সৃজিত হয়েছি এবং সেখানেই সমাধিস্থ হবো।\" (তাফসীরে মাযহাবী ও খতীবে বাগদাদীর \u0027আল মুত্তাফিক ওয়াল মুফতারিক)\n\nউক্ত হাদিসের বিশুদ্ধতা সম্পর্কে মোহাদ্দিসগণের মতামতঃnখতীবে বাগদাদী (رحمة الله عليه) এই রেওয়ায়েতটি তাঁর গ্রন্থে বর্ণনা করে বলেন- \u0027হাদিসটি গরীব।\u0027 \u0027গরীব হাদিস\u0027 বলা হয় প্রতি যুগে মাত্র একজন বর্ণনাকারীই উক্ত রেওয়ায়েতটি বর্ণনা করেছেন- দ্বিতীয় কোন বর্ণনাকারী নেই। গ্রহণযোগ্যতার ক্ষেত্রে গরীব হাদীস দ্বারা কোন আইনী বিষয় প্রতিষ্ঠা করা যায় না। [উসূলে হাদীস দ্রষ্টব্য।]\n\nহাদীস শাস্ত্র বিশারদ আল্লামা ইবনে জওযী বলেন- \u0027এই হাদিসটি মওযু ও বানোয়াট। এই দুটি মতামত স্বয়ং তাফসীরে মারেফুল কোরআন-এর বাংলা সংক্ষিপ্ত সংস্করণ, সৌদি আরবে ছাপা, পৃষ্ঠা- ৮৫৬ এ উল্লেখ করা হয়েছে। রেওয়ায়েত হিসাবে প্রত্যেক লেখকের কিতাবেই এটি পাওয়া যায়। কিন্তু এর নির্ভরযোগ্যতা ও গ্রহণযোগ্যতা যাচাই করেন হাদীসের \u0027জোরাহ ও তাদীল\u0027 বিষয়ক বিশেষজ্ঞগণ। ইবনে জওযী\u0027র মতামতের গুরুত্ব প্রত্যেক হাদীস বিশারদের নিকটই স্বীকৃত।\n\nসুতরাং একটি গরীব, জাল, ভিত্তিহীন ও বানোয়াট রেওয়ায়েতের উপর নির্ভর করে রাসূলে পাক [ﷺ]-এঁর দেহ মোবারককে মাটির দেহ বলা অসঙ্গত। জাল হাদীস তৈরীতে রাফেযী ও বাতিল ফেরকাগুলি ঐ যুগে তৎপর ছিল। তারা সাহাবী ও তাবেয়ীগণের নাম ব্যবহার করে ভিত্তিহীন হাদীস তৈরী করতো।\n\nকা\u0027ব আহবারের রেওয়ায়েত বিশ্লেষণঃ\nعن كعب الاحبار قال لما اراد الله تعالى ان يخلق محمدا صلى الله عليه وسلم امر جبريل ان يأتيه بالطينة التي هى قلب الارض وبهاؤها ونورها قال فهبط جبريل في ملائكة الفردوس وملائكة الرقيع الاعلى. فقبض قبضة رسول الله صلى الله عليه وسلم من موضع قبره الشريف وهي بيضاء منبرة فعجنت بماء التسنيم في معين انهار الجنة حتى صارت كالدرة البيضاء لها شعاع عظيم ثم طافت بها الملائكة حول العرش والكرسي والكرسي وفي السموات والارض والجبال والبحار. فعرفت الملائكة وجميع الخلق سيدنا محمد وفضله قبل ان تعرف آدم عليه السلام (المواهب اللدنية)\n\nঅর্থঃ হযরত কা\u0027ব আহবার (তাবেয়ী) বলেন, \"যখন আল্লাহ পাক হযরত মুহাম্মদ মোস্তফা [ﷺ]-কে (দেহকে) সৃষ্টি করার ইচ্ছা করলেন। তখন তিনি জিব্রাইল (عليه السلام) কে এমন একটি খামিরা নিয়ে আসার জন্য নির্দেশ করলেন- যা ছিল পৃথিবীর \"কলব, আলো ও নূর\" (মাটি নয়)। এই নির্দেশ পেয়ে জিব্রাইল (عليه السلام) জান্নাতুল ফেরদাউস এবং সর্বোচ্চ আসমানের ফেরেশতাদের নিয়ে পৃথিবীতে অবতরণ করলেন অতঃপর রাসূলে পাকের রওযা শরীফের স্থান থেকে এক মুষ্টি খামিরা নিয়ে নিলেন। তা ছিল সাদা আলোময় নূর। পরে উক্ত খামিরাকে বেহেশতে প্রবাহিত নহরসমূহের মধ্যে \u0027তাছনীম\u0027 নামক নহরের পানি দিয়ে গোলানোর ফলে সেটি এমন একটি শুভ্র মুক্তার আকার ধারণ করলো, যার মধ্যে ছিল বিরাট আলোশিখা। অতঃপর ফেরেশতারা প্রদর্শনীর উদ্দেশ্যে উক্ত মুক্তা আকৃতির আলোময় খামিরা নিয়ে আরশ-কুরছি, আসমান-জমিন, পাহাড়-পর্বত ও সাগর-মহাসাগরের চতুর্দিকে প্রদক্ষিণ করলেন। এভাবে ফেরেশতাকূল ও অন্যান্য সকল মাখলুক হযরত আদম (عليه السلام)-এঁর পরিচয় পাওয়ার পূর্বেই আমাদের সর্দার ও মুনিব হযরত মুহাম্মদ মোস্তফা [ﷺ]-এঁর ফযীলত সম্পর্কে পরিচিতি লাভ করলো। (মাওয়াহেবে লাদুনিয়া)\n\nহাদীসখানার পর্যালোচনাঃnউপরোক্ত কা\u0027ব আহবার (رحمة الله عليه)-এর রেওয়ায়েতখানার বিচার বিশ্লেষণ করলে নীচের জ্ঞাতব্য বিষয়গুলো বের হয়ে আসে। যথাঃ-\n\n(১) কা\u0027ব আহবার (رحمة الله عليه) পূর্বে একজন বড় ইহুদী পন্ডিত ছিলেন। রাসূল [ﷺ]-এঁর যুগে তিনি মুসলমান হন নি। সুতরাং সাহাবী নন। তিনি হযরত ওমর (رضي الله عنه)-এঁর খেলাফতকালে মুসলমান হয়ে তাবেয়ীনদের মধ্যে গণ্য হন। সাহাবী\u0027র বর্ণিত হাদীস রাসূলের জবান থেকে শ্রুত হলে তাকে মারফু মুত্তাসিল বলা হয়। আর রাসূলের সুত্র উল্লেখ না থাকলে সাহাবী\u0027র বর্ণিত হাদিসকে মাওকুফ বলা হয়। তাবেয়ী\u0027র বর্ণিত হাদীস, যার মধ্যে সাহাবী ও রাসূলের সূত্র উল্লেখ নেই, তাকে বলা হয় মাকতু। উক্ত হাদীসখানা তাঁর নিজস্ব ভাষ্য। সাহাবী বা রাসূল বর্ণিত হাদীস নয়।\n\nহাদীসের প্রত্যেক শিক্ষার্থীই এই সুত্র ভালভাবে জানেন যে, তাবেয়ী\u0027র মাকতু হাদীস যদি রাসূলের বর্ণিত মারফু হাদীসের সাথে গরমিল বা বিপরীত হয়, তাহলে রাসূলের বর্ণিত মারফু হাদীসই গ্রহণযোগ্য হবে। কা\u0027ব আহবারের খামিরার হাদীসখানা তাঁর নিজস্ব ভাষ্য এবং তৃতীয় পর্যায়ের। পূর্বে হযরত জাবের বর্ণিত নূরের হাদীসখানা ১ম পর্যায়ের। গ্রহণযোগ্যতার ক্ষেত্রে ১ম পর্যায়ের হাদীসই অগ্রগণ্য। সুতরাং উসূলের বিচারে কা\u0027ব আহবারের হাদীসখানা দূর্বল ও মুরসাল এবং সহীহ সনদেরও খেলাফ। সোজা কথায় - তাবেয়ী\u0027র বর্ণিত \u0027মাকতু হাদীস\u0027 রাসূলর বর্ণিত \u0027মারফু হাদীস\u0027 এর সমকক্ষ হতে পারে না।\n\n(২) আল্লামা যারকানী বলেন- কা\u0027ব আহবার পূর্বে ইহুদী পন্ডিত ছিলেন। সম্ভবতঃ তিনি পূর্ববর্তী কোন গ্রন্থে ইসরাইলী বা ইহুদী বর্ণনার মাধ্যমে এই তথ্য পেয়ে থাকবেন। এই সম্ভাবনার কারণে ইসরাইলী বা ইহুদী বর্ণনা আমাদের শরীয়তে গ্রহণযোগ্য হবে না - যদি তা অন্য হাদীসের বিপরীত হয়। কা\u0027ব আহবারের বর্ণিত হাদীসটি হযরত জাবেরের হাদীসের পরিপন্থী। তাই এটা গ্রহণযোগ্য হতে পারে না।\n\n(৩) তদুপরি \"ত্বিনাত\" (طينة) শব্দটির অর্থ মাটি নয় - বরং খামিরা। এই খামিরার ব্যাখ্যা করা হয়েছে قلب الارض بهاء الارض نور الارض দ্বারা অর্থাৎ- উক্ত খামিরা ছিল পৃথিবীর ক্বলব, আলো ও নূর - তথা নূরে মুহাম্মদী [ﷺ] (যারকানী)। সুতরাং জিব্রাইলের সংগৃহীত খামিরাটি মাটি ছিল না, বরং রওযা\u0027র মাটিতে রক্ষিত নূরে মুহাম্মদীর খামিরা (যারকানী)। খামিরা সূরতের এই নূরে মুহাম্মদীকেই পরে বেহেশতেরর \u0027তাছনীম\u0027 ঝরনার পানি দিয়ে গুলিয়ে এটাকে আরো অণু-পরমাণুতে পরিণত করা হয়েছিল। যেমন পানি হতে বিদ্যুৎ সৃষ্টি হয়, তাই বলে বিদ্যুৎকে পানি বলা যাবে না। নবী করিম [ﷺ]-এঁর দেহ মোবারক ছিল সৃষ্টিজগতের মধ্যে সবচেয়ে সূক্ষ্মতম। এ মর্মে একখানা হাদীস \u0027মিলাদে মুহাম্মদী\u0027 ও হাক্বীকতে আহমদী\u0027 নামক বাংলা গ্রন্থে উল্লেখ আছে। বইখানার লেখক ফুরফুরার খলিফা মেদিনীপুরের মরহুম মাওলানা বাশারাত আলী সাহেব।\n\nহাদীসখানা হচ্ছেঃ-\nقال رسول الله صلى الله عليه وسلم نحن معاشر الانبياء. أجسادنا كأجساد الملائكة\n\nঅর্থঃ \"আমরা নবীগণের শরীর হলো ফিরিশতাদের শরীরের মত নূরানী ও অতিসূক্ষ্ম।\"\n\nতাইতো নবী করিম [ﷺ] সূক্ষ্মতম শরীর ধারণ পূর্বক আকাশ ও ফেরেশতা জগত এমনকি আলমে আমর তথা আরশ-কুরছি ভেদ করে নিরাকারের দরবারে কাবা কাওছাইনে পৌঁছতে সক্ষম হয়েছিলেন। মাটির দেহ ভারী এবং তা লক্ষ্যভেদী নয়। মাটির শরীর হলে ভস্ম হয়ে যেত।\n\nমোদ্দা কথা উপরের দু’খানা হাদীস পর্যালোচনা করলে ইবনে মাসউদ (رضي الله عنه) বর্ণিত প্রথম হাদীসখানা জাল এবং কা\u0027ব আহবারের ভাষ্যটি ইসরাইলী ও ইহুদী সুত্রে প্রাপ্ত যা সরাসরি হাদিসে মারফু’র খেলাফ। তদুপরি- কা’ব আহবারের হাদীসখানায় বিভিন্ন তাবিল বা ব্যাখ্যা করার অবকাশ রয়েছে। এটা মোহ্‌কাম বা সংবিধিববদ্ধ নয়। সুতরাং হযরত জাবের (رضي الله عنه)-এর মারফু হাদীস ত্যাগ করে কাবে আহবারের বর্ণিত মাকতু রেওয়াত গ্রহণযোগ্য হতে পারে না। আবার নূর ও মাটির সমন্বিত রূপও বলা যাবে না। যেমন বলেছেন অনেক জ্ঞানপাপী মুফতী। হাদীসের বিশ্লেষণ না জানার কারণেই তারা এরূপ ফতোয়া দিয়েছেন। কা’ব আহবার বর্ণিত খামিরাটি ছিল নূরে মুহাম্মদীর ঐ অংশ- যা দ্বারা দুনিয়া সৃষ্টি হয়েছে। ঐ অংশই রওজা মোবারকের স্থানে রক্ষিত ছিল-(যারকানী দেখুন)।\n\nনুরের দেহ মোবারকঃ ১০টি দলীল\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\nএবার আমরা নূরের দেহের পক্ষের কিছু রেওয়ায়াত পেশ করে প্রমাণ করবো- নবী করিম [ﷺ]-এঁর দেহ মোবারকও নূরের তৈরী ছিল। যথাঃ-\n\n(১) যারকানী শরীফ ৪র্থ খন্ড ২২০ পৃষ্ঠায় উল্লেখ আছেঃ\nلَمْ يَكُنْ لَهٗ صَلَّى الله عَلَيْهِ وَسَلَّمَ ظِلُّ فِى شَمْسٍ وَلاَ قَمَرٍ لِاَنَّهٗ كَانَ نُوْرًا\n\nঅর্থঃ- “সূর্য চন্দ্রের আলোতে নবী করিম [ﷺ]-এঁর দেহ মোবারকের ছায়া পড়তো না। কেননা, তিনি ছিলেন আপাদমস্তক নূর।\" (যারকানী)\n\n(২) ইমাম কাযী আয়ায (رحمة الله عليه) শিফা শরীফের ১ম খন্ড ২৪২ পৃষ্ঠায় লিখেনঃ\n\nوَمَا ذُكِرَمِنْ اَنَّهٗ كَنَ لاَ ظِلَّ لِشَخْصِهٖ فِى شَمْسٍ وَلاَ قَمَرٍ لِاَنَّهٗ كَانَ نُوْرًا\n\nঅর্থঃ- নূরের দলীল হিসেবে ছায়াহীন দেহের যে রেওয়ায়াত পেশ করা হয়, তা হচ্ছে- “দিনের সূর্যের আলো কিংবা রাতের চাঁদের আলো- কোনটিতেই হুযুর [ﷺ]-এঁর দেহ মোবারকের ছায়া পড়তো না। কারণ তিনি ছিলেন আপাদমস্তক নূর।\" (শিফা শরীফ)\n\n(৩) আশ্রাফ আলী থানবী সাহেব তার شُكْرُ النِّعْمَةِ بِذِكْرِرَحْمَةِ الرَّحْمَة গ্রন্থের ৩৯ পৃষ্ঠায় স্বীকার করেছেন:-\n\nيه بات مشهور هے كه همارے حضور صلى الله عليه وسلم كے جسم كا سايه نهين تها (اس لۓكے) همارے حضور صلى الله عليه وسلم سرتاپا نور هى نور تہے\n\nঅর্থঃ- “একথা সর্বজন স্বীকৃত ও প্রসিদ্ধ যে, আমাদের হুযুর [ﷺ]-এঁর দেহের ছায়া ছিল না। কেননা আমাদের হুযুর [ﷺ]-এঁর মাথা মোবারক হতে পা মোবারক পর্যন্ত শুধু নূর আর নূর ছিলেন।\" (শোক্‌রে নে’মত)\n\n(৪) ইমাম ইবনে হাজর হায়তামী (رحمة الله عليه) ’আন-নে’মাতুল কোবরা’ গ্রন্থের ৪১ পৃষ্ঠায় হাদীস লিখেনঃ\n\nعن عائشة رضي الله عنها انها قالت كنت اخيط في السحر ثوبا لرسول الله صلى الله عليه وسلم فانطفا المصباح وسقطت الابرة من يدي فدخل على رسول الله صلى الله عليه وسلم فأضاء البيت من نور وجهه فوجدت الابرة.\n\nঅর্থঃ- হযরত আয়েশা (رضي الله عنها) হতে বর্ণিত- \"তিনি বলেন, আমি রাত্রে বাতির আলোতে বসে নবী করিম [ﷺ]-এঁর কাপড় মোবারক সেলাই করছিলাম। এমন সময় প্রদীপটি (কোন কারণে) নিভে গেল এবং আমি সুঁচটি হারিয়ে ফেললাম। এর পরপরই নবী করিম [ﷺ] অন্ধকারে আমার ঘরে প্রবেশ করলেন। তাঁর চেহারা মোবারকের নূরের জ্যোতিতে আমার অন্ধকার ঘর আলোময় হয়ে গেল এবং আমি (ঐ আলোতেই) আমার হারানো সুঁইটি খুঁজে পেলাম।\"\n\nসুবহানাল্লাহ! মা আয়েশা (رضي الله عنها) বলেন নূরের চেহারা- আর তারা বলে মাটির চেহারা। নাউযুবিল্লাহ!\n\n(৫) মাওলানা আবদুল আউয়াল জৌনপুরী সাহেব তাঁর عُمْدَةُ النُّقُوْل গ্রন্থে লিখেছেনঃ-\n\nوالذي يدل على أنه كان نورا في بطن أمه ايضا ما روى زكريا يحى ابن عائذ أنه بقي في بطن أمه تسعة أشهر فلا تشكو وجعا ولا مغضا ولا ريحا.\n\nঅর্থঃ- “নবী করিম [ﷺ] মায়ের গর্ভেই যে নূর ছিলেন-এর দলীল হচ্ছে যাকারিয়ার বর্ণিত হাদীস\"- নবী করিম [ﷺ] নয় মাস মাতৃগর্ভে ছিলেন, এ সময়ে বিবি আমেনা (رضي الله عنها) কোন ব্যাথা বেদনা অনুভব করেননি বা বায়ু আক্রান্ত হননি এবং গর্ভবতী অন্যান্য মহিলাদের মত কোন আলামতও তাঁর ছিলনা। হুযুর [ﷺ]-এঁর দেহ যে মাতৃগর্ভে নূর ছিল, এটাই তার প্রমান।\n\n(৬) মিশকাত শরীফের হাদিসে নবী করিম [ﷺ] এরশাদ করছেনঃ-\n\nوَاَنَا رُؤْيَا اُمِّي اَلَّتِيْ رَاْتُ اَنَّه خَرَجَ نُوْرٌمِّنْ بَطْنِهَا وَاَضَائَتْ لَهَا قُصُوْرُ الشَّام\n\nঅর্থঃ “আমার জন্মের প্রাক্কালে তন্দ্রাবস্থায় আম্মাজান দেখেছিলেন- একটি নূর তাঁর গর্ভ হতে বের হয়ে সিরিয়ার প্রাসাদসমূহ পর্যন্ত আলোকিত করেছে। আমি আমার মায়ের দেখা সেই নূর।\" (মিশকাত শরীফ)\n\n(৭) ইমামে আহ্‌লে সুন্নাত শাহ আহমাদ রেযা খান বেরলভী (رحمة الله عليه) হাদায়েকে বখ্‌শিশ গ্রন্থের ২য় খন্ড ৭ পৃষ্ঠায় ছন্দে লিখেনঃ\n\nسايه كا سايه نه هوتا هے نه سايه نوركا توهے سايه نور كا هر عضو ٹکڈا نوركا\n\nঅর্থঃ-“হে প্রিয় রাসুল! আপনিতো আল্লাহর নূরের প্রতিচ্ছবি বা ছায়া। আপনার প্রতিটি অঙ্গই এক একটি নূরের টুক্‌রা। নূরের যেমন ছায়া হয়না, তদ্রূপ ছায়ারও প্রতিচ্ছায়া হয়না। কাজেই আপনারও প্রতিচ্ছায়া নেই, কেননা আপনি নূর এবং আল্লাহর নূরের ছায়া।\"\n\n(৮) মাকতুবাতে ইমামে রাব্বানী ৩য় জিলদ, মাকতুব নং ১০০ তে হযরত মোজাদ্দেদে আলফেসানী (رحمة الله عليه) লিখেছেন- “হযরত রাসুলে করিম [ﷺ]-এঁর সৃষ্টি কোন মানুষের মত নয়। বরং নশ্বর জগতের কোন বস্তুই হযরত নবী করিম [ﷺ]-এঁর সাথে সামঞ্জস্যপূর্ণ নয়। কারণ, আল্লাহ তায়ালা তাঁকে স্বীয় নূর দ্বারা সৃষ্টি করছেন।\"\n\n(৯) আশ্রাফ আলী থানবী তার নশরুতত্বীব গ্রন্থের ৫ম পৃষ্টায় একটি হাদীস উল্লেখ করেহচেন- “হে জাবের! আল্লাহ তায়ালা আপন নূরের ফয়েয বা জ্যোতি হতে তোমার নবীর নূর সৃষ্টি করেছেন।\" (নশরুতত্বীব ৫ পৃষ্ঠা)\n\n(১০) তাফসীরে সাভী, সূরা মায়েদা, ১৫ নং আয়াত قَدْ جَائَكُمْ مِّنَ اللهِ نُوْرٌ এর ব্যাখ্যায় লিখেছেনঃ- “আল্লাহপাক তাঁকে নূর বলে আখ্যায়িত করার কারণ হচ্ছে- তিনি সকল দৃশ্যমান ও অদৃশ্যমান নূর সমূহের মূল উৎস।\"\n\nএছাড়াও দেহ মোবারকের প্রতিটি অঙ্গ নূর হওয়ার বহু দলীল বিভিন্ন কিতাবে উল্লেখ আছে। সুতরাং সৃষ্টির আদিতেও তিনি নূর, মায়ের গর্ভেও নূর এবং দুনিয়াতেও দেহধারী নূর- এতে কোন সন্দেহ নেই। সে নূরকে বাশারী সুরতে ও কভারে আবৃত করে রাখা হয়েছে মাত্র। যেমন তাঁরের কাভারে বিদ্যুতকে আবৃত করে রাখা হয়। এতসব প্রমাণ সত্ত্বেও নবী করিম [ﷺ]-কে মাটির সৃষ্টি বলার কোনই অবকাশ নেই। এরকম ধারণা পোষণের কারণে ঈমান ও আক্বীদা গোমরাহ হবার উপাদান নিহিত রয়েছে। আর সঠিক ঈমান ও আক্বীদা আমলের পূর্ব শর্ত।\n\nনূরে মোহাম্মদীর [ﷺ] স্থানান্তরঃ আদম (عليه السلام)-এঁর ললাটেঃnহযরত আদম (عليه السلام)-এর দেহ পৃথিবীর মাটি দ্বারা সৃষ্টি হয়েছে। বিবি হাওয়া (عليها السلام) হযরত আদম (عليه السلام)-এঁর বাম পাঁজরের হাড় দ্বারা পয়দা হয়েছেন। হযরত ঈসা (عليه السلام) শুধু রূহের দ্বারা পয়দা হয়েছেন। সাধারণ মানব সন্তান পিতা-মাতার মিলিত বীর্যের নির্যাস তথা শুক্রাণু থেকে সৃষ্টি হয়েছে। কিন্তু আমাদের প্রিয় নবী ও আল্লাহর প্রিয় হাবীব হযরত মুহাম্মদ মোস্তফা [ﷺ] আল্লাহর নূর হতে পয়দা হয়েছেন। কোরআন ও হাদীসের দ্বারাই এ সত্য প্রতিষ্ঠিত। সুতরাং “সকল মানুষই মাটির সৃষ্টি\"- এরূপ দাবী করা গোমরাহী ছাড়া আর কিছুই নয়। (\"মিন্‌হা খালাক্‌নাকুম\" আয়াতের ব্যাখ্যা দেখুন।)\n\nপৃথিবীর চল্লিশ হাজার বছরের সমান ঐ জগতের চল্লিশ দিনে হযরত আদম (عليه السلام)-এঁর খামিরা শুকানো হয়েছিল। তারপর হযরত আদম (عليه السلام)-এঁর দেহে রূহ্‌ ফুঁকে দেয়া হয়েছে। বর্ণিত আছে- প্রথমে আদম (عليه السلام)-এঁর অন্ধকার দেহে রূহ প্রবেশ করতে অস্বীকৃতি জানালে তাঁর ললাটে হযরত মুহাম্মদ মোস্তফা [ﷺ]-এঁর নূর মোবারকের অংশবিশেষ স্থাপন করা হয় এবং এতে দেহের ভিতর আলোর সৃষ্টি হয়। তখনই আদম (عليه السلام) মানবরূপ ধারণ করেন এবং হাঁচি দিয়ে \"আল্‌হামদুলিল্লাহ\" পাঠ করেন। আমাদের প্রিয় নবী [ﷺ]ও সৃষ্টি হয়েই প্রথমে পাঠ করেছিলেন \"আল্‌হামদুলিল্লাহ\"। তাই আল্লাহ তায়ালা মানব জাতির প্রথম প্রতিনিধি হযরত আদম (عليه السلام) এবং বিশ্ব জগতের প্রতিনিধি হযরত মুহাম্মদ মোস্তফা [ﷺ]-এঁর প্রথম কালাম “আল্‌হামদুলিল্লাহ\" দিয়ে কোরআন মজিদ শুরু করেছেন (তাফসীরে নঈমী)।\n\nএভাবে ঐ জগতের একহাজার আট কোটি বৎসর পর মুহাম্মদী নূর হযরত আদম (عليه السلام)-এঁর দেহে স্থানান্তরিত হয়। প্রথমে ললাটে, তারপর ডান হাতের শাহাদাত আঙ্গুলীতে এবং পরে পৃষ্ট দেশে সেই নূরে মোহাম্মদী [ﷺ] কে স্থাপন করা হয়। এরপর জান্নাতে, তারপর দুনিয়াতে পাঠানো হয় সে নূরকে। ১০৬ মোকাম পাড়ি দিয়ে তিনি অবশেষে মা আমেনার উদর হতে মানব সূরতে ধরাধামে আত্মপ্রকাশ করেন। (১০৬ মাকামের বর্ণনা সুন্নীবার্তা মীলাদুন্নবী সংখ্যায় দেখুন)।\n\nহযরত আদম (عليه السلام) কে বলা হয় প্রথম বাশার অর্থাৎ প্রকাশ্য দেহধারী মানুষ। এর পূর্বে কোন বাশার ছিল না। আমাদের প্রিয় নবী [ﷺ] তো হযরত আদম (عليه السلام)-এঁর সৃষ্টির লক্ষ-কোটি বৎসর পূর্বেই পয়দা হয়েছিলেন। তখন তিনি বাশারী সুরতে ছিলেন না এবং তাঁর নামও বাশার ছিল না। তাঁর বাশারী সুরত প্রকাশ হয়েছে দুনিয়াতে এসে। এটা উপলব্ধি করা এবং হৃদয়ঙ্গম করা ঈমানদারের কাজ- (জাআল হক- বাশার প্রসঙ্গ)। তাই তাঁকে “ইয়া বাশারু\" বলে ডাকা হারাম (১৮ পারা)।\n\nহযরত আদম (عليه السلام)-এঁর সৃষ্টির পূর্বে নবীজী ছিলেন মোজাররাদ এবং নবী খেতাবে ভূষিত- (মাওয়াহেব ও মাদারেজ)। মৌলুদে বরজিঞ্জি নামক বিখ্যাত আরবি কিতাবের লেখক ইমাম ও মোজতাহেদ আল্লামা জাফর বরজিঞ্জি মাদানী (رحمة الله عليه) লিখেন- “যখন আল্লাহ তায়ালা হাকিকতে মুহাম্মদী প্রকাশ করার ইচ্ছে করলেন- তখন হযরত আদম (عليه السلام) কে পয়দা করলেন এবং তাঁর ললাটে হযরত মুহাম্মদ [ﷺ]-এঁর পবিত্র নূর স্থাপন করলেন।\" আহ্‌সানুল মাওয়ায়েয কিতাবে উল্লেখ আছে, একদিন আল্লাহর কাছে হযরত আদম (عليه السلام) নূরে মুহাম্মদী [ﷺ] দর্শনের জন্য প্রার্থনা করলেন। তখন আল্লাহ তায়ালা হযরত আদম (عليه السلام)-এঁর ডান হাতের শাহাদাত অঙ্গুলীর মাথায় নূরে মুহাম্মদী প্রদর্শন করালেন। মধ্যমা আঙ্গুলীতে হযরত আবু বকর, অনামিকায় হযরত ওমর, কনিষ্ঠায় হযরত ওসমান ও বৃদ্ধাঙ্গুলীতে হযরত আলী (رضي الله عنهم), এই সাহাবী চতুষ্ঠয়ের দেদীপ্যমান নূরও প্রদর্শন করালেন। অতঃপর সেই নূর স্থাপন করলেন হযরত আদম (عليه السلام)-এঁর পৃষ্ঠদেশে, যাঁর দেদীপ্যমান ঝলক চমকাতো তাঁর ললাটে। আল্লামা ইউসুফ নাবহানীর আনওয়ারে মুহাম্মদী নামক জীবনী গ্রন্থের ১৩ পৃষ্ঠায় উল্লেখ আছে।nلَمَّا خَلَقَ اللهُ ﺁدَمَ جَعَلَ ذَالِكَ النُّوْرُ فِى ظَهْرِه فَكَانَ يَلْمَعُ فِى جَبِيْنِــهnঅর্থঃ- “যখন আল্লাহ তায়ালা হযরত আদমকে পয়দা করলেন, তখন ঐ নূরে মুহাম্মদী [ﷺ] তাঁর পৃষ্টে স্থাপন করলেন। সে নূর তাঁর ললাটদেশে চমকাতো।\"\n\nবেদায়া ও নেহায়া গ্রন্থে উল্লেখ আছে- হযরত আবদুল্লাহ ইবনে আব্বাস (رضي الله عنه) একদিন নবী করীম [ﷺ]-এঁর খেদমতে আরয করলেন- “ইয়া রাসুলাল্লাহ! [ﷺ] হযরত আদম (عليه السلام) যখন জান্নাতে ছিলেন, তখন আপনি কোথায় ছিলেন\"? হুযুর পুরনূর [ﷺ] মুচকি হাসি দিয়ে বললেন- “আদমের ঔরসে। তারপর হযরত নূহ (عليه السلام) তাঁর ঔরসে আমাকে ধারণ করে নৌকায় আরোহণ করেছিলেন। তারপর হযরত ইব্রাহীম (عليه السلام)-এঁর পৃষ্ঠদেশে। তারপর পবিত্র (ঈমানদার) পিতা মাতাগণের মাধ্যমে আমি পৃথিবীতে আগমন করি। আমার পূর্ব পুরুষগণের মধ্যে কেহই চরিত্রহীন ছিলেন না\" (বেদায়া-নেহায়া ২য় খন্ড ২৫ পৃষ্ঠা)। সুতরাং হযরত আদম (عليه السلام) ও তাঁর বংশধরগণ ছিলেন প্রিয় নবীর বাহন মাত্র।\n\nএখানে একটি বিষয় গুরুত্বপূর্ণ। তা হচ্ছে, নিজের আদি বৃত্তান্ত বর্ণনা করা আল্লাহ প্রদত্ত ইলমে গায়েব ছাড়া সম্ভব নয়। দ্বিতীয় গুরুত্বপূর্ণ বিষয় হলো, হুযুর [ﷺ]-এঁর আদি জীবন বৃত্তান্ত বর্ণনা করার প্রথা তিনি নিজেই চালু করেছেন। মিলাদ মাহফিলের মূল প্রতিপাদ্যই হলো নবী জীবনী আদি-অন্ত আলোচনা করে দাঁড়িয়ে সালাম পেশ করা। হযরত আদম (عليه السلام) থেকে হযরত ঈসা (عليه السلام) পর্যন্ত সমস্ত নবীদের প্রথম ও প্রধান দায়িত্ব ছিল নবী করীম [ﷺ]-এঁর জীবনের বিভিন্ন দিক সম্পর্কে জনগণকে অবহিত করা। হযরত ঈসা (عليه السلام) তো নবী করিম [ﷺ]-এঁর বেলাদতের ৫৭০ বৎসর পূর্বেই মিলাদ মাহফিল করেছেন বনী ইসরাইলের লোকজন নিয়ে। কোরআন মাজীদের ২৮ পারা সুরা সাফ-এর মধ্যে আল্লাহ তায়ালা হযরত ঈসা (عليه السلام)-এঁর এই সম্মিলিত মিলাদ মাহফিলের বর্ণনা দিয়েছেন। বেদায়া ও নেহায়া গ্রন্থের ২য় খন্ডে ২৬১ পৃষ্ঠায় ইবনে কাছির হযরত আব্বাস (رضي الله عنه)-এঁর সূত্রে বর্ণনা করেছেন- “হযরত ঈসা (عليه السلام) সে সময় কেয়াম অবস্থায় মিলাদ মাহফিল করেছিলেন।\"\n\nসুতরাং মিলাদ মাহফিল নতুন কোন অনুষ্ঠান নয়। ফেরেশতা এবং নবীগনের অনুকরণের পরবর্তী যুগে বুযুর্গানে দ্বীন কর্তৃক আনুষ্ঠানিকভাবে বর্তমান মিলাদ মাহফিল প্রচলিত হয়েছে। মিলাদ কিয়াম ভিত্তিহীন নয়। যারা ভিত্তিহীন বলে, তাদের কথারই কোন ভিত্তি নেই। মিলাদ মাহফিলের বৈধতার উপর তিন শতাধিক কিতাব রচিত হয়েছে। তন্মধ্যে মওলুদে বরজিঞ্জি গ্রন্থখানি আরব-আজমের সর্বত্র অধিক সমাদৃত হয়ে আসছে। পাক-ভারত উপমহাদেশে শেখ আবদুল হক মোহাদ্দেছ দেহ্‌লভী (رحمة الله عليه)-এর ’মাদারিজুন্নবুয়ত’ ও আল্লামা কাজী ফযলে আহ্‌মদ (লুধিয়ানা) লিখিত ’আন্‌ওয়ারে আফতাবে’ সাদাকাত গ্রন্থদ্বয় মিলাদ শরীফের বৈধতার প্রমাণিক দলীল। যথাস্থানে বিস্তারিত আলোচনা করার ইচ্ছা রইলো।"
  },
  {
    "1": "পৃথিবীতে আগমনের ধারা",
    "2": "তৃতীয় অধ্যায়ঃ পৃথিবীতে আগমনের ধা(رضي الله عنه)\nপ্রসঙ্গঃ নূরে মুহাম্মদী [ﷺ]-এঁর পৃথিবীতে আগমন ও আত্মপ্রকাশ\n﻿নবীজীবনী গ্রন্থের নির্ভরযোগ্য কিতাব ’মাওয়াহেবে লাদুন্নিয়া’, ’বেদায়া-নেহায়া’, ’তারিখুল খোলাফা’ প্রভৃতি গ্রন্থে নূরে মুহাম্মদী [ﷺ]-এঁর পৃথিবীতে আগমন এবং বংশ পরম্পরায় আবর্তন করার পর অবশেষে হযরত আবদুল্লাহর ঔরসে এবং বিবি আমেনার গর্ভে সে নূর স্থানান্তরিত হয়ে ৫৭০ খৃষ্টাব্দে রবিউল আউয়াল মাসের ১২ তারিখ সোমবার প্রত্যুষে সোব্‌হে সাদেকের সময় জগতকে উদ্ভাসিত করে আত্মপ্রকাশ করা- ইত্যাদি সম্পর্কে বিস্তারিত বিশদ বর্ণনা রয়েছে। আমরা ধারাবাহিকতা রক্ষা করে সংক্ষেপে তা বর্ণনা করার চেষ্টা করব।\n\nকাজী আয়াযের শিফা নামক গ্রন্থে বর্ণিত একটি হাদীসে নবী করিম [ﷺ] বলেছেনঃ-\nاِنِّى اُهْبِطْتُ اِلَى الاَرْضِ مَعَ آدَمُ\nঅর্থঃ- “আমি হযরত আদম (عليه السلام)-এঁর সাথেই পৃথিবীতে নেমে এসেছি।\"\n\nমাওয়াহেব গ্রন্থে উল্লেখ আছে- “হযরত আদম ও বিবি হাওয়া (عليهما السلام)-এঁর জোড়ায় জোড়ায় সন্তান হতো। প্রতি প্রসবে এক ছেলে ও এক মেয়ে জন্ম গ্রহণ করতো। এভাবে বিশ জোড়া সন্তানের জন্ম হওয়ার কথা। কিন্তু যখন হযরত শিষ (عليه السلام) জন্ম গ্রহণ করেন, তখন তিনি একা জন্মগ্রহণ করেন। কেননা নবী করিম [ﷺ]-এঁর নূর মোবারক হযরত আদম (عليه السلام) থেকে হযরত শিষ (عليه السلام)-এঁর মধ্যে স্থানান্তরিত হওয়ার কারণে শিষ (عليه السلام) একা জন্মগ্রহণ করেন। হযরত আদম (عليه السلام) নিজপুত্র শিষ (عليه السلام) কে অসিয়ত করেছিলেন যে, “তিনি যেন ঐ নূরের প্রতি সম্মান প্রদর্শন করেন এবং বংশ পরম্পরায় যেন পবিত্র নর-নারীগণের মাধ্যমে ঐ নূর স্থানান্তরিত করা হয়।\\\" হযরত আদম (عليه السلام) শিষ (عليه السلام) কে উপদেশ দিয়ে বলেছিলেন- “আমি বেহেস্তের প্রতিটি দরজায় এবং হুর ও ফিরিশতাদের স্কন্ধদেশে আল্লাহর নামের সাথে মুহাম্মদ [ﷺ]-এঁর নাম মোহরাঙ্কিত দেখেছি। সুতরাং তুমি যখনই আল্লাহর নাম উচ্চারণ করবে, তাঁর সাথে মুহাম্মদ [ﷺ]-এঁর নামও উল্লেখ করবে।\"\n\nএই ছিল আমাদের আদি পিতা হযরত আদম (عليه السلام)-এঁর অসিয়ত নিজ সন্তানের প্রতি। কিন্তু আফসোস! আমরা আদমসন্তান হয়েও পিতার সে উপদেশ ভুলে গেছি। এখন শুধু আল্লাহর নাম নিচ্ছি ও বিভিন্ন জায়গায় লিখছি। কিন্তু মুহাম্মদ [ﷺ]-এঁর নাম বাদ দিয়েছি।"
  },
  {
    "1": "হুযুরের ﷺ পূর্বপুরুষ সকলেই মু\u0027মিন ছিলেন",
    "2": "চতুর্থ অধ্যায়ঃ হযরতের মূল পূর্বপুরুষগণ মু’মিনঃ\nপ্রসঙ্গঃ হযরত আদম (عليه السلام) থেকে হযরত আবদুল্লাহ ও বিবি আমেনা পর্যন্ত হুযুর [ﷺ]-এঁর মূলধারার পূর্বপুরুষ ও নারীগণ সকলেই মু’মিন ছিলেন।\n﻿হুযুর আকরাম [ﷺ]-এঁর উর্দ্ধতন মূলধারার পূর্বপুরুষ নর-নারী সকলেই মু’মিন ছিলেন, এ বিষয়ে সংক্ষেপে কয়েকটি প্রমাণ পেশ করা হচ্ছে।\n\nপ্রথম প্রমাণঃ কোরআন মজিদের সূরা শুয়ারা, আয়াত নং ২১৯-এ আল্লাহ তায়ালা এরশাদ করেনঃ\nوَتَقَلُّبَكَ فِى السَّاجِدِيْنَ\nঅর্থঃ- “হে রাসুল! সিজদাকারী মু’মিনগণের মধ্যে আপনার আবর্তন আমি লক্ষ্য করেছি।\" হযরত ইবনে আব্বাস (رضي الله عنه) উক্ত আয়াতের ব্যাখ্যা করেছেন এভাবে “আপনার পূর্ববর্তী সকল নর-নারী যাদের মাধ্যমে আপনি আবর্তিত হয়ে এসেছেন- তাঁরা সকলেই ছিলেন সিজদাকারী মু’মিন।\" (তাফসীরে ইবনে আব্বাস)।\n\nদ্বিতীয় প্রমাণঃ নবী করিম [ﷺ]-এরশাদ করেছেনঃ\nلَمْ يَزَل اللهُ يَنْقُلُنِي مِنَ الاَصْلاَبِ الطَّيِّبَةِ اِلَى الاَرْحَامِ الظَّاهِرَةِ مُصَفَّى مُّهَذَّبًا (عن أبن عباس-مواهب)\n\nঅর্থঃ- “আল্লাহ তায়ালা পর্যায়ক্রমে আমাকে পবিত্র ঔরসে (মু’মিন পুরুষ) হতে পবিত্র গর্ভের (মু’মিন নারী) মাধ্যমে পাক-সাফ অবস্থায় স্থানান্তরিত করে পৃথিবীতে এনেছেন।\"\n\nহাদীসখানা এত পরিষ্কার এবং এত শালীন ভাষায় উদ্ধৃত হয়েছে যে, যুগ-যুগান্তরের শিরক ও কুফরীর অপবিত্রতা এবং চরিত্রগত ত্রুটি-বিচ্যুতি থেকে হুযুর [ﷺ]-এঁর পূর্ব পুরুষগণের মুক্ত থাকার পরিষ্কার ইঙ্গিত তাতে পরিষ্ফুট হয়ে উঠেছে। কোরআনের পরিভাষায় পবিত্র নর-নারী বলতে ঈমানদারকেই বুঝানো হয়েছে। (সুরা মু’মিনুন ১৮ পারা)\n\nতৃতীয় প্রমাণঃ ইবনে মোহাম্মদ কলবীর বর্ণনা সূত্রে তাঁর পিতা মুহাম্মদ কলবী (رحمة الله عليه) বলেনঃ-\n\nكَتَبْتُ لِلنَّبِيِّ صَلَّى اللهُ عَلَيْهِ وَسَلَّمَ خَمْسَ مِائَةِ اُمَّهَاتِه فَلَمْ اَجِدْ فِيْهِنَّ سِفَاحًا وَلاَ شَيْئًا مِّنْ اَمْرِ الجَاهِلِيَّة\n\nঅর্থঃ- “আমি নবী করিম [ﷺ]-এঁর বংশধারার পূর্ববর্তী পাঁচশত মায়ের তালিকা প্রস্তুত করেছি। তাঁদের মধ্যে আমি চরিত্রহীনতা এবং জাহেলিয়াতের কিছুই পাইনি।\" (বেদায়া-নেহায়া)\n\nজাহেলিয়াত অর্থ কুফরী ও শেরকী। চরিত্রহীনতা অর্থ যিনা। সুতরাং হুযুরের উর্দ্ধতন মহিলারা ছিলেন শিরক, কুফর ও চরিত্রহীনতা থেকে সম্পূর্ণ মুক্ত- অর্থাৎ মু’মিনা ও সতী-সাধ্বী নারী ছিলেন। সুতরাং উপরোক্ত তিনটি অকাট্য দলীলের দ্বারা প্রমাণিত হলো যে, নবী করিম [ﷺ]-এঁর পিতা-মাতা মু’মিন ছিলেন এবং মিল্লাতে ইব্রাহীমীর উপর তাঁদের মৃত্যু হয়েছিল।\n\nইসলামের আবির্ভাবের পর দশম হিজরীতে যখন নবী করিম [ﷺ] হজ্ব করতে মক্কা শরীফে আগমন করেন, তখন হাজুন নামক কবরস্থানে (বর্তমানে জান্নাতুল মুয়াল্লা) আল্লাহ পাক তাঁর পিতা-মাতাকে এনে পুনর্জীবিত করে দ্বীনে মুহাম্মদী [ﷺ] গ্রহণ করার সুযোগ করে দিয়েছিলেন। ইমাম সোহায়লী ও খতীবে বাগদাদী সূত্রে হযরত আয়েশা (رضي الله عنها) কর্তৃক বর্ণিত এ সম্পর্কীয় হাদীসখানা বেদায়া-নেহায়া গ্রন্থে ইবনে কাসির এবং মাওয়াহেব গ্রন্থে ইমাম কাস্‌তুলানী, ফতোয়া শামীতে আল্লামা ইবনে আবেদীন প্রমুখ বর্ণনা করেছেন।\n\nকিন্তু বিদ’আতি আলেমগন বলে থাকেন যে, এসব হাদীস নাকি জাল বা মওযু। একারণেই উপরে তিনটি নির্ভরযোগ্য সূত্র উল্লেখ করা হলো। ওহাবীদের মতে, হযরত আবদুল্লাহ ও বিবি আমেনা (رضي الله عنهما) নাকি কুফরী হালতে ইন্তিকাল করেছেন (নাউযুবিল্লাহ!)। তারা যুক্তি হিসেবে বলে থাকে যে, হযরত আবদুল্লাহ (رضي الله عنه) রাসুল [ﷺ]-এঁর জন্মের পূর্বে এবং বিবি আমেনা (رضي الله عنها) হুযুরের ছয় বছর বয়সে ইনতিকাল করেছেন। তাই তাঁরা ইসলাম গ্রহণের যুগ পাননি। তাদের এই কুটযুক্তি উপরের তিনটি দলীলের দ্বারা অসার প্রমাণিত হয়েছে। তারা আর একটি যুক্তি দেখায় যে, বিবি আমেনার (رضي الله عنه) কবর যিয়ারত করতে চাইলে আল্লাহ তায়ালা নবী করিম [ﷺ]-কে অনুমতি দেন। কিন্তু মাগফিরাতের দোয়ার অনুমতি চাইলে প্রত্যাখ্যান করেন। সুতরাং তাদের মতে তিনি মু’মিনা ছিলেন না।\n\nআল্লামা মানাভী এর জবাব এভাবে দিয়েছেন - কবর যিয়ারতের অনুমতি প্রদানই প্রমাণ করে যে, বিবি আমেনা (رضي الله عنها) মু’মিনা ছিলেন। আর তিনি নেককার ছিলেন বলেই ঐ সময় মাগফিরাতের প্রাথনা নামঞ্জুর করা হয়।\" তবে নবী করিম [ﷺ] উম্মতের শিক্ষার জন্য সবসময় মাতাপিতার জন্য মাগফিরাতের দোয়া করতেন - যার বর্ণনা নিম্নে করা হবে।\n\nবি:দ্র: এখানে সুন্নীদের পক্ষ হতেও এধরণের প্রশ্নের উদয় হতে পারে। মায়ের প্রার্থনা নামঞ্জুর করার কারণ হলো - তিনি ছিলেন নেককার। তাহলে পরবর্তী সময়ে দেখা যায়- নবী করিম [ﷺ] সবসময় নিজের জন্য এবং পিতামাতার জন্য মাগফিরাত কামনা করতেন। তাহলে কি নবীজী এবং তাঁর পিতামাতা বদকার বা গুনাহগার ছিলেন? নাউযুবিল্লাহ!\n\nএই বিষয়টির জবাব তাফসীরে রুহুল বয়ান ২৬ পারা সূরা আল-ফাতাহ ২য় আয়াতের ব্যাখ্যায় এভাবে বলা হয়েছে - \"হে রাসুল, আপনার উছিলায় আপনার পূর্ববর্তী ও পরবর্তী সকলের গুনাহ্ আল্লাহ ক্ষমা করে দেবেন\"- আল্লাহর এই বাণীর বিভিন্ন ব্যাখ্যা রয়েছে। কেননা তিনি তো ছিলেন বেগুনাহ। সুতরাং আয়াতে \"আপনার গুনাহ্ \"-এঁর অর্থ হবে \"আপনার উম্মতের গুনাহ।\"\n\nআর \"মাগফিরাত\"-এর তিনটি অর্থ রয়েছে যথা: (১) অপরাধ ক্ষমা করা (২) অপরাধ থেকে হেফাযত করা (৩) অপরাধের খেয়াল থেকে নিরাপদ রাখা। প্রথম অর্থ হবে সাধারণ গুনাহ্গারদের বেলায়। দ্বিতীয় অর্থ হবে নেককার ও আল্লাহর অলী এবং নবীজীর পিতামাতা ও সাহাবীগণের বেলায়। তৃতীয় অর্থ হবে নবীগণের বেলায়।\n\nউক্ত ব্যাখ্যার দ্বারা বুঝা গেলো - নবী করিম [ﷺ] নিজের জন্য যে মাগফিরাত কামনা করতেন - তার অর্থ হবে - \"হে আল্লাহ, আমাকে সদাসর্বদা গুনাহ বা অপরাধের খেয়াল থেকে বাঁচিয়ে রেখো।\" হুযুরের পিতা-মাতার জন্য মাগফিরাত কামনার অর্থ হবে – \"হে আল্লাহ, আমার পিতা-মাতাকে গুনাহ থেকে হেফাযতে রেখো।\" আর সাধারণ উম্মতের জন্য মাগফিরাত কামনার অর্থ – \"হে আল্লাহ! তাদের গুনাহ ক্ষমা করে দিও।\" (রুহুল বয়ান, সূরা ফাতহ আয়াত-২)\n\nএখন পরিষ্কার হয়ে গেলো - হুযুরের পিতামাতা নেককার ছিলেন এবং নবীজী তাদের গুনাহ হতে হেফাযতের জন্যই দোয়া করতেন এবং গুনাহ ও যাবতীয় অপরাধের খেয়াল থেকে নিজেকে নিষ্পাপ রাখার জন্য তিনি সর্বদা আল্লাহর কাছে প্রার্থনা করতেন (তাফসীরে রুহুল বয়ান)। একই শব্দের একাধিক অর্থ ও তার প্রয়োগ সম্পর্কে না জানার কারণে রহমানপুরী নামে জনৈক মুফতী সাহেব আমার \"নূরনবী\"র এই অংশটি নিয়ে অনেক লিফলেটিং করেছিলেন। কিন্তু তিনি কামিয়াব হতে পারেননি। আলহামদুলিল্লাহ! সর্বোপরি জওয়াব হলো - উম্মতকে শিখানোর জন্যই হুযুর [ﷺ] ঐ ভাবে দোয়া করতেন।\n\nনবী করিম [ﷺ]-এঁর পিতা-মাতার পুনর্জীবন লাভ ও নূতন করে ইসলাম গ্রহণ:\nনবী করিম [ﷺ]-এঁর পিতা-মাতা হুযুরের নবুয়তের যুগ পাননি। কিন্তু তাঁরা ছিলেন মিল্লাতে ইব্রাহীমীর উপর প্রতিষ্ঠিত একেশ্বরবাদী হানিফ সম্প্রদায়ভূক্ত মু’মিন। তাঁদের মত আরবে আরও কিছু লোক হানিফ সম্প্রদায়ভূক্ত ছিলেন। যেমন - আব্দুল মোত্তালেব, ওয়ারাকা ইবনে নওফেল, হযরত খাদিজা ও হযরত আবু বকর – প্রমূখ (رضي الله عنهم)। যারা নবুয়ত যুগের পূর্বে ইনতিকাল করেছেন, তাদেরকে \"আসহাবে ফাৎরাত\" বলা হয়। তাঁরা ছিলেন তৌহিদবাদী হানিফ। নবী করিম [ﷺ]-এঁর পিতা হযরত আব্দুল্লাহ এবং মাতা বিবি আমেনাও ছিলেন অনুরূপ তৌহিদপন্থী মু’মিন।\n\nযখন নবী করিম [ﷺ] জীবনের শেষ প্রান্তে এসে ১০ম হিজরীতে একলাখ চৌদ্দ হাজার সাহাবায়ে কেরামকে নিয়ে মক্কা শরীফে হজ্ব করতে আসেন, তখন একদিন বিবি আয়েশা (رضي الله عنها) কে সাথে নিয়ে জান্নাতুল মুয়াল্লাতে বিবি খাদিজা (رضي الله عنه)-এঁর মাযার যিয়ারত করতে গেলেন। (তখন নাম ছিল হাজুন)। হযরত আয়েশা (رضي الله عنها) গাধার লাগাম ধরে বাইরে দাঁড়িয়ে রইলেন। নবী করিম [ﷺ] যিয়ারতকালে প্রথমে খুব কাঁদলেন - পরে হাসলেন। হযরত আয়েশা (رضي الله عنها) কারণ জানতে চাইলে হুযুর আকরাম [ﷺ] বললেন - \"আমার পিতা-মাতাকে আল্লাহ্ পাক পুনর্জীবিত করে আমার সামনে হাযির করেছেন। তাঁরা নতুন করে ইসলাম গ্রহণ করে পুনরায় মৃত্যুবরণ করেছেন। আমি পিতা-মাতাকে দেখে খুশী হয়ে হেসেছি।\" (বেদায়া ও নেহায়া দ্রষ্টব্য)। ইমাম সোহায়লীর বরাত দিয়ে ইবনে কাছির এই ঘটনা বর্ণনা করেছেন। ফতোয়ায়ে শামীতে হাফেয নাসিরুদ্দীন বাগদাদীর বরাতে হযরত আয়েশা (رضي الله عنها) থেকে একখানা হাদীস উদ্ধৃত করে আল্লামা শামী লিখেছেন-\n\nعن عائشة رضي الله عنها قالت ان الله احي ابويه اكراما له صلي الله عليه وسلم فاسلما ثم مانا كما كانا كما احي الموتي بعيسي عليه السلام -(ردالمحتار مطلب اسلام ابوي البي)\n\nঅর্থঃ- হযরত আয়েশা (رضي الله عنها) বলেন- আল্লাহ তায়ালা নবী করিম [ﷺ]-এঁর সম্মানে তাঁর পিতা-মাতাকে পুনর্জীবিত করেন। তাঁরা উভয়ে নূতন করে ইসলাম গ্রহণ করেন। তারপরে তাঁরা পুনরায় পূর্বের ন্যায় মৃত্যুবরণ করেন। যেমন আল্লাহ্ পাক হযরত ঈসা (عليه السلام)-এঁর মাধ্যমে মৃতকে জীবিত করতেন, তদ্রুপ নবীজীর খাতিরেও করেছেন।\" (শামী)\n\nসুতরাং আমরা এখন থেকে মুক্তকন্ঠে বলবো - হযরত আব্দুল্লাহ ও হযরত আমেনা রাদিয়াল্লাহু আনহুমা। কেননা, তারা সাহাবী হিসাবে গণ্য।\n\nবি:দ্র: হযরত ইবরাহীম (عليه السلام) ও হযরত ইসমাইল (عليه السلام) আল্লাহর কাছে দোয়া করেছিলেন - যেন তাঁদের বংশধরদের (আরব) মধ্যে প্রত্যেক যুগেই কিছু মুসলিম বিদ্যমান থাকে। (সূরা বাক্বারাহ ১২৮ আয়াত)।\n\nرَبَّنَا وَاجْعَلْنَا مُسْلِمَيْنِ لَكَ وَمِن ذُرِّيَّتِنَا أُمَّةً مُّسْلِمَةً لَّكَ\n\nঅর্থঃ- \"হে প্রভু! আমাদের উভয়কে তুমি তোমার অনুগত মুসলিম হিসেবে কবুল করো এবং আমাদের পরবর্তী বংশধরদের মধ্যেও (আরব দেশে) কিছু সংখ্যক লোককে অনুগত মুসলিম বানিয়ে রেখো।\" এই দোয়ার বরকতে পরবর্তী প্রত্যেক যুগেই আরবে কিছু সংখ্যক সত্যপন্থী হানিফ সম্প্রদায় বিদ্যমান ছিলেন। নবী করিম [ﷺ]-এঁর পিতা-মাতা ও তাঁদের পূর্ব পুরুষগণ এই হানিফ সম্প্রদায়ভূক্ত ছিলেন। তাঁদেরকে কাফের মনে করা বেদ্বীনি কাজ। ইতিহাসেও হানিফ সম্প্রদায়ের উল্লেখ রয়েছে। বাতিলপন্থীরা ইসলামের ইতিহাস সম্পর্কে বে-খবর।"
  },
  {
    "1": "হুযুরের ﷺ পিতা - মাতার বিবাহ",
    "2": "পঞ্চম অধ্যায়ঃ পিতা-মাতার বিবাহঃ\nপ্রসঙ্গ: বিবি আমেনার গর্ভে নূরে মুহাম্মদীর সরাসরি গমন\n﻿পূর্বে উল্লেখ করা হয়েছে যে, হযরত আদম (عليه السلام)-এঁর সৃষ্টির চৌদ্দ হাজার বৎসর পূর্বে, (পৃথিবীর হিসাবে পাঁচশত এগার কোটি বৎসর) নবী করিম [ﷺ] নূর হিসেবে আল্লাহর সান্নিধ্যে বিদ্যমান ছিলেন। তারপর হযরত আদম (عليه السلام)-এর সাথে সেই নূর পৃথিবীতে আগমন করেন এবং হযরত শিষ, হযরত ইদ্রিস, হযরত নূহ, হযরত ইব্রাহিম ও হযরত ইসমাইল (عليهم السلام) প্রমূখ পয়গাম্বর ও নেককারগণের মাধ্যমে স্থানান্তরিত হতে হতে অবশেষে হযরত আব্দুল্লাহ (رضي الله عنه)-এর ললাটে স্থান লাভ করেন। হযরত ইসমাইল ও হযরত আব্দুল্লাহ ছিলেন যবীহুল্লাহ। নবী করিম [ﷺ] স্বয়ং শুকরিয়া আদায় করে বলতেন- \"আমি দুই যবীহুল্লাহর সন্তান।\"\n\nহযরত আব্দুল্লাহ (رضي الله عنه)-এঁর বয়স যখন চব্বিশ বৎসর, তখন পিতা তাঁকে বিবাহ করানোর উদ্দেশ্যে পাত্রীর অনুসন্ধানে বের হন। পথিমধ্যে ওয়ারাকা ইবনে নওফেল-এর বোন ফাতেমা ওরফে উম্মে কিতাল হযরত আব্দুল্লাহ\u0027র ললাটে নূর লক্ষ্য করে স্বেচ্ছায় বিবাহের প্রস্তাব দেন। কিন্তু হযরত আব্দুল্লাহ পিতার সম্মানে ঐ প্রস্তাব নাকচ করে দেন।\n\nঐ দিনই মদিনাবাসী এবং মক্কায় প্রবাসী ওহাব ইবনে আবদে মুনাফ-এঁর ভাগ্যবতী কন্যা বিবি আমেনার সাথে হযরত আব্দুল্লাহর বিবাহ সম্পন্ন হয়। উল্লেখ্য যে, মদিনার বনী আদি বংশের জাহরা গোত্রে আব্দুল মোত্তালেবও বিবাহ করেছিলেন এবং সেই ঘরে আবু তালেব, হযরত হামজা, হযরত আব্বাছ ও নবী করিম [ﷺ]-এঁর পিতা হযরত আব্দুল্লাহ জন্মগ্রহণ করেন। সেই গোত্রেরই কন্যা ছিলেন বিবি আমেনা (رضي الله عنها)। সুতরাং হযরত আব্দুল্লাহ ও নবী করিম [ﷺ] উভয়েরই মাতুলালয় ছিল মদিনা।\n\nরজব মাসের প্রারম্ভে এই শুভ বিবাহ সম্পন্ন হয় এবং ঐ দিনেই মিনার নিকটে শিয়াবে আবি-তালেব নামক স্থানে স্বামী-স্ত্রীর সাক্ষাৎ হয়। ঐ দিনেই হযরত আব্দুল্লাহর (رضي الله عنه) ললাট মোবারক হতে নবুয়তের পবিত্র নূর মা আমেনার (رضي الله عنها) গর্ভ মোবারকে সরাসরি স্থানান্তরিত হয় (মাওয়াহেব ও বেদায়া-নেহায়া)। পহেলা রজব শুক্রবার রাতে নবী করিম [ﷺ]-এঁর পবিত্র নূর (মাটি নয়) মায়ের রেহেমে স্থানলাভ করেন বলে মাওয়াহেবে লাদুন্নিয়া ও আনওয়ারে মুহাম্মদীয়া গ্রন্থে উল্লেখ রয়েছে। ইবনে ইসহাক কর্তৃক বর্ণিত হাদীসে বিবি আমেনা (رضي الله عنها)-এঁর সুত্রে উল্লেখ করা হয়েছে যে, ঐ রাত্রেই বিবি আমেনাকে স্বপ্নযোগে জানিয়ে দেয়া হয় - \"তুমি এই উম্মতের শ্রেষ্ঠ মানবকে ধারণ করেছো। সন্তান ভূমিষ্ঠ হলে তাঁর নাম রাখবে মুহাম্মদ [ﷺ] বা বারংবার প্রশংসিত।\"\n\nহযরত ইবনে আব্বাস (رضي الله عنه) রেওয়ায়াত করেন যে, \"ঐ রাত্রেই কোরেশদের গৃহপালিত পশুগুলো নিজেদের মধ্যে বলাবলি করছিল যে, আজ সমগ্র পৃথিবীর চেরাগ, আল্লাহর প্রিয় রাসুল [ﷺ] মাতৃগর্ভে এসেছেন। আল্লাহর কুদরতে সমগ্র পৃথিবীর প্রাণীকুলের মধ্যে একটি নৈসর্গিক আনন্দের ঢেউ খেলে গিয়েছিল। কিন্তু সেদিন খুশী হতে পারেনি অভিশপ্ত শয়তান।\" (আনওয়ারে মুহাম্মদীয়া)।\n\nআজও মানবরূপী কিছু শয়তান মীলাদুন্নবীর শুভদিনে খুশী হতে পারে না। তারা এই আনন্দময় দিবসে মীলাদুন্নবীর বিরুদ্ধে নব-আবিষ্কৃত সিরাতুন্নবী নামে লোক দেখানো পৃথক মাহফিল করে, মীলাদুন্নবীর তাৎপর্য্যপূর্ণ ঘটনাবলীর সমালোচনা করে এবং মীলাদুন্নবী [ﷺ] মাহফিল ও অনুষ্ঠানকে বিদ’আত বলে অপপ্রচার চালাতে থাকে। অথচ মীলাদুন্নবীর প্রথা সুন্নাতসম্মত একটি প্রথা। এই প্রথাকে উচ্ছেদ করার লক্ষ্যে একটি ধর্মাশ্রয়ী রাজনৈতিক দল ধর্ম মন্ত্রণালয়ের অধীন ইসলামিক ফাউন্ডেশনে পক্ষকালব্যাপী সিরাতুন্নবী নামে অনুষ্ঠানমালা প্রচার করে। ইসলামী ফাউন্ডেশনের জেলা অফিসগুলোকেও সরকারী মীলাদুন্নবীর পরিবর্তে সিরাতুন্নবী অনুষ্ঠান পালন করতে বাধ্য করা হয়। এভাবে তারা বাংলাদেশে একটি ওহাবী নেটওয়ার্কের অধীন কাজ করে যাচ্ছে। তাদের এই গভীর ষড়যন্ত্রের বিরুদ্ধে রুখে দাঁড়ানো প্রত্যেক মু’মিন মুসলমানের একান্ত কর্তব্য। আল্লাহর শোকর - আহলে সুন্নাত ওয়াল জামাআত ও বাংলাদেশ ইসলামী ফ্রন্টের আন্দোলনের ফলে ১৯৯৭ ইং হতে ঈদে মীলাদুন্নবী চালু হয়েছে এবং এখনও (২০০৭ইং) চালু আছে।\n\nবিবি আমেনা (رضي الله عنها)-এর সাথে পরিণয়ের পরদিন হযরত আব্দুল্লাহ (رضي الله عنه) নিজ গৃহে প্রত্যাবর্তনকালে পথে ফাতেমা ওরফে উম্মে কিতালের সাথে সাক্ষাত হয়। এবার মহিলা হযরত আব্দুল্লাহকে দেখে মুখ ফিরিয়ে নেয়। কারণ জিজ্ঞাসা করা হলে সে জবাবে বলে -\n\nقد فارقك النور الذي كان معك بالأمس، فليس لي بك اليوم حاجة -نما أردت أن يكون النور فى فأبى الله (مواهب)\n\nঅর্থঃ- \"গতকাল তোমার ললাটে যে নূর ছিল, আজ সে নূর তোমার থেকে বিদায় নিয়েছে। সুতরাং আজ তোমাকে আমার আর কোন প্রয়োজন নেই। আমার একান্ত ইচ্ছা ছিল সেই নূর আমার মধ্যে স্থানান্তরিত হোক। কিন্তু আল্লাহর ইচ্ছা ছিল না, তাই তিনি অন্যত্র স্থানান্তরিত করেছেন।\" (মাওয়াহেবে লাদুনিয়া)।\n\nএকজন সাধারণ মহিলা হয়েও উম্মে কিতাল নবী করিম [ﷺ]-কে নূর হিসেবে প্রত্যক্ষ করতে সক্ষম হলো। কিন্তু হতভাগা ওহাবীরা তাঁকে প্রত্যক্ষ করল মাটির মানুষ হিসেবে। আব্দুল কাহ্হার সিদ্দিকী নামে আওর মোহাম্মদীয়া বাতিল তরিকার জনৈক পীর তার অসিয়ত ও নছিয়ত নামায় নবী করিম [ﷺ]-কে সাধারণ মানুষ প্রমাণ করার জন্য লিখেছে \"নবী পাক [ﷺ] পিতার নাপাকী থেকে মায়ের নাপাকীর সাথে মিশে আবার নাপাক জায়গার ভিতর দিয়েই পৃথিবীতে এসেছেন।\" নাউযুবিল্লাহ! আস্তাগফিরুল্লাহ!\n\nএমন অশালীন ও অসভ্য উক্তি একজন অমুসলিমও কোনদিন করে নি। আল্লাহ এসব দুষমনে রাসুলের সংশ্রব থেকে মুসলমানদের রক্ষা করুন। উক্ত অর্বাচীন পীর নবী করিম [ﷺ]-কে মাটির মানুষ বলেও উল্লেখ করেছে। আমি ১৯৯৫ ইংরেজিতে দৈনিক ইনকিলাবে বিজ্ঞাপন দিয়ে চ্যালেঞ্জ করেছিলাম, কিন্তু সে তাতে আসেনি।\n\nপিতার ইন্তিকাল:\nহযরত বিবি আমেনা (رضي الله عنها) নূরনবীকে গর্ভে ধারণ করার দুই মাস পরেই হযরত আবদুল্লাহ (رضي الله عنه) ব্যবসা উপলক্ষে সিরিয়া গমন করে সেখান হতে ফেরার পথে মদিনায় মাতুলালয়ে অসুস্থ হয়ে পড়েন এবং সেখানেই ইনতিকাল করেন। ইন্নালিল্লাহি ওয়া ইন্না ইলাইহি রাজিউন! তাঁকে \"দারুন নাবেগা\" নামক মহল্লায় (বর্তমান মসজিদে নববীর ভিতরে) দাফন করা হয় (বেদায়া)। এভাবে শিশুনবী [ﷺ] জন্মের পূর্বেই ইয়াতিমে পরিণত হন। গর্ভের প্রায় নয় মাস অতিক্রান্ত হবার পর রবিউল আউয়াল মাসের দ্বাদশ তারিখ সোমবার সোবহে সাদেকের সময় দিবা-রাত্রির সন্ধিক্ষণে জগতকে আলোকিত করে ধরাধামে শুভাগমন করেন আল্লাহর প্রিয় হাবীব শেষনবী হযরত মুহাম্মদ মোস্তফা (সাল্লাল্লাহু আলাইহি ওয়াসাল্লাম)।\n\nবেলাদতের তারিখ ও দিনের সমাধানঃ\nআজকাল এক শ্রেণীর লোক বলে বেড়ায় নবী করিম [ﷺ]-এঁর জন্ম তারিখ সম্পর্কে ঐতিহাসিকদের মধ্যে নাকি মতভেদ রয়েছে। সুতরাং ১২ই রবিউল আউয়াল তারিখটি যে ঠিক - তা কী করে বলা যাবে?\n\nএর জবাবে আমরা বলবো - যদি সহীহ বর্ণনায় এই তারিখটি সুপ্রমাণিত হয়, তাহলে কি তারা এই দিনটি মীলাদুন্নবী দিবস হিসেবে পালন করতে রাজী আছেন? না, তা কখনও আশা করা যায় না। আপনারা দিবস পালন করুন আর নাই করুন, নবী করিম [ﷺ] যে এই তারিখেই জন্ম গ্রহণ করেছেন - তার অকাট্য প্রমাণ নিন।\n\nআপনাদেরই গুরু ইবনে কাছির তার বেদায়া ও নেহায়া গ্রন্থের ২য় খন্ডের ২৬০ পৃষ্ঠায় (পুরাতন) এবং হাফেয আবু বকর ইবনে আবি শায়বাহ (ওফাত ২৫৩ হি:) সহীহ সনদে হযরত জাবের ও হযরত ইবনে আব্বাস (রাদিয়াল্লাহু আনহুমা) থেকে আফফান ও সায়ীদ ইবনে মীনা’র সহীহ সনদ সূত্রে হুযুর আকরাম [ﷺ]-এঁর জন্মতারিখ ও ইনতিকাল তারিখ সম্পর্কে নিম্নে উল্লেখিত হাদীসখানা বর্ণনা করেছেন-\n\nعن عفان عن سعيد بن ميناء عن جابر وابن عباس أنهما قالا: ولد رسول الله صلى الله عليه وسلم عام الفيل يوم الاثنين الثاني عشر من شهر ربيع الأول، وفيه بعث، وفيه عرج به إلى السماء، وفيه هاجر، وفيه مات -ماذا هو المشهور (البداية والنهاية ج ٢ صفت ٠ ٢٦)\n\nঅর্থঃ- \"হযরত আফফান থেকে বর্ণিত, তিনি হযরত সায়ীদ ইবনে মীনা থেকে, তিনি হযরত জাবের (رضي الله عنه) ও হযরত ইবনে আব্বাস (رضي الله عنه) থেকে বর্ণনা করেছেন। জাবের ও ইবনে আব্বাস (رضي الله عنهما) বলেন- “নবী করিম [ﷺ] হস্তীবাহিনী বর্ষে সোমবার দিনে ১২ই রবিউল আউয়াল তারিখে জন্মগ্রহণ করেছেন, এই দিনেই তিনি নবুয়তের দায়িত্ব পেয়েছেন, এই দিনেই তিনি হিজরত করেছেন এবং এই দিনেই ওফাত পেয়েছেন।\" ইবনে কাছির বলেন - “এটাই প্রসিদ্ধ ও মশহুর মত\"(বেদায়া ও নেহায়া ২য় খন্ড ২৬০ পৃষ্ঠা)।\n\nসুতরাং তাদের নেতার কথা মান্য করা তাদের জন্য অবশ্য কর্তব্য।"
  },
  {
    "1": "কীভাবে তিনি ﷺ ভূমিষ্ঠ হলেন !",
    "2": "ষষ্ঠ অধ্যায়ঃ\nপ্রসঙ্গ: হুযুর [ﷺ] ভূমিষ্ট হলেন কিভাবে?\n﻿আল্লাহর প্রিয় হাবীব [ﷺ] পিতা-মাতার মাধ্যমে নূর হিসাবেই দুনিয়াতে আবির্ভূত হয়েছেন। কিন্তু তাঁর আগমনের ধরণ ছিল ভিন্ন রকম। সাধারণ মায়েরা গর্ভকালীন ব্যথা অনুভব করে থাকেন এবং প্রসবকালীন সময়ে প্রচন্ড কষ্ট ও যন্ত্রণা অনুভব করে থাকেন। কিন্তু বিবি আমেনা (رضي الله عنها) গর্ভকালীন ও প্রসবকালীণ সময়ে কোন ওজন অথবা ব্যথা-বেদনা কিছুই অনুভব করেননি। অন্যান্য মায়েদের প্রসবকালীন সময়ে প্রচুর রক্তক্ষরণ হয়। কিন্তু নবীজীর মায়ের এ অবস্থা ছিল না। বরং তাঁর থেকে বের হয়েছিল একটি নূর, যা মক্কাভূমি থেকে সিরিয়া পর্যন্ত আলোকিত করেছিল। সে নূর ছিল নবী করিম [ﷺ]-এঁর নূর মোবারক।\n\nঅন্যান্য সন্তানগণ মায়ের নাভির মাধ্যমে গর্ভে খাদ্য গ্রহণ করে থাকে এবং ভূমিষ্ট হওয়ার পর তাদের নাভি কাটা হয়। কিন্তু নবী করিম [ﷺ] পবিত্র মায়ের নাভির সাথে যুক্ত ছিলেন না - বরং নাভি কর্তিত অবস্থায় ভূমিষ্ট হয়েছেন। অন্যান্য সন্তানগণ রক্তমাখা অবস্থায় ভূমিষ্ঠ হয়, কিন্তু নবী করীম [ﷺ] পবিত্র অবস্থায় ভূমিষ্ঠ হয়েছেন। অন্যান্য সন্তানগণ উলঙ্গ ও খতনাবিহীন অবস্থায় জন্মগ্রহণ করে - কিন্তু নবী করিম [ﷺ] বেহেশতী লেবাছ পরিহিত, সুরমা মাখা চোখ ও খতনাকৃত অবস্থায় জন্মগ্রহণ করেছেন।\n\nনবী করিম [ﷺ] এরশাদ করেছেন-\nعَن أنس قَالَ قَالَ رَسُول الله صلى الله عَلَيْهِ وَسلم من كَرَامَتِي على رَبِّي عز وَجل أَنِّي ولدت مختونا لم ير أحد سوءتي\n\n”আনাস (রাদ্বিয়ালাহু আনহু) থেকে বর্ণিত। তিনি বলেন, রাসুল [ﷺ] বলেছেন, আল্লাহ জাল্লা জালালুহু\u0027র পক্ষ থেকে আমার মু\u0027জিজা হলো আমি খৎনা অবস্থায় জন্মগ্রহণ করেছি এবং জন্মকালে কেউ আমার ছতর দেখে নি।”\n(বেদায়া ও নেহায়া, ২য় খন্ড, ২৬১ পৃষ্ঠা, পুরাতন ছাপা।)\n\nমাদারিজুন নবুয়ত কিতাবে এর বিস্তারিত বিবরণ রয়েছে। অন্যান্য সন্তানগণ ভূমিষ্ট হয়ে ওয়াঁ ওয়াঁ (হুয়া) করে চিৎকার দেয়। কিন্তু নবী করিম [ﷺ] ভূমিষ্ট হয়েই প্রথমে সিজদা করেন এবং পরে শুদ্ধ আরবী ভাষায় ”আশহাদু আল্লা ইলাহা ইল্লাল্লাহু ওয়া আন্নী রাসুলুল্লাহ” কালেমা শরীফ পাঠ করেছিলেন।\n(আল্লামা দিয়ার বিকরীর তারিখুল খামিছ ও সুয়ূতীর খাছায়েছে কুবরা)\n\nসুতরাং নবী করিম [ﷺ]-এঁর ভূমিষ্ঠ হওয়ার প্রকৃতি ভিন্ন ধরণের হওয়াই স্বাভাবিক। আল্লাহ যাকে যেভাবে ইচ্ছা সৃষ্টি করতে পারেন।\n\nআল্লাহ তায়ালা আদম (عليه السلام) ও বিবি হাওয়া (عليها السلام) কে পিতামাতা ছাড়াই সরাসরি পয়দা করেছেন - একজনকে মাটি দিয়ে, অন্যজনকে বাম পাঁজরের হাঁড় দিয়ে। হযরত ঈসা (عليه السلام) কে পিতার বীর্য ছাড়া শুধু রুহ দিয়ে বিবি মরিয়মের গর্ভে পয়দা করেছেন। সাধারণ মানুষ পয়দা হয় পিতা-মাতার নুৎফা বা বীর্য থেকে, সরাসরি মাটি থেকে নয়। কিন্তু আমাদের প্রিয় নবী [ﷺ]-কে আল্লাহ পয়দা করেছেন নূর দ্বারা। এই নূর কোন পদ্ধতিতে পিতার পৃষ্ঠ থেকে মায়ের গর্ভে গেলেন এবং কোন পদ্ধতিতে মায়ের গর্ভ হতে দুনিয়াতে পদার্পণ করলেন তা গবেষণার বিষয় নয়, বরং কুদরতের উপর বিশ্বাস স্থাপনই এর একমাত্র সমাধান।\n\nমাওলানা আব্দুল আউয়ান জৌনপুরীর ফতোয়া:\nএবার আসুন, এ ব্যাপারে ওলামাগণের মতামত কী- তা আলোচনা করি। হাদীয়ে বাংগাল ও আসাম নামে পরিচিত মাওলানা কারামত আলী জৌনপুরী সাহেবের সাহেবজাদা মাওলানা আবদুল আউয়াল জৌনপুরী সাহেব আরবিতে একখানা কিতাব রচনা করেছেন। উক্ত কিতাবের নাম-\n\nعمدة النقول في كيفية ولادة الرسول\n\nঅর্থঃ- ” নবী করিম [ﷺ]-এঁর বেলাদত শরীফের ধরণ সম্পর্কে উত্তম রেওয়ায়াত ও দলীল।”\n\nউক্ত কিতাবে তিনি কয়েকখানা বিখ্যাত ও নির্ভরযোগ্য কিতাবের এবারত উদ্ধৃত করে অবশেষে নিজের মতামত বা ফতোয়া প্রদান করেছেন। আমরা উক্ত কিতাবের ফতোয়ার এবারত হুবহু পাঠকের সামনে উপস্থাপন করছি। উক্ত কিতাবের ফটোকপি অধম লেখকের নিকট সংরক্ষিত আছে। কিতাবের এবারত নিম্নরূপঃ-\n\nوفى الاتحاف بحب الاشراف للعلامة عبد الله الشبراوى الشافعى رحمة الله تعالى قال فى تعليقه على قوله وإذ كنا نحكم بطهارة فضلاته صلى الله عليه وسلم الغريبة قال العلامة التلمسانى كل مولد غير الأنبياء يولد من الفرج وكل الانبياء غير نبينا مولودون من فوق الفرج وتحت السرة وأما نبينا صلى الله عليه وسلم فمولود من الخاصرة اليسرى تحت الضلوع ثم التام لوقته خصوصية له ولم يصح نقل ن نبيا من-الانبياء ولد من لفرج ولهذا افتي المالكية بقتل من قال ان النبي صلي الله عليه وسلم ولد من مجري ايول -انتها -\n\nঅর্থঃ- ”আল্লামা আবদুল্লাহ শাবরাভী শাফেয়ী (رضي الله عنه) স্বীয় ‘আল আতহাফ বিহুব্বিল আশরাফ’- গ্রন্থে নবী করিম [ﷺ]-এঁর পবিত্র দেহ থেকে বহির্গত যাবতীয় বর্জ বস্তুর পবিত্রতা শীর্ষক আলোচনা প্রসঙ্গে আল্লামা তিলিমসানী কর্তৃক একটি ফতোয়ার উল্লেখ করে বলেন - উক্ত আল্লামা তিলিমসানী ফতোয়া দিয়েছেন যে, ”আম্বিয়ায়ে কেরাম (عليهم السلام) ব্যতীত প্রত্যেক মানব সন্তান মায়ের প্রস্রাবের রাস্তা দিয়ে ভূমিষ্ট হয়ে থাকে। অন্যান্য আম্বিয়ায়ে কেরামগণ (عليهم السلام) ভূমিষ্ট হয়েছেন মায়ের নাভি ও প্রস্রাবের রাস্তার মধ্যবর্তীস্থান দিয়ে এবং আমাদের প্রিয় নবী হযরত মোহাম্মদ মোস্তফা [ﷺ] ভূমিষ্ট হয়েছেন বিবি আমেনার (رضي الله عنه) বাম উরুদেশ দিয়ে - যা বাম পাঁজরের হাঁড়ের নিচে অবস্থিত। তারপর উক্ত স্থান সাথে সাথেই জোড়া লেগে যায়। এই বিশেষ ব্যবস্থাধীনে ভূমিষ্ট হওয়া নবী করিম [ﷺ]-এঁর একক বৈশিষ্ট্য। কোন নবী (عليه السلام) মায়ের প্রস্রাবের স্থান দিয়ে ভূমিষ্ট হওয়ার বর্ণনাটি সঠিক নয়। একারণেই মালেকী মাযহাবের মুফতী ও উলামাগণ ফতোয়া দিয়েছেন যে, ”যে ব্যক্তি বলবে - নবী করিম [ﷺ] মায়ের প্রস্রাবের রাস্তা দিয়ে ভূমিষ্ট হয়েছেন, তাকে কতল করা ওয়াজিব” (উমদাতুন নুকুল ফী কাইফিয়াতে বিলাদাতির রাসূল- মাওলানা আবদুল আউয়াল জৌনপুরী এবং মূল গ্রন্থ আল আতহাফ বি-হুব্বিল আশরাফ- আল্লামা শাবরাভী)\n(মূল কিতাব ”আল আতহাফ” লন্ডন থেকে ফটোকপি করে নিয়ে এসেছি)।\n\nউক্ত ফতোয়া উল্লেখ করে মাওলানা আবদুল আউয়াল জৌনপুরী সাহেব নিজের মন্তব্য ও ফতোয়া এভাবে পেশ করেছেনঃ-\n\nاقول وبالله التوفيق- انه لما كان صلي الله عليه وسلم نورا كما\nقال الله تعالى فى القرآن المجيد قَدۡ جَآءَكُمۡ مِّنَ اللّٰهِ نُوۡرٌ وَّكِتٰبٌ\nمُّبِيۡنٌۙ٠ وكما روى عن ذكوان أنه لم يكن له صلى الله عليه وسلم\nظل لا فى قمر رواه الحاكم الترمذى وكما قال ابن سبع كان\nصلى الله عليه وسلم نورا فكان إذا مشى فى الشمس أو القمر\nلا يظهر له ظل قال غيره ويشهد له قوله عليه السلآم فى دعائه\nواجعلني نورا كذا فى المواهب والذى يدل على أنه كان نورا\nفى يكن أمه أيضا الاخ ... فأى استبعاد خروجه صلى الله عليه\nوسلم من غير مخرج معتاد للناس وإذا أراد الله لخلق يخلق\nويبدع كيف ما يشاء إبداعا حقيقا من غير مثال سبق الأخ\n\nঅর্থঃ- \"আল্লাহর নিকট তৌফিক চেয়ে আমি (আব্দুল আউয়াল জৌনপুরী) বলছি- নবী করিম [ﷺ] আপাদমস্তক দেহধারী নূর।\" যেমন, কোরআন মাজীদে আল্লাহ তায়ালা বলেছেন- \"তোমাদের নিকট আল্লাহর পক্ষ হতে একজন সম্মানিত নূর ও একটি স্পষ্ট কিতাব এসেছে।\" পবিত্র হাসীসেও রাসূল [ﷺ]-কে নূর বলে প্রমাণ করা হয়েছে। যেমন- হযরত যাকওয়ান (رضي الله عنه) কর্তৃক বর্ণিত হাদীসে এসেছে যে- \"চন্দ্র-সূর্যের আলোতে নবী করিম [ﷺ]-এঁর ছায়া পড়তো না।\"\n\nকেননা, নূরের ছায়া হয় না। উক্ত হাদীস হাকিম তিরমিজী নিজ কিতাবে সংকলন করেছেন। হযরত ইবনে ছায়াব বর্ণনা করেন-\"নবী করিম [ﷺ] ছিলেন আপাদমস্তক নূর। কেননা, যখন তিনি দিবাকরের আলোতে কিংবা চন্দ্রিমা নিশিতে চলাফেরা করতেন, তখন তাঁর ছায়া দেখা যেত না।\"\n\nনূরের প্রমাণবহ আরেকখানা হাদীস অন্য সাহাবী থেকে বর্ণিত হয়েছে। নবী করিম [ﷺ] উক্ত হাদীসে এরশাদ করেছেন, \"হে আল্লাহ! আমাকে নূর হিসেবে গণ্য কর।\" (মাওয়াহেবে লাদুনিয়া)\n\nনবী করিম [ﷺ] যে মায়ের গর্ভেও নূর হিসেবেই বিরাজমান ছিলেন, এ মর্মে আবু যাকারিয়া ইবনে ইয়াহইয়া কর্তৃক বর্ণিত হাদীসও এটার সত্যতা প্রমাণ করে। \"সুতরাং নবী করিম [ﷺ] অন্যান্য মানব সন্তানের জন্মের চিরাচরিত নিয়মের ব্যতিক্রমধর্মী স্থান দিয়ে পৃথিবীতে আগমন করেছেন, এটা কোন অসম্ভব ব্যাপারই নয়।\" আল্লাহ যখন কিছু সৃষ্টির ইচ্ছা করেন, তখন পুর্ববর্তী চিরাচরিত যে কোন নিয়ম ও রীতি ভঙ্গ করে নূতন পন্থায় সম্পূর্ণ নতুন নিয়মে সৃষ্টি করতে পারেন।\n\nতোমরা কি জান না, কিভাবে আদম-হাওয়াকে চিরাচরিত নিয়মের ব্যতিক্রমধর্মী নিয়মে পয়দা করেছেন? হযরত ঈসা (عليه السلام)-কেও চিরাচরিত নিয়মের বিপরীত ব্যবস্থায় শুধু মায়ের গর্ভে বীর্য ছাড়া পয়দা করেছেন।\" সুতরাং নবী করিম [ﷺ]-কে ভিন্ন নিয়মে ভূমিষ্ঠ করানো অসম্ভব হবে কেন? --আব্দুল আউয়াল জৌনপুরী।\n\nপাঠকবৃন্দ! জৌনপুরের মাওলানা আব্দুল আউয়াল সাহেব নবী করিম [ﷺ]-কে আপাদমস্তক নূর বলেছেন এবং মায়ের নাভির বামপার্শ্ব দিয়ে ভূমিষ্ঠ হওয়ার প্রমাণ দিয়েছেন। অথচ মাওলানা ফজলুল করিম তার \u0027নূরে মুহাম্মদী\u0027 বইয়ে নবীকে মাটি বলে উল্লেখ করেছে। ঢাকার দারুস সালামের আব্দুল কাহহার তার \u0027অসিয়ত ও নছিহত\u0027 বইয়ে বলেছে, \"রাসূলে পাক [ﷺ] পিতার নাপাকী মায়ের নাপাকীর সাথে মিশে গর্ভে গিয়ে পুনরায় মায়ের নাপাক জায়গার ভিতর দিয়েই পৃথিবীতে আবির্ভূত হয়েছেন।\" (নাউজুবিল্লাহ!)\n\nতাদের এই অশালীন ও অসভ্য উক্তি কুফরী পর্যায়ভুক্ত। (তাহকীরুল আম্বিয়ায়ে কুফরুন, ফয়যুল বারী শরহে বুখারী)\n\nআমরা এখানে জৌনপুরের মাওলানা আব্দুল আউয়াল জৌনপুরী ও দারুস সালামের আব্দুল কাহহার গংদের মধ্যে তুলনা করলে দেখতে পাবো, একজনের কথা সুপ্রমাণিত ও নূরে ভরপুর এবং অন্যজনের কথা দুর্গন্ধময় ও কুফরীতে ভরপুর এবং প্রমাণবিহীন। মাওলানা আব্দুল আউয়াল জৌনপুরী সাহেব ছিলেন বিজ্ঞ আলেম এবং কাহহার হচ্ছে নিরেট জাহেল ও মুর্খ।\n\nআওর মুহাম্মদীয়া তরীকার সিলসিলার মধ্যে ফুরফুরার চেয়ে অনেক উপরে জৌনপুর। একথা কোন সমালোচকও স্বীকার করতে বাধ্য। মজার ব্যাপার হলো, মাওলানা আব্দুল আউয়াল জৌনপুরী সাহেব যে পীরের সিলসিলাভূক্ত অর্থাৎ ছৈয়দ আহমদ বেরেলভীর তরীকায়ে মুহাম্মদীয়া, সে তরীকারই একজন অধঃস্তন স্বঘোষিত পীর আব্দুল কাহহার কিভাবে কোন প্রমাণ ছাড়াই নাপাক স্থান দিয়ে ভূমিষ্ঠ হওয়ার এমন কুৎসিত বিবরণ দিতে পারলো? তার মা সম্পর্কে যদি কেউ এমন অশ্লীল উক্তি করে, তাহলে তার মনে কি কষ্ট আসবে না? নিশ্চয়ই আসবে।\n\nতাহলে নবী করিম [ﷺ]-এঁর পিতামাতা সম্পর্কে আব্দুল কাহহার যে মিথ্যা উক্তি করেছে, তাতে কি নবীজী\u0027র হৃদয়ে আঘাত লাগে নি? নিশ্চয়ই লেগেছে। কেননা, তিনি হায়াতুন্নবী। তিনি উম্মতের ভালমন্দ কর্ম ও চিন্তাধারনা সম্পর্কে সম্যক অবগত আছেন। হাদীসে পাকে এসেছে-\n\nانما اعمالكم تعرضون على -\n\nঅর্থঃ \"তোমাদের ভালমন্দ সব আমলই আমার নজরে আনা হয়।\"\n\nসুতরাং নবী করিম [ﷺ]-এঁর ব্যতিক্রমধর্মী বেলাদাত শরীফ সম্পর্কে কোন ঈমানদারের মনে আর সন্দেহ থাকতে পারে না।\n\nকিতাবে প্রমাণ পাওয়া গেলে মানতে অসুবিধা কোথায়? আসলে এক ধরণের জ্ঞানপাপীরা সবসময়ই নবী করিম [ﷺ]-কে সাধারণ মানুষের সাথে তুলনা করতে আনন্দবোধ করে! যেমন- আনন্দবোধ করতো মক্কার কাফিরগণ। তারা বলতো- \"মুহাম্মদ [ﷺ] তো আমাদের মতই একজন মানুষ।\" এ ধরণের উক্তি কাফেররাই করে, কোন মোমেন করতে পারে না। নবীজী বিনয়মূলক বলতে পারেন, \"আমি তোমাদের ন্যায় একজন মানুষ।\" কিন্তু উম্মত একথা বলতে পারবে না যে, তিনি আমাদের মতই একজন মানুষ।\n\nসারকথা হলো, সাধারণ সন্তানগণের ভূমিষ্ঠ হওয়ার ধরণ এক রকমের। অন্যান্য নবীগণ (আলাইহিমুস সালাম)\u0027র ভূমিষ্ঠ হওয়ার ধরণ আরেক রকমের এবং আমাদের নবী করিম [ﷺ]-এঁর ভূমিষ্ঠ হওয়ার ধরণ অন্যান্য নবীগণ থেকেও ভিন্ন।\n\nসাধারণ ডাক্তারগণ বর্তমানকালে নরমাল ও সিজারিয়ান- এই দুই পদ্ধতিতেই সন্তান ভূমিষ্ঠ করাতে সক্ষম। সৃষ্টিকর্তার কুদরত কি এতই অক্ষম হয়ে গেলো? (নাউজুবিল্লাহ!) নবীগণের জন্ম-মৃত্যু ও জীবনপদ্ধতি সাধারণ মানুষের চেয়ে উন্নত ধরণের হওয়াই যুক্তিযুক্ত। সবকিছুই যদি সাধারণ মানুষের ন্যায় হতো, তবে তাঁদেরকে মহামানব বলা হতো না। আল্লামা শরফুদ্দীন বুছিরী, যিনি নবীজী\u0027র শানে কছিদায়ে বুরদা লিখে দুরারোগ্য প্যারালাইসিস থেকে আশ্চর্যজনকভাবে মুক্তিলাভ করেছিলেন। তিনি তাঁর কাসিদায় বলেছেনঃ-\n\nمحمد بشر لا كالبشر-ياقوت حجز لا كالحجر-\n\n”মুহাম্মদ (সাল্লাল্লাহু আলাইহি ওয়াসাল্লাম) মানবজাতি হয়েও কোন মানুষের মতোই নন। যেমন ইয়াকুত পাথর হয়েও অন্য কোন পাথরের মতো নয় (কাসিদায়ে বুরদা শরীফ)।\n\nনবীজির হাকীকত পরিচয় দিয়ে জনৈক উর্দু কবি বলেছেনঃ-\n\nتو خدا نہین جو خدا کہون\nتو بتا تجھے کیا کہون\nنھ فلک پہ تیرا جواب ہے\nنھ زمین پہ تیری مثال ہی\nبلغ العلے\n\nঅর্থাৎঃ- ”হে প্রিয় রাসুল! আপনি তো খোদা নন যে - খোদা বলবো। আপনিই বলে দিন - আপনাকে কি নামে আখ্যায়িত করবো? কেননা, উর্দ্ধজগতেও আপনার মতো কেউ নেই এবং জমীনেও আপনার মতো কেউ নেই।” অর্থাৎ আপনার উদাহরণ আপনিই। ”নূরের ফেরেশতা যে সীমায় গেলে জ্বলে পুড়ে যায়, সেখানে আপনি নিরাপদে বিচরণ করেছেন।”\n\nবুঝা গেলো - তিনি মাটির দেহধারী ছিলেন না, বরং তিনি ছিলেন নূরানী মহামানব।"
  },
  {
    "1": "ঈদে মীলাদুন্নাবী ﷺ ও জন্মবার্ষিকী পালন",
    "2": "সপ্তম অধ্যায়\nপ্রসঙ্গঃ ঈদে মীলাদুন্নবী [ﷺ] এবং জন্মবার্ষিকী পালন\n﻿১) হযরত আব্বাস (رضي الله عنه) নূর নবী [ﷺ]-এঁর জন্ম প্রসঙ্গে ৯ম হিজরীতে একটি কবিতায় বলেছেনঃ-\n\nوانت لما ولدت اشرقت الأرض - وضاءت بنورك الأفق\n\nঅর্থঃ \"হে প্রিয় রাসূল, আপনি যখন ভূমিষ্ঠ হন, তখন পৃথিবী উদ্ভাসিত হয়ে উঠেছিল এবং আপনার নূরের ছটায় চতুর্দিক আলোময় হয়ে গিয়েছিল।\" (নশরুত ত্বীব, মাওয়াহিব, বেদায়া ও নেহায়া)\n\n২) বিশিষ্ট সাহাবী হযরত হাসসান বিন সাবিত (رضي الله عنه) মীলাদুন্নবী নবী [ﷺ] বর্ণনা প্রসঙ্গে একখানি কবিতাগ্রন্থ লিখেছিলেন এবং হুযুর নবী [ﷺ]-কে শুনিয়েছিলেন। পরবর্তীতে যার নাম রাখা হয়েছিল \u0027দিওয়ানে হাসসান বিন সাবিত\u0027। তিনি লিখেন,\n\nأنك ولدت مبرا من كل عيب -كأنك خلقت كما تشاء -\nوضم الاله اسمه الي اسمه -إذا قال في الخمس المؤذن اشهد -\nوشق له من اسمه ليجله فذو العرش محمود ومذا محمد -\n\nঅর্থঃ \"হে প্রিয় রাসূল [ﷺ], আপনি সর্বপ্রকার দোষ-ত্রুটিমুক্ত হয়েই মাসুম হিসেবে জন্মগ্রহণ করেছেন। মনে হয়, যেন আপনার ইচ্ছা অনুযায়ীই আপনার বর্তমান সুরত পয়দা করা হয়েছে। মহান আল্লাহ আযানের মধ্যে আপন নামের সাথে আপনার নাম সংযোজন করেছেন, যখন মুয়াযযিন পাঁচ ওয়াক্ত নামাযের আযানে উচ্চারণ করেন, أشهد أن لا اله الا الله وأنى رسول الله \u0027আশহাদু আল্লা ইলাহা ইল্লাল্লাহ\u0027, \u0027আশহাদু আন্না মুহাম্মাদার রাসূলাল্লাহ\u0027 [ﷺ]। আর আল্লাহ আপন নামের অংশ দিয়ে তাঁর প্রিয় হাবীবের নাম রেখেছেন। আরশের অধিপতি হলেন \u0027মাহমুদ\u0027 এবং ইনি হলেন \u0027মুহাম্মদ [ﷺ]\u0027।\"\n\nমাহমুদ থেকে মুহাম্মদ নামের সৃষ্টি হয়েছে এবং আহাদ থেকে আহমদ নামের সৃষ্টি হয়েছে (আল হাদীস)। মাহমুদ থেকে মুহাম্মদ গঠনে একটি \u0027و\u0027 অক্ষর বাদ দিতে হয় এবং আহাদ থেকে আহমদ গঠনে একটি \"م\" অক্ষর যোগ করতে হয়। যোগ বিয়োগের এই প্রক্রিয়াটি সুফী-সাধকগণের নিকট অত্যন্ত তাৎপর্যপূর্ণ। অর্থাৎ মাহমুদ ও মুহাম্মদ এবং আহাদ ও আহমদ অতি ঘনিষ্ঠ। আল্লাহর নামটি চার অক্ষরবিশিষ্ট এবং মুহাম্মদ ও আহমদ নামটিও চার অক্ষরবিশিষ্ট। প্রধান ফেরেশতা, প্রধান আসমানী কিতাব, প্রধান সাহাবী, প্রধান মাযহাব ও প্রধান তরীকার সংখ্যা চার চার এবং সৃষ্টির প্রধান উপাদানও চারটি। যথাঃ আব, আতিশ, খাক, বাদ (আগুন, পানি, মাটি, বায়ু)। কালেমা তাইয়েবার তাওহীদ অংশ বারো অক্ষরবিশিষ্ট এবং রিসালাত অংশও বারো অক্ষরবিশিষ্ট। নবী করীম [ﷺ]-এঁর নামকরণ এবং কালেমাতে আল্লাহর সাথে মুহাম্মদ নাম সংযোজন, সবই আল্লাহ কর্তৃক নির্ধারিত। এতে মানুষের কোন হাত নেই। সুতরাং এই পরিকল্পনার তাৎপর্য পূর্ণভাবে উপলব্ধি করাও মানুষের সাধ্যাতীত ব্যাপার।\n\nএখানে উপরোল্লিখিত হযরত আব্বাস ও হযরত হাসসান (رضي الله عنهما ( সাহাবীদ্বয়ের কাব্য রচনার ঘটনাটি ঈদে মীলাদুন্নবী [ﷺ] উপলক্ষ্যে বিভিন্ন অনুষ্ঠান পালন ও স্মরণিকা প্রকাশের একটি উত্তম দলীল ও প্রকৃষ্ট প্রমাণ। আল্লাহ তায়ালা কোরআন মাজীদে সূরা ইউনুসের ৫৮ নং আয়াতে মীলাদুন্নবী উপলক্ষ্যে প্রতি বৎসর ঈদ ও পবিত্র আনন্দানুষ্ঠান পালনের কথা উল্লেখ করেছেন। সূরা বাক্বারাতে মূসা (عليه السلام) ও বনী ঈসরাইলগণের নীলনদ পার হওয়া এবং প্রতি বৎসর এ উপলক্ষ্যে আশুরার রোযা ও ঈদ পালন করা এবং সূরা মায়েদায় ঈসা (عليه السلام) ও বনী ঈসরাইলের হাওয়ারীগণের জন্য আকাশ থেকে আল্লাহ কর্তৃক যিয়াফত হিসেবে মায়েদা অবতীর্ণ হওয়া উপলক্ষ্যে প্রতি বৎসর ঐ দিনকে ঈদের দিন হিসেবে পালন করার কথা কোরআনে উল্লেখ আছে (সূরা মায়িদা ১১৪)।\n\nবনী ঈসরাইলের উপর আল্লাহর রহমত নাযিলের স্মরণে যদি প্রতি বৎসর ঐ দিনে ঈদ পালন করা যায়, তাহলে আল্লাহর শ্রেষ্ঠতম নেয়ামত রাহমাতুল্লিল ‘আলামীন [ﷺ]-এঁর আগমন দিবস উপলক্ষ্যে প্রতি বৎসর ঈদে মীলাদুন্নবী [ﷺ] পালন করা যাবে না কেন? হুযুর করীম [ﷺ]-কে এক সাহাবী জিজ্ঞাসা করেছিলেন, \"ইয়া রাসূলাল্লাহ [ﷺ]! প্রতি সোমবার আপনার রোযা রাখার কারণ কী?\" হুযুর [ﷺ] বললেনঃ \"এই দিনে আমি জন্মগ্রহণ করেছি এবং এই দিনেই (সোমবার, ২৭ রমযান) আমার উপর কোরআন অবতীর্ণ হয়েছে।\" [সহীহ মুসলিম ২৬১৩-২৬১৬ বাঃ ইঃ ফাঃ, ২৬০৩-২৬০৬ ইংরেজী মুসলিম শরীফ]\n\nউক্ত প্রমাণাদিই ঈদে মীলাদুন্নবী [ﷺ] পালনের স্বপক্ষে জোরালো দলীল।\n\nউল্লেখ্য, মু’মিনের ঈদ মাত্র দু’টি নয়, ঈদ মোট ৯টি। যথাঃ- (১) ঈদে রামাদ্বান, (২) ঈদে কোরবান, (৩) ঈদে আরাফা, (৪) ঈদে জুমআ, (৫) ঈদে শবে বারাআত, (৬) ঈদে শবে ক্বাদর, (৭) ঈদে আশুরা, (৮) ঈদে নুযুলে মায়েদা এবং (৯) ঈদে মীলাদুন্নবী। সবগুলোই কোরআনে, হাদীসে ও বিভিন্ন গ্রন্থে উল্লেখ আছে।\n\nইন্তেকাল দিবস পালন হয় না কেন?\nআরেকটি বিষয় প্রশ্ন সাপেক্ষ! তা হচ্ছে, নবী করীম [ﷺ]-এঁর শুধু জন্মতারিখ পালন করা হয় কেন, ইন্তেকাল তো একই তারিখে এবং একই দিনে হয়েছিল? সুতরাং একসাথে জন্ম ও মৃত্যু দিবস পালন করাইতো যুক্তিযুক্ত। যেমন অন্যান্য মহামানব ও ওলী-গাউসদের বেলায় মৃত্যু দিবসে ওরস পালন করা হয়ে থাকে।\n\nপ্রথম উত্তর হলো, আল্লাহ পাক কোরআন মাজীদে নির্দেশ করেছেন নিয়ামত পেয়ে খুশী ও আনন্দ করার জন্য। নিয়ামত পাওয়া জন্ম উপলক্ষ্যেই হয়। যেমন কোরআনে আছেঃ-\n\nقُلْ بِفَضْلِ اللّهِ وَبِرَحْمَتِهِ فَبِذَلِكَ فَلْيَفْرَحُواْ هُوَ خَيْرٌ مِّمَّا يَجْمَعُونَ\n\nঅর্থঃ \"হে নবী! আপনি এ কথা ঘোষনা করে দিন, মুসলমানগণ খোদার ফযল ও রহমত পাওয়ার কারণে যেন নির্মল খুশি ও আনন্দোৎসব করে। এটা তাদের যাবতীয় সঞ্চিত সম্পদ থেকে উত্তম।\"\n(সূরা ইউনুস, আয়াত নং ৫৮)\n\nতাফসীরে রুহুল মায়ানী উক্ত আয়াতে \u0027ফযল\u0027 ও \u0027রহমত\u0027 অর্থে হযরত মুহাম্মদ [ﷺ]-এঁর নাম উল্লেখ করেছেন। এটা হযরত আব্দুল্লাহ ইবনে আব্বাস (رضي الله عنه)\u0027র ব্যাখ্যা। রাসূল [ﷺ]-এঁর একহাজার চারশত নামের মধ্যে \u0027ফযল\u0027, \u0027রহমত\u0027, বরকত\u0027, \u0027নেয়ামত\u0027 ও \u0027নূর\u0027 প্রভৃতি অন্যতম গুণবাচক নাম, যা গ্রন্থের শুরুতেই উল্লেখ করা হয়েছে। সুতরাং নেয়ামতপ্রাপ্তি উপলক্ষ্যে শুকরিয়া আদায়ের জন্য বিভিন্ন অনুষ্ঠান করাই কোরআনের নির্দেশ। সূরা ইউনুসের ৫৮ নং আয়াতে নবীজী\u0027র জন্মোৎসব পালন করার স্পষ্ট নির্দেশ রয়েছে। সুতরাং ঈদে মীলাদুন্নবী [ﷺ] ও জশনে জুলুস কোরআনের আলোকেই প্রমাণিত।\nদেখুন তাফসীরে রুহুল মায়ানী সূরা ইউনুসের ৫৮ নং আয়াতের ব্যাখ্যা।)\n\nমোদ্দাকথা, আল্লাহ পাক হুযুর [ﷺ]-এঁর আবির্ভাব উপলক্ষ্যে আনন্দোৎসব করার নির্দেশ করেছেন। কিন্তু ইন্তেকাল উপলক্ষ্যে শোক পালন করতে বলেন নি। তাই আমরা আল্লাহর নির্দেশ মানি।\n\nদ্বিতীয় উত্তর- নবী করীম [ﷺ] নিজে সোমবারের রোযা রাখার কারণ হিসেবে তাঁর পবিত্র বেলাদাত ও প্রথম ওহী নাযিলের কথা উল্লেখ করেছেন। কিন্তু দুনিয়া থেকে বিদায় গ্রহণ বা ইন্তেকাল উপলক্ষ্যে শোক পালন করার কথা উল্লেখ করেন নি। যদি করতেন, তাহলে আমরা তা পালন করতাম। সুতরাং একই দিনে ও একই তারিখে নবী করীম [ﷺ]-এঁর জন্ম এবং ইন্তেকাল হলেও মৃত্যুদিবস পালন করা যাবে না। এটাই কোরআন-হাদীসের শিক্ষা।\n\nতৃতীয় উত্তর- নবী করীম [ﷺ] তো স্বশরীরে হায়াতুন্নবী। হায়াতুন্নবীর আবার মৃত্যুদিবস হয় কী করে? মৃত ব্যক্তির জানাজা হয়, নবীজীর কি জানাজা হয়েছিলো? তিনি নিজে জানাজা না করে দরূদ পড়তে আদেশ দিয়ে গেলেন কেন? কেউ কি জীবিত পিতার মৃত্যুদিবস পালন করে? আসলে ওরা কোনটাই পালনের পক্ষে নয়। শুধু ঈদে মীলাদুন্নবী [ﷺ] পালনকারীদেরকে ঘায়েল করার লক্ষ্যেই এইসব শয়তানী কূটতর্কের অবতারণা করে থাকে। ওরা শয়তানের প্রতিনিধি। আমরা কোরআন নাযিলের আনন্দোৎসব করি শবে ক্বদরে এবং নবীজী\u0027র আগমনের আনন্দোৎসব পালন করি ১২ ই রবিউল আউয়ালে। ওরা কোনটাই পালনের পক্ষপাতী নয়। আমরা সূরা ইউনুসের ৫৮ নং আয়াতের নির্দেশ পালন করি।"
  },
  {
    "1": "ঈদে মীলাদুন্নাবী ﷺ উপলক্ষ্যে জুলুছ",
    "2": "অষ্টম অধ্যায়ঃ জশনে জুলুস\nপ্রসঙ্গঃ ঈদে মীলাদুন্নবী [ﷺ] উদযাপন উপলক্ষ্যে জুলুস বা মিছিল বের করা\n﻿নবী করীম [ﷺ] যখন ভূমিষ্ঠ হন, তখন এমন কতিপয় আশ্চর্যজনক ঘটনা ঘটেছিল, যা সচরাচর দেখা যায় না। প্রথম ঘটনাটি স্বয়ং বিবি আমেনা (رضي الله عنها) বর্ণনা করেছেন এভাবে-\n\n\"যখন আমার প্রসব ব্যথা শুরু হয়, তখন ঘরে আমি প্রায় একা ছিলাম এবং আমার শশুর আব্দুল মুত্তালিব ছিলেন কা\u0027বা ঘরের তাওয়াফরত। আমি দেখতে পেলাম, একটি সাদা পাখির ডানা আমার কলিজায় কী যেন মালিশ করে দিচ্ছে। এতে আমার ভয়ভীতি ও ব্যথা-বেদনা দূরীভূত হয়ে গেল। এরপর দেখতে পেলাম একগ্লাস শ্বেতশুভ্র শরবত আমার সামনে। আমি ঐ শরবতটুকু পান করে ফেললাম। অতঃপর একটি উর্ধগামী নূর আমাকে আচ্ছাদিত করে ফেললো। এ অবস্থায় দেখতে পেলাম, আব্দে মনাফ (কুরাইশ) বংশের মহিলাদের চেহারাবিশিষ্ট এবং খেজুর বৃক্ষের ন্যায় দীর্ঘাঙ্গিনী অনেক মহিলা আমাকে বেষ্টন করে বসে আছেন। আমি সাহায্যের জন্য \u0027ওয়া গাওয়াছা\u0027 বলে তাঁদের উদ্দেশ্যে বললাম, আপনারা কোথা হতে আমার বিষয়ে অবগত হলেন? উত্তরে তাঁদের একজন বললেনঃ আমি ফেরাউনের স্ত্রী বিবি আছিয়া। আরেকজন বললেনঃ আমি ইমরান তনয়া বিবি মরিয়ম এবং আমাদের সঙ্গিনীগণ হচ্ছেন বেহেশতী হুর। আমি আরো দেখতে পেলাম, অনেক পুরুষবেশী লোক শূন্যে দণ্ডায়মান রয়েছেন। তাঁদের প্রত্যেকের হাতে রয়েছে রূপার পাত্র। আরো দেখতে পেলাম, একদল পাখি আমার ঘরের কোঠা ঢেকে ফেলেছে। আল্লাহ তায়ালা আমার চোখের সামনের সকল পর্দা অপসারণ করে দিলেন এবং আমি পৃথিবীর পূর্ব-পশ্চিম সব দেখতে পেলাম। আরো দেখতে পেলাম, তিনটি পতাকা। একটি পৃথিবীর পূর্বপ্রান্তে স্থাপিত, দ্বিতীয়টি পশ্চিমপ্রান্তে এবং তৃতীয়টি স্থাপিত কা\u0027বাঘরের ছাদে। এমতাবস্থায় প্রসব বেদনার চূড়ান্ত পর্যায়ে আমার প্রিয় সন্তান হযরত মুহাম্মদ [ﷺ] ভূমিষ্ঠ হলেন।\"\n(হযরত ইবনে আব্বাস সূত্রে মাওয়াহেবে লাদুনিয়া)।\n\nখাছায়েছে কুবরা ও তারীখুল খামীস গ্রন্থদ্বয়ে যথাক্রমে আল্লামা জালালুদ্দীন সুয়ূতী ও আল্লামা আবু বিকর দিয়ারবিকরী (رحمة الله عليهما) বিবি আমেনা (رضي الله عنها)\u0027র একটি বর্ণনা এভাবে লিপিবদ্ধ করেছেনঃ\n\nবিবি আমেনা বলেনঃ \"যখন আমার প্রিয় পুত্র ভূমিষ্ঠ হলেন, তখন আমি দেখতে পেলাম, তিনি সেজদায় পড়ে আছেন। তারপর মাথা উর্ধগামী করে শাহাদাৎ অঙ্গুলি দ্বারা ইশারা করে বিশুদ্ধ আরবি ভাষায় পাঠ করছেন,أشهد أن لا اله الا الله وأنى رسول الله \u0027আশহাদু আল্লা ইলাহা ইল্লাল্লাহু ওয়া আন্নী রাসূলুল্লাহ\u0027।\" (যিকরে জামীল সূত্রে)।\n\nউপরোক্ত বর্ণনায় কয়েকটি বিষয় প্রমাণিত হলোঃ\n(১) নবী করীম [ﷺ]-এঁর পবিত্র বেলাদত উপলক্ষ্যে বেহেশত ও আকাশ হতে পবিত্র নারী ও হুর ফেরেশতাগণ জুলুস করে বিবি আমেনা (رضي الله عنها)\u0027এঁর কুটিরে আগমন করেছিলেন এবং নবীজী\u0027র সম্মানার্থে দণ্ডায়মান হয়ে কিয়াম করেছিলেন। আর ফেরেশতাদের হয়ে এই জুলুস ছিল আকাশ ছোঁয়া জুলুস। তাই আমরাও নবীজী\u0027র সম্মানে কিয়াম করি ও জুলুস করি।\n\n(২) নবী করীম [ﷺ]-এঁর নূরের আলোতে বিবি আমেনা (رضي الله عنها) পৃথিবীর পূর্ব-পশ্চিম প্রান্ত পর্যন্ত অবলোকন করেছিলেন। যাদের অন্তরে নবীজী\u0027র নূর বিদ্যমান, সেসব অলোগণেরও দিব্যদৃষ্টি খুলে যায়। তাঁরা লাওহে মাহফুযও দেখতে পান। (মসনবী শরীফ)।\n\n(৩) নবী করীম [ﷺ]-এঁর জন্ম উপলক্ষ্যে বিভিন্ন গুরুত্বপূর্ণ স্থান, আলো ও পতাকা দ্বারা সুসজ্জিত করা উত্তম। এটা আল্লাহ ও ফেরেশতাদের সুন্নত।\n\n(৪) কোরআন নাযিলের ৪০ বৎসর পূর্বেই নবী করীম [ﷺ] কোরআনের গুরুত্বপূর্ণ দুটি আদর্শ \u0027কালেমা\u0027 ও \u0027নামায\u0027 বাস্তবায়ন করেছিলেন। মূলতঃ থিওরেটিকাল কোরআন নাযিলের পূর্বেই প্র্যাক্টিক্যাল কোরআন (নবী) নাযিল হয়েছিলেন। কোরআন হলো হাদিয়া। আর নবী হলেন সেই হাদিয়ার মালিক। হাদিয়া ও তার মালিকের মধ্যে যে সম্পর্ক, তা সর্বজনবিদিত।\n\n(৫) পবিত্র ঈদে মীলাদুন্নবী [ﷺ] উপলক্ষে জুলুছ এবং শুকরিয়ার আনন্দমিছিল বের করা ফেরেশতাদেরই অনুকরণ (আনওয়ারে আফতাবে সাদাকাত)। মাওয়াহেব গ্রন্থের বর্ণনায় আকাশ হতে জমীন পর্যন্ত ফেরেশতাদের জুলুছ বা মিছিল পরিষ্কারভাবে প্রমাণিত হয়েছে। আল্লাহপাক বলেন- “তোমরা আল্লাহর ফযল ও রহমত স্বরূপ নবীকে পেয়ে আনন্দ-উল্লাস করো।\" (সূরা ইউনুছ ৫৮ নং আয়াতের তাফসীর দেখুন- রুহুল মায়ানীতে)। জালাল্দ্দুীন সুয়ুতি তাঁর ’আল হাভী লিল ফাতাওয়া’ গ্রন্থে ঈদে মীলাদুন্নবীর দিনে আল্লাহ’র নির্দেশে সব রকমের বৈধ আনন্দ-উল্লাসকে বৈধ বলে উল্লেখ করেছেন।\n\nপূর্ব যুগের জুলুছঃ\n৬০৪ হিজরীতে ইরাকের মুসিল শহরে বাদশাহ আবু সাঈদ মুজাফফার উদ্দীন রাজকীয় ভাব ধারার সাথে আনুষ্ঠানিকভাবে ঈদে মীলাদুন্নাবী পালন করেছেন। প্রাচীনকালে ১০৯৫-১১২১ খৃষ্টাব্দে মিশরে ঈদে মীলাদুন্নবী [ﷺ] উপলক্ষে ধর্মীয় জুলুছ বের করা হতো। গণ্যমান্য ব্যক্তিবর্গ এতে অংশ নিতেন। উযির আফযলের যুগে এ আনন্দমিছিল বের করা হতো। এ সময় রাজপথসমূহ লোকে লোকারণ্য হয়ে যেতো। পরবর্তীতে এ উৎসবের প্রসার ঘটে আফ্রিকার অন্যান্য শহরে, ইউরোপের স্পেনে এবং ভারতবর্ষে। (মাকরিজী, ইবনে খাল্লেকান)।\n\nসুতরাং যারা জশনে জুলুছকে নূতন প্রথা, শিরক ও বিদআত বলে- তারা অতীত ইতিহাস সম্পর্কে সম্পূর্ণ অজ্ঞ এবং ইসলামী জ্ঞানের ক্ষেত্রে মুর্খ। নবীবিদ্বেষ তাদেরকে অন্ধ করে রেখেছে।\n\n(বিস্তারিত ইতিহাস জানার জন্যে দৈনিক জনকণ্ঠ ৩০শে আগস্ট ’৯৬ ‘মিলাদের ইতিকথা পড়ুন)। জশনে জুলুছ বের করা কোরআনী আয়াত দ্বারাই প্রমাণিত।"
  },
  {
    "1": "মীলাদুন্নাবী ﷺ যুগে যুগে",
    "2": "নবম অধ্যায়ঃ মীলাদুন্নবী যুগে যুগে\nমীলাদুন্নবী উৎসব যুগে যুগেঃ\n﻿নবী করীম [ﷺ] নবুয়ত পরবর্তীকালে নিজেই সাহাবীদেরকে নিয়ে নিজের মিলাদ পড়েছেন এবং নিজ জীবনী আলোচনা করেছেন। যেমন- হযরত ইরবায ইবনে ছারিয়া (رضي الله عنه) একদিন নবী করীম [ﷺ]-কে তাঁর আদি বৃত্তান্ত বর্ণনা করার জন্য আরয করলে নবী করীম [ﷺ]-এরশাদ করেন- “আমি তখনও নবী ছিলাম- যখন আদম (عليه السلام)-এঁর দেহের উপাদান - মাটি ও পানি পৃথক পৃথক অবস্থায় ছিল। অর্থাৎ আদম সৃষ্টির পূর্বেই আমি নবী হিসেবে মনোনীত ছিলাম। আমাকে হযরত ইবরাহীম (عليه السلام) দোয়া করে তাঁর বংশে এনেছেন- সুতরাং আমি তাঁর দোয়ার ফসল। হযরত ঈসা (عليه السلام) তাঁর উম্মতের নিকট আমার আগমনের সুসংবাদ দিয়েছিলেন। তাঁরা উভয়েই আমার সম্পর্কে পূর্ণ অবহিত ছিলেন। আমার আম্মা বিবি আমেনা আমার প্রসবকালীন সময়ে যে নূর তাঁর গর্ভ হতে প্রকাশ পেয়ে সুদূর সিরিয়ার প্রাসাদসমূহ আলোকিত করতে দেখেছিলেন, আমিই সেই নূর\" (মিশকাত শরীফ)।\n\nএভাবে হযরত আবু বকর (رضي الله عنه), হযরত ওমর (رضي الله عنه), হযরত ওসমান (رضي الله عنه), হযরত আলী (رضي الله عنه) খলিফা চতুষ্টয় নিজ নিজ খেলাফতযুগেও পবিত্র বেলাদত শরীফ উপলক্ষে মিলাদ মাহফিল করতেন এবং মিলাদের ফযিলত বর্ণনা করতেন বলে মক্কা শরীফের তৎকালীন (৯৭৪) বিজ্ঞ মুজতাহিদ আলেম আল্লামা ইবনে হাজার হায়তামী (رحمة الله عليه) স্বীয় রচিত “আন-নি’মাতুল কোবরা আলাল আলম\" গ্রন্থে উল্লেখ করেছেন।\n\nএছাড়াও অন্যান্য সাহাবীগণ নবীজীর জীবদ্দশায় মীলাদুন্নবী মাহফিল করতেন। উদাহরণ স্বরূপ -\n\n১) হযরত আবু আমের আনসারীর মিলাদ মাহফিলঃ\nহযরত আবু দারদা (رضي الله عنه) হতে বর্ণিত আছে- তিনি বলেন, আমি একদিন নবী করীম [ﷺ]-এঁর সাথে মদীনাবাসী আবু আমের (رضي الله عنه)\u0027এঁর গৃহে গমন করে দেখতে পেলাম- তিনি তাঁর সন্তানাদি ও আত্মীয়-স্বজনকে একত্রিত করে নবী করীম [ﷺ]-এঁর পবিত্র বেলাদত সম্পর্কিত জন্ম বিবরণী শিক্ষা দিচ্ছেন এবং বলছেন যে, “আজই সেই পবিত্র জন্ম তারিখ।\" এই মাহফিল দেখে নবী-করীম [ﷺ] খুশী হয়ে তাঁকে সুসংবাদ দিলেন- “নিশ্চয়ই আল্লাহ তায়ালা তোমার জন্য (মীলাদের কারণে) রহমতের অসংখ্য দরজা খুলে দিয়েছেন এবং ফেরেশতাগণ তোমাদের সকলের জন্য মাগফিরাত কামনা করছেন\" (আল্লামা জালালুদ্দীন সায়ুতির সাবিলূল হুদা ও আল্লামা ইবনে দাহ্ইয়ার আত-তানভীর-৬০৪ হিঃ)।\n\nআরবি হাদীসখানা প্রমাণস্বরূপ হুবহু নিম্নে পেশ করা হলো-\n\nعن أبى الدرداء قال مررت مع رسول الله صلى الله عليه وسلم الى بيت عامر الانصارى وهو يعلم وقائع ولادته لأبنائه وعشيرته ويقول هذا اليوم فقال النبي صلى الله عليه وسلم أن الله فتح عليك أبواب الرحمة وملائكته يستغفرون لكم (سبيل الهدى لجلال الدين سيوطى _ التنوير)\n\n(মীলাদের উপর প্রথম গ্রন্থ রচনাকারী আল্লামা আবুল খাত্তাব ইবনে দেহিয়া (৬৩৩ হি:) ঈদে মীলাদুন্নবীর উপর লিখিত \"আত-তানবীর ফী মাওলিদিল বাশির আন নাযীর\" গ্রন্থে এই মতটিকেই গ্রহণ করেছেন। কিতাবুত তানবীর ফী মাওলিদিল বাশীর ওয়ান নাযীর, সুবুলুল হুদা ফী মাওলিদে মোস্তফা [ﷺ], হাক্বীক্বতে মুহম্মদী ও মীলাদে আহমদী পৃষ্ঠা- ৩৫৫)\n\n২। হযরত ইবনে আব্বাস (رضي الله عنه) কর্তৃক মিলাদ মাহফিলঃ\nএকদিন হযরত আবদুল্লাহ ইবনে আব্বাস (رضي الله عنه) নিজগৃহে মিলাদ মাহফিল অনুষ্ঠানে বক্তব্য রাখছিলেন। তিনি উপস্থিত সাহাবাগণের নিকট নবী করীম [ﷺ]-এঁর পবিত্র বেলাদত সম্পর্কিত ঘটনাবলী বয়ান করছিলেন। শ্রোতামন্ডলী শুনতে শুনতে মীলাদুন্নবীর আনন্দ উপভোগ করছিলেন এবং আল্লাহর প্রশংসা ও নবীজীর দরূদ পড়ছিলেন। এমন সময় নবী করীম [ﷺ] সেখানে উপস্থিত হয়ে এরশাদ করলেন, “তোমাদের সকলের প্রতি আমার সুপারিশ ও শাফাআত অবধারিত হয়ে গেল।\" (আদ দুররুল মুনাযযাম) সুবহানাল্লাহ! হাদীস শরীফখানা নিম্নে দেওয়া হলো।\n\nعن ابن عباس رضي الله عنهما كان يحدث ذات يوم فى بيته وقائع ولادته صلى الله عليه وسلم فيبشرون ويحمدون ويصلون إذا جاء النبى صلى الله عليه وسلم وقال حلت لكم شفاعتى (الدر المنظم)\n\n{আল্লামা জালাল উদ্দীন সুয়ূতীর বিখ্যাত কিতাব \"সুবুলুল হুদা ফি মাওলেদে মুস্তাফা (ﷺ)“ এ শেষের হাদিস দুটি উল্লেখিত হয়েছে। # দুররুল মুনাযযাম - সপ্তম অধ্যায় - প্রথম পরিচ্ছেদ # ইশবাউল কালাম # হাক্বীকতে মুহম্মদী মীলাদে আহমদী ৩৫৫ পৃষ্ঠা}\n\n৩। হযরত হাসসান (رضي الله عنه)-এঁর কিয়ামসহ মিলাদঃ\nসাহাবী কবি হযরত হাসসান বিন সাবিত (رضي الله عنه) দাঁড়িয়ে দাঁড়িয়ে নবী করীম [ﷺ]-এঁর উপস্থিতিতে তাঁর গৌরবগাঁথা পেশ করতেন এবং অন্যান্য সাহাবীগণ সমবেত হয়ে তা শ্রবণ করতেন। (সপ্তম অধ্যায়ে দেখুন)।\n\nকিয়াম করে মিলাদ মাহফিলে নবী করীম [ﷺ]-এঁর প্রশংসামূলক কবিতা ও না’ত পাঠ করা এবং সালাম পেশ করার এটাই বড় দলীল। এরূপ করা সুন্নাত এবং উত্তম বলে মক্কা-মদীনার ৯০ জন উলামা ১২৮৬ হিজরীতে নিম্নোক্ত ফতোয়া দিয়ে বিভিন্ন রাষ্ট্রে প্রেরণ করেছেন।\n\nأعلم أن ذكر مولد النبى صلى الله عليه وسلم وجميع مناقبه وحضور سماعه سنة روى أن حسانا يفاخر قياما من رسول الله صلى الله عليه وسلم بحضرته والناس يجتمعون لسماعه -\n\nঅর্থঃ- “হে মুসলমানগণ! আপনারা জেনে রাখুন যে, মীলাদুন্নবী [ﷺ]-এঁর আলোচনা ও তাঁর সমস্ত শান-মান বর্ণনা করা এবং ঐ মাহফিলে উপস্থিত হওয়া সবই সুন্নাত। বর্ণিত আছে যে, হযরত হাসসান বিন সাবিত (رضي الله عنه) কিয়াম অবস্থায় রাসুলুল্লাহ [ﷺ]-এঁর পক্ষে হুযুরের উপস্থিতিতে হুযুর [ﷺ]-এঁর গৌরবগাথা পেশ করতেন, আর সাহাবীগণ তা শুনার জন্য একত্রিত হতেন।\" (ফতোয়ায়ে হারামাঈন) একজনের কিয়ামই সকলের জন্য দলীল স্বরূপ।\n\nহযরত হাসসান বিন সাবিত (رضي الله عنه)-এঁর কিয়ামের কাছিদার অংশবিশেষ ইতিপূর্বে উল্লেখ করা হয়েছে। ঐ কাছিদায় তিনি রাসূল করীম [ﷺ]-এঁর আজন্ম নির্দোষ ও নিষ্পাপ হওয়া এবং হুযুরের ইচ্ছানুযায়ী তাঁর আকৃতি বা সুরতে মুহাম্মাদী সৃষ্টির তত্ত্ব পেশ করেছেন। নবী করীম [ﷺ] তাঁর এই কাসিদা শুনে দোয়া করতেন- “হে আল্লাহ! তুমি জিব্রাইলের মাধ্যমে হাসসানকে সাহায্য কর।\" অর্থাৎ আমার পক্ষে আমার প্রশংসা বাক্য সুন্দরভাবে ফুটিয়ে তোলার তৌফিক দাও। এতে আমার দুশমনগণ ভালভাবে জব্দ হবে।\n\n৪। সুদূর অতীতে মীলাদুন্নবীর চিত্রঃ মাওয়াহিবের বর্ণনাঃ\nসুদূর অতীতকালে কিভাবে মুসলমানগণ ঈদে মীলাদুন্নবী পালন করতেন- তাঁর একটি বিস্তারিত বর্ণনা আল্লামা শাহাবুদ্দীন কাস্তুলানী (رحمة الله عليه) মাওয়াহেবে লাদুনিয়া কিতাবে বিধৃত করেছেন। মীলাদুন্নবী [ﷺ] সমর্থক বিজ্ঞ মোহাক্বেক ওলামায়ে কেরাম এবং ফকিহগণ নিজ নিজ গ্রন্থে দলীল স্বরূপ আল্লামা কাস্তুলানী (رحمة الله عليه)\u0027র এই দুর্লভ প্রমাণাদি লিপিবদ্ধ করেছেন। ঈদে মীলাদুন্নবী [ﷺ] পালনকারী এবং সমর্থক ওলামা ও নবীপ্রেমিক মুসলমানদের অবগতির জন্য উক্ত মন্তব্য কোটেশন আকারে অনুবাদসহ নিম্নে পেশ করা হলো।\n\nولا زال أهل الإسلام يحتفلون بشهر مولده عليه السّلام، ويعملون الولائم، ويتصدقون في لياليه بأنواع الصدقات،\nويظهرون السرور، ويزيدون في المبرات، ويعتنون بقراءة مولده الكريم، ويظهر عليهم من بركاته كل فضل عميم ومما جرب من جواصه أنه امان فى ذلك العام وبشرى عاجلة بنيل البغية والمرام فرحم الله امرأ اتخذ ليالى شهر مولده المباركة اعيادا (المواهب اللدنية والأنوار المحمدية صفحة ١٩).\n\nঅর্থঃ “সমগ্র মুসলিম উম্মাহ সুদূর অতীতকাল থেকে নবী করীম [ﷺ]-এঁর পবিত্র বেলাদত উপলক্ষে মাসব্যাপী সর্বদা মীলাদ-মাহফিল উদযাপন করতেন। যিয়াফত প্রস্তুত করে তারা লোকদের খাওয়াতেন। মাসব্যাপী দিনগুলোতে বিভিন্ন রকমের সদকা-খয়রাত করতেন এবং শরীয়তসম্মত আনন্দ উৎসব করতেন। উত্তম কাজ প্রতিনিয়তই বৃদ্ধি করতেন। তাঁরা পূর্ণমাস শান শওকতের সাথে বিশেষ আয়োজনের মাধ্যমে মিলাদ মাহফিল অনুষ্ঠিত করতেন। যার বরকতে বরাবরই তাদের উপর আল্লাহর অপার অনুগ্রহ প্রকাশ পেতো। মিলাদ মাহফিলের বৈশিষ্ট সমূহের মধ্যে এটা পরীক্ষিত বিষয় যে, মিলাদ মাহফিল অনুষ্ঠানের বরকতে ঐ বৎসর আল্লাহর পক্ষ হতে নিরাপত্তা কায়েম থাকে এবং তড়িৎগতিতে তা মনোবাঞ্ছা পূরণের শুভ সংবাদ বহন করে নিয়ে আসে। অতএব- যিনি বা যারা মীলাদুন্নবী মাসের প্রতিটি রাত্রকে ঈদের রাত্রে পরিণত করে রাখবে- তাঁদের উপর আল্লাহর খাস রহমত বর্ষিত হবে।\"\n(মাওয়াহেবে লাদুনিয়া, মা ছাবাতা বিছছুন্নাহ্)\n\nমিলাদ ও কিয়ামের বিস্তারিত আলোচনা এবং দলীলসমূহ সংশ্লিষ্ট প্রামাণিক কিতাবসমূহে অনুসন্ধান করে নিবেন। এছাড়াও মিলাদ কিয়ামের ১৮টি দলীল আরবী এবারতসহ “মাসিক সুন্নীবার্তা-৯৩\" সংখ্যায় প্রকাশ করা হয়েছে মার্চ ’০৭-এ। বিজ্ঞ আলেমগণ সুন্নীবার্তাটি সংগ্রহ করে দলীলগুলো সংরক্ষণ করতে পারেন।\n\nবিঃ দ্রঃ উপরের আলোচনায় প্রমানিত হলো যে, যুগে যুগে মীলাদুন্নবীর চর্চা চলে আসছে- সীরাতুন্নবীর চর্চা কেহই করেন নি। কারণ, সীরাত শব্দের আভিধানিক অর্থঃ- ভালমন্দ চরিত্র। আর শরিয়তে সীরাতুন্নবীর অর্থঃ- কাফির ও মুশরিকদের বিরূদ্ধে নবীজীর ৮ বছরের যুদ্ধজীবন। সুতরাং সীরাতুন্নবীতে শাব্দিক ও পারিভাষিক উভয় অর্থেই নবীজীর পুতঃপবিত্র চরিত্র ও সার্বিক জীবনী আলোচনা প্রমাণিত হয় না। ঈদে মীলাদুন্নবীতে নূরে মুহাম্মদী তথা সৃষ্টির আদি থেকে ৬৩ বৎসর পর্যন্ত নবীজীর সার্বিক জীবনের আলোচনা স্থান পায়। সেজন্যই নবী, ওলী, গাউস-কুতুব - সবাই মীলাদুন্নবীর চর্চা করতেন, করছেন এবং করতে থাকবেন। মিলাদের মধ্যেই সীরাত অংশ আছে। যারা শুধু সীরাতুন্নবীর চর্চা করেন, তারা খণ্ডিত ৮ বছরের যুদ্ধ জীবন ও নবীজীর ভালমন্দ জীবন আলোচনা করে থাকেন মাত্র। শুধু যুদ্ধ জীবন আলোচনা করতে করতে তারা বর্তমানে জেএমবি হয়ে গেছেন অথবা হরকাতুল জেহাদ করে মুফতী হান্নানের মত বোমাবাজ হয়ে গেছেন। মীলাদুন্নবী পালনকারীরা শান্তিকামী। মীলাদুন্নবী ও সীরাতুন্নবীর পার্থক্য সম্পর্কে বিস্তারিত আলোচনা করা হয়েছে আমার লিখিত ঈদে মীলাদুন্নবী ও না’ত লহরী এবং মিলাদ-কিয়ামের বিধান গ্রন্থদ্বয়ে।\n\n[মুফতী আমিমুল ইহছান লিখিত কাওয়াঈদুল ফিক্হ ৩৩১ পৃষ্ঠায় সীরাতুন্নবীর সংজ্ঞা দেখুন। তাতে বিভিন্ন গ্রন্থের হাওয়ালা দিয়ে লিখা হয়েছে – সীরাতুন্নবী বলতে নবীজীর ৮ বৎসরের যুদ্ধজীবন বুঝায় এবং ভাল ও মন্দ উভয় চরিত্র বুঝায়। হাবীবে খোদার মধ্যে মন্দ চরিত্র থাকতে পারে না। তাই সীরাতুন্নবী শব্দ ব্যবহার করা উচিৎ নয়। তদুপরি সীরাতুন্নবী মাহফিল নামে কোন অনুষ্ঠান অতীত যুগে ছিল না। তাই এটা নতুন বিদ’আত।]"
  },
  {
    "1": "মায়ের কোলে শিশু নবী ﷺ",
    "2": "দশম অধ্যায়ঃ মায়ের কোলে শিশু নবীঃ\nপ্রসঙ্গঃ আবু লাহাবের খুশী ও তার শাস্তির বিরতি - চাঁদের সাথে কথা বলা ও খেলা করা\n﻿প্রিয় নবী হযরত মুহাম্মদ মোস্তফা [ﷺ] ভূমিষ্ট হওয়ার পর ছুয়াইবা নাম্মী এক দাসী তার মনিব আবু লাহাবকে এই সুসংবাদ জানায়। আবু লাহাব ভাতিজার জন্মসংবাদে খুশী হয়ে আপন দাসী ছোয়াইবাকে আযাদ করে দেয়। ৫৫ বৎসর পর বদরের যুদ্ধের ৭দিন পর প্লেগ রোগে আবু লাহাবের মৃত্যু হয়। আবু লাহাবের ভাই হযরত আব্বাস (رضي الله عنه) স্বপ্নে আবুলাহাবকে দেখে নবী দুশমনির পরিনতি সম্পর্কে জিজ্ঞাসা করলে আবু লাহাব আফসোস করে বললো- “নরকে আমার স্থান হয়েছে। তবে নবী করীম [ﷺ]-এঁর জন্মসংবাদে খুশী হয়ে দাসীকে শাহাদৎ আঙ্গুলের ইশারায় আযাদ করার কারণে প্রতি সোমবার আমার কবরের আযাব কিছুটা হালকা হয় এবং শাহাদৎ আঙ্গুল চুষে কিছুটা তৃষ্ণা নিবারণ করি।\" (বুখারী শরীফ : ৪৭৩০, ৫১০১ *তৌহিদ ফাউন্ডেশন ও মাওয়াহেব)।\n\nইবনে জজরী (رحمة الله عليه) এ প্রসঙ্গে বলেন- “আবু লাহাব নবী করীম [ﷺ]-এঁর একজন কট্টর দুশমন- যার বিরুদ্ধে সূরা লাহাব নাযেল হয়েছে। নবীজীর [ﷺ] জন্মদিনের খুশীতে যদি তার এই পুরষ্কার হয়, তাহলে যে মুসলমান মীলাদুন্নবী (ﷺ) উপলক্ষে খুশী উদযাপন করবে এবং নবীর মহব্বতে সাধ্যমত খরচ করবে, তার পুরষ্কার কী হতে পারে? আমার জীবনের শপথ করে বলছি - নিশ্চয়ই আল্লাহ জাল্লা শানুহু আপন অনুগ্রহে তাঁকে জান্নাতে প্রবেশ করাবেন (আন্ওয়ারে মুহাম্মদীয়া)।\"\n\nউক্ত ছোয়াইবা নবী করীম [ﷺ]-কে কয়েক দিন দুধ পান করিয়েছিলেন। সেজন্য নবী করীম [ﷺ] তাঁকে মা বলে সম্মান করতেন। জন্মের পর নবী করীম [ﷺ] ১৬/১৭ দিন আপন মা ও ছুয়াইবার দুধ পান করেছিলেন।\n\nচাঁদের সাথে খেলা ক(رضي الله عنه)\nএ সময়ের একটি ঘটনা দেখে নবীজীর চাচা হযরত আব্বাস (رضي الله عنه) পরবর্তীকালে ইসলাম গ্রহণ করেন। হযরত আব্বাস (رضي الله عنه) একদিন কথা প্রসঙ্গে বললেন- “ইয়া রাসুলাল্লাহ্! আপনি যখন শিশুকালে দোলনায় ছিলেন - সেই সময়ের একটি আশ্চর্যজনক ঘটনা আপনার নবুয়তের প্রমাণস্বরূপ আমি প্রত্যক্ষ করেছিলাম এবং এই ঘটনাই পরবর্তীকালে আমাকে আপনার ধর্মে দীক্ষিত হতে অনুপ্রাণিত করেছে বেশী। ঘটনাটি ছিল এই- “আপনি দোলনায় শুয়ে শুয়ে আকাশের চাঁদের সাথে খেলা করছিলেন। আপনি আঙ্গুলের ইশারায় চাঁদকে যে দিকে হেলে যেতে বলতেন, চাঁদ সেদিকেই হেলে যেতো। এই ঘটনা আমাকে আকৃষ্ট করেছে।\"\n\nএকথা শুনে একটু মুচকি হাসি হেসে হুযুর [ﷺ] বললেন- “চাচাজান, শুধু তাই নয়। আমি সে সময় চাঁদের সাথে কথাও বলতাম এবং চাঁদও আমার সাথে কথা বলতো। চাঁদ ছিল আমার খেলার নূরের পুতুল।\"\n\n[তথ্যসুত্রঃ ইমামহাকিম (رحمة الله) এর মুস্তাদরাক, এছাড়াও বর্ণিত হয়েছে যেসকল কিতাবে সগুলোর মধ্যে রয়েছে— ইমাম তাবারানী (رحمة الله)-এর \u0027মুয়াজ্জামুল কাবীর\u0027, ইমাম ইবনে হাজর হাইসামী (رحمة الله)-এর \u0027মাজমুয়া\u0027 জাওয়ায়ীদ\u0027, ইমাম আবূ নয়ীম (رحمة الله)-এর \u0027হিলিয়া\u0027, ইমাম কুরতুবী (رحمة الله)-এর \u0027জামে লি আদিল আহকামিল কুরআন\u0027, ইমাম হালাবী (رحمة الله)-এর \u0027সীরাতে হালাবীয়া\u0027, ইবনে কুরদামা (رحمة الله)-এর \u0027আল-মুগনী\u0027। (হযরত আব্বাস (رضي الله عنه)-এর রেওয়ায়াত সূত্রে-মাওয়াহেবে লাদুন্নিয়া)।]\n\nখাছায়েছে কুবরা ও তারিখে খামিছ গ্রন্থে উল্লেখ আছে যে, নবী করীম [ﷺ] ভূমিষ্ট হয়েই কলেমা শাহাদাত অর্থাৎ তৌহিদ ও রিসালাতের সাক্ষ্য দিয়েছিলেন- - أشهد أن لا اله الا الله وأنى رسول الله অর্থাৎ - “আমি চাক্ষুস সাক্ষ্য দিচ্ছি - আল্লাহ ছাড়া মাবুদ নেই এবং নিশ্চয়ই আমি আল্লাহর রাসূল।\" এটা ছিল হুযুরের দেখা সাক্ষ্য। তাই তিনি চাক্ষুস সাক্ষী।\n\nপ্রিয় নবী [ﷺ] জন্মসূত্রেই নবী। ভূমিষ্ট হয়ে তৌহিদ ও আপন রিসালাতের সাক্ষ্যই প্রমাণ করে যে, নিজের নবুয়ত সম্পর্কে তিনি শিশুকালেই অবহিত ছিলেন। অধ্যাপক গোলাম আযম সাহেব তার সিরাতুন্নবী সংকলনে লিখেছেন- “চল্লিশ বৎসরের পূর্বে তিনি জানতেন না যে, তিনি নবী হবেন। তবে তাঁর আচার আচরণ ছিল নবীসুলভ।\" এটা তার বেদ্বীনী উক্তি এবং প্রকৃত ঘটনার সম্পূর্ণ বিপরীত। কেননা, নবী [ﷺ] না জেনে ও না বুঝে নিজের নবুয়তের সাক্ষ্য দেবেন- এটা কোন বিবেকবান লোক বলতে পারে না।\n\nবুঝা গেলো- তিনি শিশুকাল থেকেই চাঁদের খবরও রাখতেন- হাতের খেলনাকে যেদিকে ঘোরানো হয় সেদিকেই খেলনা ঘুরে। আরো প্রমাণিত হলো- তিনি তাওহীদ ও রিসালাতের শিক্ষা নিয়েই আগমন করেছেন। তাওহীদ ও রিসালাত সম্বলিত কলেমা পরবর্তীতে উম্মতের জন্য নাযিল হয়েছিল। কোরআনের “তালিমপ্রাপ্ত\" হয়েই তাঁর আগমন হয়েছিল। কোরআনের “তানযীল\" বা নুযুল হয়েছে পরবর্তীকালে।"
  },
  {
    "1": "বিবি হালিমার কোলে নবীর ইনসাফ",
    "2": "একাদশ অধ্যায়ঃ বিবি হালিমার কোলেঃ\nপ্রসঙ্গঃ দুধবোনের সাথে বকরী চড়ানো- মেঘমালার ছায়াদান- বক্ষ বিদারণ\n﻿মক্কার শরীফ খান্দানের প্রথা অনুযায়ী প্রত্যেক শিশুকেই ধাত্রী মায়ের ঘরে দুধপান ও লালন পালন করানো হতো- পারিশ্রমিকের বিনিময়ে। উদ্দেশ্য ছিল- শহরের কোলাহল এবং বহু লোকের সংমিশ্রণ থেকে দূরে রেখে একক বিশুদ্ধ আরবী ভাষায় শিশুর প্রথম ভিত্তি স্থাপন করা। মক্কার অদুরে তায়েফের বনী ছকিফ ও বনি হাওয়াযেন গোত্র ছিল বিশুদ্ধ আরবী ভাষার অঞ্চল- যেমন আমাদের দেশের বিশুদ্ধ বাংলা ভাষার অঞ্চল হলো নদীয়া- শান্তিপুর। নবী করীম [ﷺ]-এঁর বয়স যখন ১৬/১৭ দিন, তখন তায়েফের বনী ছকিফ গোত্রের হালিমা সা’দিয়া নাম্নী এক দরিদ্র মহিলা তাঁর দুধ মা হবার সৌভাগ্য অর্জন করেন। কবিলার অন্যান্য মহিলাদের সাথে বিবি হালিমা পালক শিশু সংগ্রহের উদ্দেশ্যে মক্কায় আগমন করেন। কিন্তু গরীব বলে কেউ তাকে সন্তান প্রতিপালনের দায়িত্ব দিতে ইচ্ছুক ছিলো না। ইত্যবসরে অপেক্ষাকৃত সামর্থবান অন্যান্য সাথী মহিলাগণ ধনী ঘরের সন্তান সংগ্রহ করে ফেলেছে। ইয়াতিম ও গরীব বলে কেউ শিশুনবীকে গ্রহণ করলনা।\n\n[নবী মাতৃগর্ভে আসিয়া - পিতৃহারা হইয়া এতিমরূপে আসিলেন ধরায়, পবিত্র এই মুখে- দুধ খাইলেন যার বুকে ধন্য হলেন বিবি হালিমায়। ওগো নবীজী-কোন্ সাধনে পাইব তোমায়!!]\n\nএমতাবস্থায় স্বামীর সাথে পরামর্শ করে বিবি হালিমা ইয়াতীম শিশুনবী হযরত মুহাম্মদ মোস্তফা [ﷺ]-কে পালিতপুত্র হিসাবে গ্রহণ করতে রাজী হলেন। বিবি হালিমা রেশমী বিছানায় ঘুমন্ত শিশুনবীর বুকে হাত স্থাপন করতেই মুচকি হাসির ঝলক ছড়িয়ে শিশুনবী জেগে উঠলেন এবং বিবি হালিমার দিকে আকর্ষণীয় দৃষ্টিতে তাকিয়ে রইলেন। বিবি হালিমা বলেন, “আমি শিশুনবীর চোখ হতে একটি নূর বের হয়ে আকাশের মহাশূন্যে মিশে যেতে প্রত্যক্ষ করলাম। আমি তাঁর কপালে চুমু খেয়ে তাঁকে কোলে তুলে নিয়ে ডান স্তনের দুধ পান করতে দিলাম। শিশুনবী তৃপ্তি সহকারে দুধ পান করলেন। অতঃপর বাম স্তন থেকে দুধপান করানোর চেষ্টা করলে তিনি মুখ ফিরিয়ে নেন। দুধপানকালীন পূর্ণ সময়ই শিশুনবীর এই নিয়মের কোন ব্যতিক্রম হয়নি। কেননা, আমার কোলে আমার আপন শিশু আবদুল্লাহ তাঁর দুধ শরীক ভাই ছিল। নবী করীম [ﷺ]-এঁর এই ইনসাফপূর্ণ ব্যবস্থা দেখে আমি অভিভূত হয়ে যেতাম।\"\n\nঅন্যদের ন্যায্য হক প্রদানের নির্দেশসহ ৪০ বৎসর পর কোরআন নাযিল হয়। কিন্তু শিশুনবী [ﷺ] কোরআন নাযিলের বহু পূর্বেই কোরআনের ইনসাফপূর্ণ সম্পদ বন্টনের নীতি বাস্তবায়িত করে বিশ্বজগতকে তাক লাগিয়ে দিয়েছিলেন। নবীগণ আরেফ বিল্লাহ হয়েই জন্মগ্রহণ করেন। তিনি শিশুকাল থেকেই সকলের জন্য ইনসাফের আদর্শ স্থাপন করেছেন। তাঁর পূর্ণ জীবনই আমাদের জন্য আদর্শ। কিন্তু মউদুদী পন্থী অধ্যাপক তাঁর রচিত ‘সিরাতুন্নবী’ সংকলনে (!) মন্তব্য করেছেন যে, “নবুয়তের ২৩ বৎসর জিন্দেগীই কেবল আমাদের জন্য আদর্শ।\" এটা তার নিজস্ব আবিষ্কার ও ইসলামের অপব্যাখ্যা এবং ইসলামী আকিদার পরিপন্থী মতবাদ। পূর্ব পৃষ্ঠায় প্রমাণিত হয়েছে যে, নবী করীম [ﷺ] ভূমিষ্ট হয়েই আল্লাহর তৌহিদ ও আপন রিসালাতের সাক্ষ্য দিয়েছিলেন। বুঝা গেলো- নিজের নবুয়ত সম্পর্কে তিনি পূর্ণ অবগত ছিলেন। এবং তাঁর পূর্ণ জীবনই আমাদের জন্য আদর্শ।\n\nবিবি হালিমা বলেন, “আমাদের অঞ্চলে তখন দুর্ভিক্ষাবস্থা বিরাজ করছিল। কিন্তু আল্লাহর অসীম কুদরতে আমার পালিত পুত্রের বরকতে আমাদের কোন অভাব ছিলো না। অন্যান্য পরিবারের মেষ ও ছাগপালের দুধ শুকিয়ে গিয়েছিল খাদ্যের অভাবে। কিন্তু আমাদের ছাগ ও মেষপাল দিনের শেষে ঘরে ফিরে আসতো দুধভরা স্তন নিয়ে। আমরা ঐ দুধে সকলেই তৃপ্ত হতাম। এভাবেই আমাদের অভাব দূর হয়ে গেল। প্রতিবেশীরা অধিক খাদ্যের আশায় তাদের মেষরাশি আমাদের মেষপালের সাথে একই স্থানে পাঠাতো। কিন্তু তাদের মেষপালগুলো ফিরে আসতো খালী পেটে; আর আমাদের মেষপাল আসতো ভরাপেটে- স্তনভর্তি দুধ নিয়ে। আমার স্বামী এ অবস্থা দেখে বলতেন, \"হালিমা! আমাদের এ সন্তান ভবিষ্যতে অতি উঁচুদরের মানুষ হবে\"। \n\nবিবি হালিমার মেয়ে শায়মা নবী করীম [ﷺ]-কে কোলে কাঁখে করে রাখতেন। সেজন্য নবী করীম [ﷺ] তাঁকে আপন বোনের মতো শ্রদ্ধা করতেন। ৮ম হিজরী সনে নবী করীম [ﷺ] হোনায়েন-এর যুদ্ধে বনী ছকিফ ও বনী হাওয়াজেন গোত্রের প্রায় ছয় হাজার লোককে বন্দী করেন। এমতাবস্থায় শায়মা লাঠিতে ভর করে নিজের বংশের বন্দীদের জন্য সুপারিশ করতে নবীজীর খেদমতে হাযির হলে তাঁকে দেখেই নবী করীম [ﷺ] সসম্মানে দাঁড়িয়ে যান এবং নিজের গোত্রের লোকজনদের মুক্তির জন্য আবেদন জানালে নবী করীম [ﷺ] নিজ অংশের বন্দীদের মুক্তি দিয়ে দেন। সাথে সাথে সাহাবীগণও তাঁদের অংশের সকল বন্দীকে মুক্ত করে দেন। এ ছিল গুরুজনদের প্রতি নবীজির ব্যবহারের আদর্শ। এ আদর্শ মেনে চললে শান্তিপূর্ণ সমাজ প্রতিষ্ঠা হতে বাধ্য।\n\nমেঘমালার ছায়া দান শায়মা বলেন- \"আমি আমার কোরেশী ভাইকে নিয়ে মেষ চড়াতে গেলে দেখতে পেতাম- মরুভূমির প্রখর রৌদ্রে একখণ্ড মেঘমালা তাঁকে ছায়া দিত এবং তাঁর সাথে সাথে ঘুরে বেড়াতো। যত দিন তিনি আমাদের প্রতিপালনে ছিলেন ততদিন এরূপ অবস্থা ছিল।\"\n\nবিবি হালিমা বলেন - \"শিশু অবস্থায় নবী করীম [ﷺ] কাঁদতেন না। এক বার তাঁকে কাঁদাবার ইচ্ছায় এবং কান্নার অপরূপ সৌন্দর্য উপভোগ করার বাসনায় তাঁর দু\u0027হাত রশি দিয়ে শক্ত করে বেঁধে দেই।\" নবী করীম [ﷺ] বলেন, আমার হাতের বাঁধন শক্ত হয়ে যাওয়ার ব্যথায় আমি কান্না করতে যাবো - এমন সময় আকাশের চাঁদ আমাকে শান্তনা দিয়ে বললো- ’কাঁদবেন না’, চাঁদের একথা শুনে আমি হেসে ফেললাম। মায়ের আশা পূরণ হলো না।\" (যিকরে জামিল-মুফতী শফি ওকাড়ভী)।\n\nবিবি হালিমার ঘরে নবীজী তেইশ মাস ১৩ দিন দুধপান করে দুধ খাওয়া বন্ধ করে দেন। এভাবে ২৪ মাস বা দু\u0027 বৎসর দুধ পান করে তিনি দুধপান ছেড়ে দেন। এটা কোরআনের বিধান। কিন্তু আমাদের প্রিয় নবী কোরআন নাযিলের বহু পূর্বেই কোরআনী বিধান বাস্তবায়ন করেছেন। তিনি কোরআনী বিধানের মুখাপেক্ষী নন। তিনি মুখাপেক্ষী শুধু আল্লাহর।\n\nবক্ষ বিদারণঃ বিবি হালিমার গৃহে অবস্থানকালীন সময়ে দুই বৎসর পর দু\u0027জন ফেরেশতা এসে মাঠের মধ্যে নবী করীম [ﷺ]-এঁর সিনা মোবরক বিদীর্ণ (চাক) করে নফছে আম্মারার স্থানটুক সরিয়ে ফেলে দেন এবং নূর, হেকমত, ইসমত, আসরার- ইত্যাদি নেয়ামত তথায় স্থাপন করে দেন। এটাকে প্রথম শক্কে ছদর বলা হয়। অতঃপর চার বৎসর বয়সে তিনি আপন মায়ের কোলে ফিরে আসেন। একেবারে শিশু জীবিনের ঘটনাবলী এভাবে বর্ণনা করা কার পক্ষে সম্ভব? আল্লাহ প্রদত্ত ইলেমে লাদুন্নী বা ইলমে গায়েব ছাড়া এসব ঘটনা বলা খুবই দুঃসাধ্য ব্যাপার। এতে বুঝা যায়- নবীগণের গায়েবী ইলম জন্মসূত্রে প্রাপ্ত। (সীরাতুন্নবী- সুলায়মান নদভী)।"
  },
  {
    "1": "শিশুকালে মদীনায় গমন",
    "2": "দ্বাদশ অধ্যায়ঃ শিশুকালে মদীনায় গমন\nপ্রসঙ্গঃ মায়ের সাথে মদীনায় গমন ও পিতার কবর যিয়ারত এবং ফিরতি পথে মায়ের ইন্তেকাল, হুজুরের পিতামাতার পুনর্জীবন ও সাহাবীর মর্যাদা লাভ\n﻿হযরত আবদুল্লাহ ইবনে আব্বাস (رضي الله عنه) বর্ণনা করেন- যখন নবী করীম [ﷺ]-এঁর বয়স ছয় বৎসর, তখন বিবি আমেনা (رضي الله عنها) আপন দাসী উম্মে আয়মন (رضي الله عنها) ও নিজ পুত্র মুহাম্মদ [ﷺ] নিয়ে মদীনায় গমন করেন। উদ্দেশ্য ছিল কবর যিয়ারত করা ও নিজ পুত্রকে মাতুলালয়ে পরিচিত করা। মদীনার বনী আদী ইবনে নাজজার ছিল নবী করীম [ﷺ]-এঁর মাতুলালয় এবং আবু আইউব আনসারী (رضي الله عنه) ছিলেন সে বংশের লোক। \u0027দারুন নাবেগা\u0027 নামক স্থানে (বর্তমানে মসজিদে নববীর পশ্চিমাংশে) হযরত আব্দুল্লাহর (رضي الله عنه) কবর। সেখানে তাঁরা একমাস অবস্থান করেন। উম্মে আইমন (বারাকাহ্) বলেন আমরা যখন মদীনায়, তখন মদীনার প্রতিবেশী একদল ইহুদী পালাক্রমে এসে নবী করীম [ﷺ]-এর দিকে বার বার দৃষ্টি দিতে থাকে। ইহুদিদের মধ্যে একদল বলে উঠলো \"ইনিই বর্তমানকালের নবী এবং মদীনাতেই তিনি হিজরত করে চলে আসবেন। এখানে বহু হতাহত হবে এবং যুদ্ধবন্দীর ঘটনা ঘটবে।\"\n\nতাদের কথা শুনে বিবি আমেনা নিজ পুত্র ও উম্মে আয়মনকে নিয়ে মক্কায় রওনা হয়ে যান। পথিমধ্যে \u0027আবওয়া\u0027 নামক গ্রামে পৌঁছলে হঠাত বিবি আমেনা (رضي الله عنها) অসুস্থ হয়ে পড়েন এবং এখানেই ইন্তেকাল করেন। ইন্নালিল্লাহে ওয়া ইন্না ইলাইহে রাজিউন (বেদায়া-নেহায়া)।\n\nআল্লামা জালালুদ্দীন সুয়ুতি (رحمة الله) তারিখুল খেলাফা নামক প্রসিদ্ধ গ্রন্থে লিখেছেন অসুস্থ অবস্থায় বিবি আমেনা (رضي الله عنها) উম্মে আয়মনকে লক্ষ্য করে যে কয়টি হৃদয়বিদারক উপদেশ দিয়েছেলেন, তার মর্মার্থ এই, \"হে উম্মে আয়মন, আমি বিদায় নিচ্ছি। আমার পর তুমিই তাঁর মা। তাঁকে তুমি আদর-যত্ন করে রাখবে। আর শুনো, তাঁর জন্মকাল থেকে যেসব ঘটনা আমি প্রত্যক্ষ করেছি, তাতে আমার দৃঢ় বিশ্বাস জন্মেছে যে, তিনি হবেন শেষ যামানার নবী। এটাই আমার চূড়ান্ত সাক্ষ্য!\" একথা বলেই বিবি আমেনা (رضي الله عنها) জান্নাতবাসিনী হয়ে যান।\n\nপূর্বেই উল্লেখ করা হয়েছে, বিবি আমেনা (رضي الله عنها) ও হযরত আব্দুল্লাহ (رضي الله عنه) মিল্লাতে ইবরাহিমীর উপর ইন্তেকাল করেছেন। সুতরাং তাঁরা মুমিন ও জান্নাতবাসি। বিবি আমেনা (رضي الله عنها)-এঁর মন্তব্যে বুঝা গেল তিনি- নবীজীর নবুয়তের বিশ্বাসী ছিলেন। পরবর্তীতে দশম হিজরী সনে বিদায় হজ্বের সময় তাঁদেরকে পুনারায় জীবিত করে নবী করীম [ﷺ]-এঁর সামনে পেশ করা হয় এবং উভয়ে হানিফ হওয়া সত্ত্বেও পুনারায় ইসলাম ধর্মে দিক্ষীত হয়ে সাহাবী হন। আল্লামা সোহায়লী ও হাফেয নাসিরউদ্দিন খতিব বগদাদী হযরত আয়েশা (رضي الله عنها) থেকে এই হাদীসখান রেওয়ায়াত করেন। ফতোয়া শামী সহ বেদায়-নেহায়া, মাওয়াহেব, আনওয়ারে মুহাম্মদীয়া – প্রভৃতি নির্ভরযোগ্য কিতাবে এই রিওয়ায়াতখানা বর্ণিত হয়েছে। সনদের ক্ষেত্রে সামন্য দুর্বল হলেও অনেক বিখ্যাত মুহাদ্দিস কর্তৃক গৃহীত হওয়ার কারণে এটা সবল হয়ে হাসান পর্যায়ে উন্নীত হয়েছে। হাদীস শিক্ষক ও মুহাদ্দিসগণ এই নীতিমালা সম্পর্কে ওয়াকিফহাল রয়েছেন। সুতরাং যঈফ বলে হাদীসখানাকে উড়িয়ে দেয়ার মানসিকতা ওহাবীপন্থী আলেমগণের পরিত্যাগ করা উচিত।\n\nএখানে অগ্রিম ঈমান আনায়ন প্রসঙ্গে একটি বিষয় উল্লেখযোগ্য যে, নবী করীম [ﷺ]-এঁর আবির্ভাবের চৌদ্দশত বৎসর পূর্বে ইয়েমেন-এর বাদশাহ তিববা আবি কুরাব মদীনা ধ্বংস করার উদ্দেশ্যে এসে ইহুদী পণ্ডিতদের নিকট আখেরি নবীর গুণাগুণ শুনে নবী করীম [ﷺ]-এঁর রিসালতের উপর বিশ্বাস স্থাপন করেছিলেন। নবী করীম [ﷺ] এরশাদ করেছেন, \"তোমরা তিব্বাকে গালি দিওনা, কেননা সে আমার উপর পূর্বেই অগ্রিম ঈমান এনেছে এবং আমি তাকে মি’রাজ রাতে বেহেস্তে বিচরণ করতে দেখেছি।\" (ইবনে কাছির-বেদায়া ও নেহায়া)\n\nহযরত আব্দুল্লাহ এবং বিবি আমেনার (رضي الله عنهما) ব্যাপারটিও অনুরূপ। পর্বতীকালে নবী করীম [ﷺ] সাহাবীগণসহ মায়ের কবর যিয়ারত করেন এবং ছোট শিশুর ন্যায় ফুঁফিয়ে ফুঁফিয়ে কাঁদেন। বেদায়া ও নেহায়া এবং মাওয়াহেবে লাদুন্নিয়া গ্রন্থদ্বয়ে বর্ণিত হাদীসখানা প্রতিধাযোগ্য।\n\nعن سليمان بن بريدة عن أبيه قال انتهى النبي صلى الله عليه وسلم إلى رسم قبر فجلس وجلس الناس حوله فجعل يحرك رأسه كالمخاطب ثم بكى فاستقبله عمر رضي الله عنه فقال: ما يبكيك يا رسول الله؟ قال: هذا قبر آمنة بنت وهب استأذنت ربي في أن أزور قبرها فأذن لي، واستأذنته في الاستغفار لها فأبى علي، وأدركتني رقتها فبكيت قال: فما رؤيت ساعة أكثر باكيا من تلك الساعة -\n\nঅর্থঃ- \"হযরত সোলায়মান ইবনে বোরায়দা ((رحمة الله)) তার পিতা বোরায়দা (رضي الله عنه) থেকে বর্ণনা করেছেন যে, একদিন নবী করীম [ﷺ] আবওয়ায় একটি পুরাতন কবরের পার্শ্বে গিয়ে বসলেন এবং তাঁর সঙ্গীগণও কবরের পার্শ্বে বসে পড়লেন। হুজুর পাক [ﷺ] যেন কাউকে সম্বোধন করার মত মাথা নেড়ে নেড়ে কাঁদতে লাগলেন। হযরত ওমর (رضي الله عنه) সামনে এসে আর‍য করলেন, হে আল্লাহর রাসূল, আপনি কেন কাঁদছেন? নবী করীম [ﷺ] জবাব দিলেন- এটা আমার আম্মা বিবি আমেনা বিনতে ওহাব-এঁর কবর! আমি আমার রবের নিকট মায়ের কবর যিয়ারত করার অনুমিতি চাইলে তিনি মাকে কবর যিয়ারতের অনুমতি দেন। পূনরায় মায়ের জন্য মাগফেরাত কামনার পার্থনা করতে গেলে আমাকে নিষেধ করেন। মায়ের অনাবিল স্নহের কথা স্মরণ করে আমি কেঁদেছি। বর্ণনাকারী সাহাবী বলেন, ঐ সময়ের চেয়ে এত দীর্ঘ সময় ধরে কাঁদতে রাসূল [ﷺ]-কে আর কোনদিন দেখা যায়নি।\" (বেদায়া-নেহায়া-ইবনে কাছির)\n\nউপরে বর্ণিত হাদীসখানায় তিনটি বিষয় লক্ষণীয়- (১) দীর্ঘদিন পর মায়ের কবর সনাক্ত করা। (২) সাহাবীগণসহ কবরের পার্শ্বে বসে যিয়ারত করা ও কান্নাকাটি করা এবং আল্লাহ তায়ালা কর্তৃক যিয়ারত করার অনুমতি প্রদান। (৩) মায়ের জন্য মাগফেরাত কামনার প্রার্থনা করতে বারণ করা।\n\nসুদীর্ঘ সময় পর নবী করীম [ﷺ] কর্তৃক মরুভূমির মধ্যে মায়ের কবর অনুসন্ধান করে বের করা খুবই দুরূহ ব্যাপার ছিল। ইলমে গায়েব না হলে সম্ভব হতো না।\n\nদ্বিতীয় বিষয়টি হলো - সকলে সমবেত হয়ে কবরের পাশে বসে যিয়ারত করার অনুমতি দান। এটা বৈধ এবং নবী করীম [ﷺ]-এঁর সুন্নাত। বিবি আমেনার (رضي الله عنهما) কবর যিয়ারত করার অনুমতি দানের ঘটনার দ্বারা পরিষ্কার ভাবে প্রমাণিত হলো যে, তিনি মু’মিনা ছিলেন। কেননা, কাফেরের কবর যিয়ারত করা জায়েজ নয়।\n\nতৃতীয় বিষয়টি হলো মাগফেরাত প্রার্থনার অনুমতি না দেওয়ার কারণ কি? জবাব হলো - বিবি আমেনা (رضي الله عنها) গুনাহগার ছিলেন না- সুতরাং মাগফিরাত কামনা করা নিরর্থক। উল্লেখ্য যে, নবী করীম [ﷺ] নিজের জন্য এবং পিতা-মাতার মাগফিরাতের জন্য পরবর্তীতে যে দোয়া করতেন- তা ছিল উম্মতের শিক্ষার উদ্দেশ্যে। পরবর্তীতে মাগফেরাতের জন্য দোয়া করার দ্বারা আরো প্রমাণিত হয় যে, তাঁরা মু’মিন ছিলেন। মাগফিরাতের ৩টি অর্থ ৪র্থ অধ্যায়ে বিশ্লেষণ করা হয়েছে। তদুপরি তিনি ছিলেন নবীজীর মা। তাঁর মর্যাদা অন্যান্য মায়ের মত নয়। আল্লামা মানাভী, শাইখ আব্দুল হক মোহাদ্দেস দেহলভী (رحمة الله عنهما) প্রমুখ মোহাদ্দেসগণ বর্ণিত হাদীসের এই অর্থ গ্রহণ করেছেন।\n\nকিন্তু ওহাবীপন্থী আলেমগণ হাদীসে বর্ণিত \"যিয়ারতের অনুমতি প্রদানের\" অংশটির গুরুত্ব না দিয়ে দ্বিতীয় বিষয়টির অপব্যখ্যা করে বলেছেন যে, \"যেহেতু আল্লাহ্‌ তায়ালা মাগফিরাত পার্থনা করতে নিষেধ করেছেন, সেহেতু বুঝা যায় যে, নবী করীম [ﷺ] মাতা-পিতা মু’মিন ছিলেন না।\" নাউযু বিল্লাহ। হাদীসের প্রথম অংশটি পরিষ্কার বলে দিচ্ছে যে, যার কবর যিয়ারত করা হয়, তিনি কোনদিন কাফের হতে পারেন না। কেননা কাফেরর কবর যিয়ারত করা শরিয়তে নাজায়েয। এটাই আহলে সুন্নাতের আকিদা।\n\nউপরে বর্ণিত বিশেষ কারণে ঐ দিন নবীজীর মায়ের জন্য ইসতিগফারের অনুমতি পাওয়ার প্রমাণ পাওয়া না গেলেও অন্য হাদীসে পরবর্তী সময়ে পিতা-মাতার জন্য এবং নিজের জন্য নবী করীম [ﷺ] নিম্নরূপ দোয়া করতেন বলে প্রমাণ পাওয়া যায়ঃ اللهم اغفر لى ولوالدى وللمؤمنين يوم يقوم الحساب - \"হে আল্লাহ্‌! তুমি আমাকে, আমার পিতা মাতাকে এবং সকল মুমিনকে মাগফেরাত করে দিও।\" (দোয়ায়ে মাছুরা)। এটা ছিল উম্মতের তালিমের উদ্দেশ্যে। মাগফিরাতের ব্যাখ্যা ৪র্থ অধ্যায়ে দেখুন।\n\nউক্ত হাদীস দ্বারা প্রমাণিত হলো যে- নবীজী পরবর্তী সময়ে নিজের জন্য এবং পিতা-মাতার মাগফিরাতে জন্য দোয়া করতেন। সুতরাং বিরুদ্ধবাদীদের ব্যাখ্যাটি সম্পূর্ণ ভুল এবং মনগড়া। তবে মাগফেরাত কামনা করা শুধু গুনাহের জন্য নয় - বরং দীনতা প্রকাশের জন্য এবং উচ্চ মর্তবা লাভের জন্য হয়ে থাকে।"
  },
  {
    "1": "মক্কায় প্রত্যাবর্তন",
    "2": "ত্রয়োদশ অধ্যায় মক্কা প্রত্যাবর্তন\nপ্রসঙ্গঃ দাদা আবদুল মুত্তালিব-এঁর প্রতিপালনে কিশোর নবী [ﷺ]\n﻿পূর্বেই উল্লেখ করা হয়েছে যে, ছয় বৎসর বয়সে নবী করীম [ﷺ] মায়ের বুক হারান। বিবি আমেনাকে (رضي الله عنها) আবওয়া নামক স্থানে দাফন করে উম্মে আয়মন (رضي الله عنها) কিশোর নবীকে নিয়ে মক্কায় ফিরে আসেন। মায়ের অসিয়ত অনুযায়ী নবী করীম [ﷺ] উম্মে আয়মনকে (বারাকাহ) মা বলে সম্বোধন ও সম্মান করতেন এবং বলতেন- \"আমার মায়ের ইন্তেকালের পর উম্মে আয়মনই আমার মা।\"\n\nপরবর্তীকালে বিবি খদিজার (رضي الله عنها) সাথে হুযুরের বিবাহের পর উম্মে আয়মনকে আযাদ করে দিয়ে নবী করীম [ﷺ] নিজ পালিত পুত্র (বিবি খদিজার (رضي الله عنها) কর্তৃক দানকৃত গোলাম) যায়েদ ইবনে হারেছা (رضي الله عنه)-এঁর সাথে তাঁকে দ্বিতীয়বার বিবাহ দেন। সে ঘরে উসামা ইবনে যায়েদ (رضي الله عنه) জন্মগ্রহণ করেন। নবী করীম [ﷺ] উসামা (رضي الله عنه)-কে আপন নাতিতুল্য আদর করেতেন। মক্কা বিজয়ের দিন তিনি আপন উটের পিছনে যুবক উসামাকে (رضي الله عنه) বসিয়েছিলেন। নবী করীম [ﷺ] ইন্তেকালের পূর্বমূহুর্তে উসামা (رضي الله عنه)-কে সেনাপতি করে এক অভিযানে প্রেরণ করেছিলেন- ৮ম হিজরীতে সংঘটিত মুতার যুদ্ধের প্রতিশোধ নেয়ার জন্য। কিন্তু নবিজীর শেষ অবস্থার সংবাদে পথিমধ্য হতে উসামা (رضي الله عنه) মদীনায় ফিরে আসেন। হযরত আবু বকর (رضي الله عنه) খলিফা নিযুক্ত হয়ে রবিউল আউয়াল মাসের শেষের দিকে উসামার (رضي الله عنه) নেতৃত্বে স্থগিত অভিযানটি পুনরায় প্রেরণ করেন। যুদ্ধে রোম বাহিনীকে পরাজিত করে মুতার যুদ্ধের প্রতিশোধ নিয়ে এবং বিপুল পরিমাণ গণিমতের মাল নিয়ে তিনি মদীনায় ফিরে আসেন। এই বিজয়ে মুসলমানদের মধ্যে নতুন শক্তির সঞ্চয় হয়েছিল এবং পরবর্তী অভিযানসমূহে এই বিজয় বিশেষ প্রভাব বিস্তার করেছিল।\n\nযা হোক- মক্কায় ফিরে আসার পর নবী করীম [ﷺ]-এঁর লালন পালনের দায়িত্ব গ্রহণ করেন দাদা আবদুল মোত্তালিব। দু’বৎসর দাদার আপত্যস্নেহে লালিত পালিত হয়ে ৮ বৎসর বয়সে নবী করীম [ﷺ] দাদার ছায়া থেকেও বঞ্চিত হন। আবদুল মোত্তালিব আপন নাতি কিশোর নবীকে কত ভালোবাসতেন, তার একটি সংক্ষিপ্ত বর্ণনা দিয়েছেন ইবনে কাছির তাঁর বেদেয়া ও নেহেয়া গ্রন্থে। খানায়ে কা’বার মোতাওয়াল্লী হিসেবে আবদুল মোত্তালিবের ছিল বিরাট প্রতাপ। হেরেম শরীফের চত্বরে আবদুল মোত্তালিবের জন্য ফরাশ বিছানো-হতো। কিন্তু কিশোর নবী দাদার আগমনের পূর্বেই এসে ঐ ফরাশে বসে যেতেন। আবদুল মোত্তালিবের আগমন হলে হুযুরের চাচাগণ তাকে টেনে সরিয়ে আনতে চেষ্টা করত। কিন্তু আবদুল মোত্তালিব তাদেরকে বারণ করতেন এবং নবী করীম [ﷺ]-এঁর পিঠে হাত বুলিয়ে নিজের কাছে টেনে নিতেন আর বলতেন- \"মুহাম্মদ [ﷺ]-এঁর মর্যাদা অনেক অনেক উঁচু হবে।\" আবদুল মোত্তালিবের মৃত্যু ঘনিয়ে আসলে একদিন উম্মে আয়মনকে ডেকে বললেন- \"হে বারাকাহ, আমার এই সন্তানের যত্ন করতে তুমি ভুলে যেয়োনা। কেননা, আমি আহলে কিতাবদেরকে বলাবলি করতে শুনেছি যে, আমার এই সন্তান শেষ যামানার নবী হবেন।\" (বেদায়া ও নেহায়া)"
  },
  {
    "1": "চাচা খাজা আবু তালিব কর্তৃক প্রতিপালিত",
    "2": "চতুর্দশ অধ্যয়ঃ পিতৃব্য খাজা আবু তালিবেরে প্রতিপালনে\nপ্রসঙ্গ নবুয়ত প্রকাশের পূর্বাভাস-ব্যবসা শুরু\n﻿খাজা আবদুল মুত্তালিব তাঁর মৃত্যুকালে বড় পুত্র আবু তালেবকে ডেকে নবী করীম [ﷺ]-এঁর লালন-পালনের দায়িত্ব তাঁর হাতে অর্পণ করেন। সেসময় থেকে ২৫ বৎসর বয়সকাল পর্যন্ত নবী করীম [ﷺ] ১৭ বৎসর আপন চাচার সরাসরি তত্বাবধানে থাকেন। এ সময়ের মধ্যেই নবী করীম [ﷺ]-এঁর মানবীয় ও সামাজিক গুণাবলী প্রকাশ পেতে শুরু করে এবং সামাজিক কর্মকান্ডের মধ্য দিয়ে তিনি সততা, ন্যায়পরতা ও আমানতদারীর গুণাবলী প্রদর্শন করে \"আল-আমীন\" খেতাব ভূষিত হন। আবু তালেব আপন ভাতিজাকে নিজের সন্তানের চেয়ে বেশী স্নেহ করতেন। নবী করীম [ﷺ]-কে ছাড়া তিনি কখনও আহার করতেননা। সকালের নাস্তা করার জন্য আবু তালেবের অন্যান্য সন্তানগণসহ একত্রে নাস্তা করতে বসলে বালকদের স্বভাব-সুলভ খানা নিয়ে কাড়াকাড়ি করার ঘটনা ঘটে যেত। নবী করীম [ﷺ] তখন হাত ঘুটিয়ে বসে থাকতেন। কাড়াকাড়িতে অংশ নিতেন না। এই ছিল নবী করীম [ﷺ]-এঁর আদর্শ আচরণ। এ অবস্থা দেখে চাচা তাঁর নাস্তা পৃথক করে দিতেন। নবী করীম [ﷺ] যখন তাদের সাথে খানা খেতেন, তখন সকলেই তৃপ্ত হতেন। এটা ছিল নবী করীম [ﷺ]-এঁর কিশোরকালের বরকত।\n\nযখন নবী করীম [ﷺ]-এঁর বয়স ১২/১৪ বৎসর - তখন তিনি পিতৃব্য আবু তালেবের সাথে সিরিয়ার উদ্দেশ্যে বাণিজ্য কাফেলায় শরিক হওয়ার ইচ্ছে ব্যক্ত করলে খাজা আবু তালেব তাঁকে সফরসঙ্গী করে নেন। পথিমধ্যে বোছরা নামক স্থানে বোহায়রা নামক এক খৃষ্টান পাদ্রীর গির্জার নিকট দিয়ে বাণিজ্য কাফেলা গমনকালে উক্ত পাদ্রী কিছু আশ্চর্যজনক ঘটনা প্রত্যক্ষ করে এবং ওই কাফেলার সকলকে তাঁর গির্জায় দাওয়াত করেন। তাদের জন্য তিনি খানাও তৈরি করেন। সবাই উক্ত যিয়াফতে যোগদান করে। কিন্তু নবী করীম [ﷺ]-কে মাল সামানার পাহারায় রেখে যাওয়া হয়। বোহায়রা পাদ্রী রাসূলুল্লাহ [ﷺ]-কে উক্ত খানার মজলিসে শামিল করতে নির্দেশ দিলে হুযুরকে আনা হলো। উক্ত পাদ্রী নবী করীম [ﷺ]-এঁর আপাদমস্তক নিরীক্ষণ করে বললেন - \"লাত ওজজার কসম নিয়ে আমি আপনাকে কিছু প্রশ্ন করতে চাই - সঠিক উত্তর দেবেন।\"\n\nনবী করীম [ﷺ] প্রতিবাদ করে বললেন - লাত উজজার শপথ করে আমাকে কিছু জিজ্ঞেস করবেন না। তখন বোহায়রা পাদ্রী আল্লাহর শপথ দিয়ে নবী করীম [ﷺ]-এঁর নিদ্রা, দৈনন্দিন কার্যাদি সম্পর্কে কিছু প্রশ্ন করেন। নবী করীম [ﷺ] নিজ অবস্থা বর্ণনা করেন। তখন বোহায়রা পাদ্রী নবী করীম [ﷺ]-এঁর হাত ধরে বলে উঠলেন, \"ইনি সাইয়েদুল ‘আলামীন, রহমাতুল্লীল ‘আলামীন\" (বায়হাকী)।\n\nতাঁর এই মন্তব্যের কারণ সম্পর্কে কোরেশগণ জিজ্ঞেস করলে পাদ্রী বললেন, \"আপনারা যখন গিরিপথ পার হয়ে আসছিলেন, তখন আমি দেখতে পেলাম - প্রতিটি পাথর ও বৃক্ষ এই বালককে সম্মানসূচক সিজদা করছে। নবী ব্যতীত অন্য কাউকে পাথর ও বৃক্ষরাজি সিজদা করে না। আমি আরও লক্ষ্য করেছি - আপনাদের কাফেলার উপর একখণ্ড মেঘমালা এই বালকের মাথার উপর ছায়া দিচ্ছে। এতেই আমি প্রমাণ পেয়েছি যে, ইনিই শেষ যুগের নবী।\" আবু তালেবকে লক্ষ্য করে পাদ্রী বললেন, \"আপনি এখান থেকেই বেচাকেনা সেরে আপন ভাতিজাকে নিয়ে মক্কায় ফিরে যান। কেননা, সামনে ইহুদী শত্রুরা তাঁকে শহীদ করে দিতে পারে- (বেদায়া ও নেহায়া)। এভাবেই নবুয়তের পূর্বাভাস প্রকাশ পেতে শুরু করলো। এটাকে ইরহাছাত বা পূর্বাভাস বলা হয়।\n\nফিজার যুদ্দে যোগদান ও হিলফুল ফুযুল গঠন ইবনে হিশামের বর্ণনামতে, চৌদ্দ বছর এবং ইবনে ইসহাকের বর্ণনামতে বিশ বছর বয়সের সময় নবী করীম [ﷺ] আপন চাচাদের সাথে ফিজার যুদ্ধে অংশগ্রহণ করেছিলেন। এই যুদ্ধে অনেক লোক হতাহত হয়। অনেক নারী বিধবা হয় এবং অনেক শিশু ইয়াতিম হয়ে পড়ে। দেশে এক ভয়াবহ অরাজকতা দেখা দেয়। তখন নবী করীম [ﷺ] সামান্য কিছু লোক নিয়ে মযলুমের সাহায্যার্থে একটি সেবাসংঘ গঠন করেন। এই সেবা সংঘঠনের নাম রাখা হয় \"হিলফুল ফুযুল\" বা ফযলদের সংঘ। ফযল, ফুযাইল ও আফযল নামে তিনজন লোক এই সংঘঠনের ব্যাপারে বিশেষ অবদান রাখার কারণে তাদের নামে এই নামকরণ করা হয় (বেদায়া ও নেহায়)। এই সংঘের মাধ্যমে নবী করীম [ﷺ] সমাজ সেবার এক মহান আদর্শ স্থাপন করেন।\n\nযুদ্ধে ক্ষতিগ্রস্ত পরিবারের বিধবা, শিশু ও নিরাশ্রয়ের পুনর্বাসনে হিলফুল ফুযুলের মাধ্যমে নবী করীম [ﷺ] সমাজসেবার এক উত্তম আদর্শ স্থাপন করেন। অন্যায়ের প্রতিরোধ করা ছিল এই সংঘের লক্ষ্য। সততা ও মানবসেবায় অল্পদিনের মধ্যেই এই সংগঠন গোটা আরবে পরিচিতি লাভ করে এবং সাংঘঠনিক কার্যক্রমের মাধ্যমে নবী করীম [ﷺ] মানুষের কাছে অতি প্রিয় হয়ে উঠেন। এভাবে হাবীবে কিবরিয়া [ﷺ] যুবকদের জন্য এক মহান আদর্শ স্থাপন করেন- যা বর্তমানে রেড ক্রিসেন্ট নামে পৃথিবীময় আদর্শ হিসেবে ছড়িয়ে পড়েছে।"
  },
  {
    "1": "বিবাহিত জীবন",
    "2": "পঞ্চদশ অধ্যায়ঃ বিবাহিত জীবনে প্রবেশঃ\nপ্রসঙ্গঃ বিবি খাদিজা (رضي الله عنها)-এঁর সাথে বিবাহ বন্ধনে আবদ্ধ, ব্যবসায়ী জীবনযাপন এবং সামাজিক সেবায় আত্মনিয়োগ\n﻿বিবি খাদিজা (رضي الله عنها)-এঁর সাথে হুযুর আকরাম [ﷺ]-এঁর বিবাহ বন্ধন তাঁর সততা, বিশ্বস্ততা ও আমনতদারীর এক উজ্জ্বল ফসল। বিবি খাদিজা (رضي الله عنها) আরবের ধনাঢ্য ব্যবসায়ীদের মধ্যে অন্যতমা ছিলেন। ইয়েমেন, সিরিয়া, মদীনা ও বছরা শহরে ছিল তাঁর বাণিজ্য কুঠি। তিনি লাভ-লোকসানের অংশীদারিত্বের (মুদারাবা) ভিত্তিতে তাঁর ব্যবসায়ে লোক নিয়োগ করতেন। নবী করীম [ﷺ]-এঁর সত্যবাদিতা, আমানতদারী ও চরিত্র মাধুর্যের কথা শুনে তাঁর ব্যবসার দায়িত্ব গ্রহণ করার জন্য প্রস্তাব পেশ করলে নবী করীম [ﷺ] সানন্দে তাতে রাজী হন। বিবি খাদিজা (رضي الله عنها)-এঁর বিশ্বস্ত গোলাম মাইছারাকে সাথে করে নবী করীম [ﷺ] বিবি খাদিজার বাণিজ্যপণ্য নিয়ে সিরিয়ায় গমণ করেন এবং প্রচুর লাভ করে মক্কায় ফিরে আসেন।\n\nপথিমধ্যে মাইছারা দেখতে পায়- দু’জন ফেরেশতা নবী করীম [ﷺ] কে সূর্যের তাপ থেকে পাখা বিছিয়ে ছায়া দিচ্ছে। মক্কায় ফিরে মাইছারা আপন মনিব বিবিকে এ সংবাদ দিলে বিবি খাদিজা (رضي الله عنها) শুনে মুগ্ধ হয়ে যান এবং মনে মনে নবীজীর চরণে আপন জীবন সমর্পণ করার সংকল্প করেন। তিনি ছিলেন একে একে দুই স্বামীহারা বিধবা, ৪০ বছর বয়স্কা মহিলা। চরিত্রমাধুর্যে লোকে তাঁকে তাহেরা (পবিত্রা) উপাধিতে ভূষিত করেছিল। তিনি আপন গোলামের মাধ্যমে বিবাহের প্রস্তাব পাঠালেন। নবী করীম [ﷺ] আপন চাচাদের মতামত নিয়ে জানাবেন বলে জবাব দিলেন। এই প্রস্তাবে আবু তালেব, হামযা ও আব্বাস সানন্দে রাজী হলেন এবং সামাজিক প্রথানুযায়ী বিবাহের কাজ সম্পন্ন করলেন। তখন নবী করীম [ﷺ]-এঁর বয়স ছিল পঁচিশ বৎসর।\n\nএই বিবাহে খুতবা পাঠ করেন আবু তালেব। খুতবার সারমর্ম ছিল এই- “আমি ঐ আল্লাহর প্রশংসা করছি- যিনি আমাদেরকে হযরত ইব্রাহীম (عليه السلام)-এঁর বংশে এবং হযরত ইসমাইল (عليه السلام) কর্তৃক আবাদকৃত মক্কা ভূমিতে স্থাপিত করেছেন এবং বংশ পরম্পরায় মাআদ ও মুদার গোত্রের মূল শাখার অন্তর্ভূক্ত করেছেন। তিনি আমাদেরকে তাঁর পবিত্র হেরেমের পরিচালক ও তাঁর ঘরের সেবক নিযুক্ত করেছেন এবং মক্কায় বসবাসকারী জনপদের উপর আমাদেরকে শাসক নিযুক্ত করেছেন। আমার এই ভাতিজা মুহাম্মদ ইবনে আবদুল্লাহকে যেকোন লোকের সাথে তুলনা করা হলে তাঁর ওজনই ভারী হবে। যদিও আর্থিক স্বচ্ছলতা তাঁর নেই, অর্থ-সম্পদ তো ঢলে পড়া ছায়ামাত্র, তবুও তাঁর আত্মীয়-স্বজন সম্পর্কে আপনারা সবাই অবগত রয়েছেন।\"\n\nখুতবা শেষে ১২ উকিয়া রৌপ্য বা ৪৮০ দিরহাম মোহরানার বিনিময়ে হযরত খাদিজা (رضي الله عنها)-এঁর নিকট বিবাহের প্রস্তাব প্রেরণ করেন। হযরত খাদিজা (رضي الله عنها)-এঁর পক্ষে তাঁর চাচা উকিল হয়ে এই বিবাহকার্য্য সম্পাদন করেন। \u0027আল আমীন\u0027 [ﷺ] ও \u0027তাহেরা\u0027 (رضي الله عنها) দম্পতির দাম্পত্য জীবন কেটেছিল ২৫ বৎসর। বিবি খাদিজা (رضي الله عنها) আদর্শ স্বামী পেয়ে জীবন ও অর্থ-সম্পদ সব কিছু নবীজী [ﷺ]-এঁর চরণতলে সঁপে দিলেন। তাঁদের পবিত্র সংসারে হযরত কাসেম, হযরত যয়নব, হযরত আবদুল্লাহ, হযরত রোকাইয়া, হযরত উম্মে কুলসুম ও হযরত বিবি ফাতেমা (رضي الله عنهم) জন্মগ্রহণ করেন। অন্য রেওয়ায়াত মতে, (ইবনে হিশাম) হযরত তৈয়ব ও হযরত তাহের নামে আরও দু’জন সাহেবজাদার নাম উল্লেখ করেছেন। এ হিসাবে বিবি খাদিজার ঘরে নবী করীম [ﷺ]-এঁর চার সাহেবজাদা ও চার সাহেবজাদী- মোট আটজন সন্তান জন্মগ্রহণ করেন। চার সাহেবজাদা শৈশবেই ইনতিকাল করেন। সাহেবজাদী সকলেই নবুয়ত যুগ পেয়ে ইসলাম গ্রহণ করেন ও বিবাহিত জীবন যাপন করেন। সবচেয়ে ছোট ও প্রিয় কন্যা বেহেস্তের নারীগণের সর্দার হযরত বিবি ফাতিমা (رضي الله عنها)-এঁর সন্তানগণই কিয়ামত পর্যন্ত প্রকৃত সাইয়্যেদ খান্দান নামে অভিহিত। অন্য কেউ বংশ পরিচয়ের ক্ষেত্রে আইনগত সাইয়্যেদ হতে পারবেন না। তবে সম্মানসূচক “সাইয়্যিদ\" শব্দ অন্যান্য সাহাবীদের বংশধরের নামের সাথেও যোগ করা যাবে। ইমাম হাসান ও হোসাইন (رضي الله عنهما)-এঁর বংশ ছাড়া কেউ ‘আওলাদে রাসূল’ দাবী করলে তা মিথ্যা হবে। আজকাল সৈয়দ বা আওলাদে রাসূল নাম ধারণ করার প্রবণতা লক্ষ্য করা যায়- যার কারণে প্রকৃত সাইয়্যেদ বা আওলাদে রাসূল খুঁজে বের করা কষ্টকর হয়ে পড়েছে। ইমাম হাসান ও হোসাইন (رضي الله عنهما) পর্যন্ত পুরুষ কুষ্ঠিনামা বা নসবনামা প্রদর্শন করতে ব্যর্থ হলে তাঁকে প্রকৃত সাইয়্যেদ বা আওলাদে রাসূল বলা যাবে না। পিতা সাইয়েদ না হলে মায়ের কারণে সন্তানগণ সৈয়দ বলে গণ্য হবে না।\n\nহযরত বিবি খাদিজা (رضي الله عنها) হুযুরের নবুয়ত ঘোষণার পূর্বে ১৫ বৎসর এবং নবুয়ত ঘোষণার পর ১০ বৎসর হুযুর [ﷺ]-এঁর ঘর-সংসার করেছেন। তাঁর অগাধ সম্পদ নবীজীর চরণে সঁপে দিয়েছিলেন। নবী করীম [ﷺ] গরীব, মিছকিন, ইয়াতীম, কাঙ্গাল, বিধবা ও সহায়-সম্বলহীন জনগণের পুনর্বাসনে সব সম্পদ দান করে দেন। মক্কার কুরাইশগণ কর্তৃক তিন বৎসরকাল ‘বয়কট’ সময়ে বিবি খদিজা (رضي الله عنها) নবী করীম [ﷺ]-এঁর সাথে নির্বাসিত জীবন যাপন করেছিলেন এবং ক্ষুধার তাড়নায় গাছের ছাল বাকল পর্যন্ত খেয়েছিলেন। একজন ধনবতী মহিলার এই স্বামীপ্রেম ও আত্মত্যাগের আদর্শ একমাত্র আইয়ূব (عليه السلام)-এঁর বিবি ও ইউসুফ (عليه السلام)-এঁর কন্যা হযরত রহিমার সাথেই তুলনীয় হতে পারে। (তাফসীরে সাভী, সূরা ইউসুফ)।\n\n[বিবি খাদিজা (رضي الله عنها)-এঁর স্বামীপ্রেম ও স্বামীভক্তি আমাদের নারীসমাজের জন্য এক চমৎকার অনুসরণীয় এবং অনুকরণীয় আদর্শ।]\n\nনবী করীম [ﷺ]-এঁর দাম্পত্য জীবনের প্রথম ১৫ বৎসরের বিস্তারিত দৈনন্দিন ঘটনাবলী জানা না গেলেও মোটামুটিভাবে নিম্নরূপ ছিল। ২৭ বৎসর বয়সে হুযুর আকরাম [ﷺ]-এঁর প্রথম সন্তান হযরত কাশেম (رضي الله عنه) জন্মগ্রহণ করেন এবং দুই বৎসর পর ইনতিকাল করেন। ৩০ বৎসর বয়সের সময় বিবি যয়নাব (رضي الله عنها) জন্মগ্রহণ করেন। এর পর পর অন্যান্য সাহেবজাদা ও সাহেবজাদীগণ জন্মগ্রহণ করেন ৪০ বৎসর বয়সের মধ্যেই।\n\nযখন নবী করীম [ﷺ]-এঁর বয়স ৩২ বৎসর, তখন আপন চাচাত ভাই হযরত আলী (رضي الله عنه)-এঁর জন্ম হয়। জন্মের পর নবী করীম [ﷺ] আপন চাচা আবু তালেবের নিকট থেকে হযরত আলীকে লালন-পালনের জন্য নিজের কাছে নিয়ে আসেন। বিবি খাদিজা (رضي الله عنها) আপন সন্তানবৎ হযরত আলীকে লালন পালন করেন। এটা ছিল চাচার প্রতিপালনের বিনিময়ে প্রতিদানস্বরূপ। হযরত আলী (رضي الله عنه) শিশুকাল থেকেই নবী করীম [ﷺ]-এঁর বিশেষ যত্নে ও সান্নিধ্যে গড়ে উঠেন এবং পরবর্তীকালে বিবি ফাতিমা (رضي الله عنها)-এঁর যোগ্য স্বামী হবার গৌরব অর্জন করেন। আল্লাহ তায়ালার নির্দেশেই হযরত আলী (رضي الله عنه)-এঁর সাথে বিবি ফাতিমা (رضي الله عنها)-এঁর বিবাহ সম্পন্ন হয়েছিল।\n\nবিবি খাদিজা (رضي الله عنها)-এঁর ব্যবসার দায়িত্ব গ্রহণকাল থেকে বিবাহোত্তর ১৫ বৎরের ঘটনাবলী পর্যালোচনা করলে দেখা যায়- (১) নবী করীম [ﷺ] যৌবনের প্রারম্ভেই \u0027আল আমীন\u0027 খেতাবে ভূষিত হয়েছিলেন- যা ছিল দুর্লভ গৌরব। (২) হুযুর আকরাম [ﷺ] জীবিকা অর্জনের জন্য মেষ চড়ানো ও ব্যবসা বাণিজ্যের কাজ করতেন। হুযুর আকরাম [ﷺ] এরশাদ করেন, “সকল নবীগণই নিজ হাতে অর্জিত হালাল রুজী দ্বারা জীবিকা নির্বাহ করতেন। আমানতদার সত্যবাদী ব্যবসায়ীগণ কিয়ামতের দিনে নবীগণ, ছিদ্দিকগণ ও শহীদগণের সাথে থাকবেন।\" (মিশকাত শরীফ) (৩) বিবি খাদিজা (رضي الله عنها)-এঁর সম্পদ লাভ করেও নবী করীম [ﷺ] মনি-কাঞ্চনে বিভোর ছিলেন না। সম্পদ ছিল তাঁর আয়ত্বাধীন। তিনি কখনও সম্পদের অধীন বা ভোগ-বিলাসী ছিলেন না। এখানেই দুনিয়া ও আখেরাতের পার্থক্য নির্ধারিত হয়। (৪) অসহায়, ইয়াতীম, বিধবা ও গরীব-মিছকিনদের সেবা করা নবীজীবনের প্রথম উত্তম সমাজ সেবামূলক কাজ ছিল। (৫) কেউ উপকার করলে তার বিনিময়ে প্রতিদান দেয়া ও স্বীকৃতি প্রদান করা নবীজীর তরিক্বা। যেমনঃ তিনি করেছিলেন হযরত আলীর প্রতিপালনের দায়িত্ব গ্রহণ করে। (৬) চরিত্র মাধুর্য বড় সম্পদ। চরিত্রবান লোক সকলের নিকটই প্রশংসার পাত্র। (৭) বিবাহবন্ধন একটি পবিত্র কাজ ও সভ্যতার মূলভিত্তি। একাজে অভিভাবকগণের সম্মতি জরুরী। বর্তমানকালের যুবক-যুবতীগণ এ আদর্শ থেকে শিক্ষা গ্রহণ করতে পারেন। নতুবা আদালতে জনসমক্ষে অপমানিত হতে হবে এবং পরবর্তী দাম্পত্য জীবনও বিষময় হয়ে উঠবে। (৮) দাম্পত্য জীবনের উদ্দেশ্য হলো - সন্তানাদির দায়দায়িত্ব গ্রহণ করা, শুধু ভোগ বিলাস নয়। (৯) বৈরাগী জীবন ইসলাম সম্মত নয়। \"লা রাহবানিয়াতা ফিল ইসলাম।\" (১০) নবী করীম [ﷺ]-এঁর নবুয়তপূর্ব এবং নবুয়ত-পরবর্তী সমগ্র জীবনই আমাদের জন্য আদর্শ। যারা শুধু ২৩ বৎসরকে মডেল ধরে ইসলামের নামে সংগ্রাম করে, তারা ভ্রান্ত। (১১) শিশুকাল হতেই নবুয়তের নিদর্শনসমূহ প্রকাশ এবং বাণিজ্য কাফেলায় ফেরেশতাদ্বয়ের ছায়া প্রদান নবুয়ত প্রকাশের পূর্বাভাস।"
  },
  {
    "1": "কাবাগৃহ পুনঃনির্মাণ",
    "2": "ষোড়শ অধ্যায়ঃ কা’বাগৃহ পুননির্মাণঃ\nহাজরে আস্ওয়াদ স্থাপনে নবীজীর ভূমিকা ও প্রজ্ঞা\n﻿পবিত্র কা’বাগৃহ পৃথিবীর মধ্যে সর্বপ্রথম মসজিদ। সপ্ত আকাশের উপরে ফেরেশতাগণের মসজিদের নাম বাইতুল মা’মুর। তার সোজা নীচে জমিনের বুকে খানায়ে কা’বা নির্মিত হয়। এই পবিত্র কা’বাগৃহ সর্বপ্রথম ফেরেশতাগণ নির্মাণ করেন। দ্বিতীয়বার নির্মাণ করেন হযরত আদম (عليه السلام)। নূহ (عليه السلام)-এঁর তুফানের পর পুনঃনির্মাণ করেন হযরত ইব্রাহীম ও হযরত ইসমাইল (عليهما السلام)। কোরআন মজিদে এই নির্মাণের কথা অতি গুরুত্বের সাথে বর্ণনা করা হয়েছে। সর্বপ্রথম হজ্বের আদেশ দেয়া হয় হযরত ইব্রাহীম (عليه السلام) কে। একারণেই এই নির্মাণ প্রসিদ্ধি লাভ করে। এরপর মেরামত করা হয় আমালেকা গোত্র কর্তৃক। এরপর মেরামত করে জুরহাম গোত্র। এরা ইয়েমেনের বাসিন্দা এবং মক্কায় স্থায়ীভাবে বসবাসকারী। এরপর কুশাই ইবনে কিলাব কর্তৃক মেরামত করা হয়। এরপর কা\u0027বাগৃহ পুনঃনির্মাণ করা হয় কুরাইশগণ কর্তৃক। ৯ম বার হাতীমে কা’বাসহ পুনঃনির্মাণ করেন হযরত আবদুল্লাহ ইবনে যুবাইর (رضي الله عنه) ৬৪ হিজরীতে এবং দশমবার ও শেষবারের মত হাতীমকে বাদ দিয়ে উমাইয়া শাসক আবদুল মালিকের নির্দেশে তাঁর পূর্বাঞ্চলীয় গভর্ণর হাজ্জাজ বিন ইউসুফ পুনঃনির্মাণ করেন। নবম ও দশমবার নির্মাণ এবং পুনঃনির্মাণের কারণ বিস্তারিতভাবে ইতিহাসে বর্ণিত আছে। (তাফসীরে রুহুল বয়ান) এরপর শুধু মেরামত হয়েছে, পুনঃনির্মাণ হয়নি। শুধু মসজিদে হারাম বারবার বর্ধিতকরণ করা হয়েছে। আমরা উমাইয়া নির্মিত কা’বা ঘরের হজ্ব করছি। ইমাম মালেক (رحمه الله عليه) আব্বাসীয় খলীফা মনসুরের যুগে কা’বা ভাঙ্গার অনুমতি দেন নি।\n\nঅষ্টমবার কাবাগৃহ পুনঃনির্মাণের সময় অর্থ ও সামগ্রী সংকট দেখা দিলে কুরাইশগণ কিয়দাংশ বাদ রেখে কা’বাগৃহ পুনঃনির্মাণ করে। এই অংশটুকুকে হাতীমে কা’বা বলা হয়। যখন নবী করীম [ﷺ]-এঁর বয়স ৩৫ বৎসর, তখন এই নির্মাণ কাজ সমাপ্ত হয়। অন্যদের সাথে নবী করীম [ﷺ] নির্মান কাজে অংশগ্রহণ করেন। তিনি পাথর বহন করে এনে যোগান দিতেন। কা\u0027বাগৃহের ভিত উঁচু হলে হাজরে আসওয়াদ (কাল পাথর) স্থাপন নিয়ে কোরাইশ সর্দারগণের মধ্যে বিবাদ দেখা দেয়। প্রত্যেক গোত্রই নিজেরা হাজরে আসওয়াদ স্বস্থানে স্থাপন করার জন্য জিদ ধরতে থাকে। এমনকি – এক পর্যায়ে দাঙ্গা-হাঙ্গামারও উপক্রম হয়। তাদের মধ্যে কয়েকজন বুদ্ধিমান লোক পরামর্শ সভার আয়োজন করে। এ ব্যাপারে মীমাংসার পথ বের করার জন্য প্রস্তাব আহবান করলে সকলে মিলে এই প্রস্তাব পাশ করলো যে, পরদিন ভোরে যিনিই কা’বাগৃহে সর্বাগ্রে আগমন করবেন- তাঁর ফয়সালাই সকলে মেনে নেবে।\n\nআল্লাহর অসীম কুদরতে পরদিন ভোরে সকলের আগে আল্লাহর হাবীব [ﷺ] কা’বাগৃহে আগমন করেন। সিদ্ধান্ত মোতাবেক হুযুর আকরাম [ﷺ]-এঁর উপর হাজরে আসওয়াদ স্থাপনের মীমাংসার ভার ন্যাস্ত হয়। নবী করীম [ﷺ] আল্লাহ প্রদত্ত জ্ঞানে জ্ঞানী ছিলেন। তিনি একখানা চাদরের উপর পাথরখানা স্থাপন করে সকল সর্দারকে চাদরের কোণা ধরতে বললেন। সকলেই চাদরের কোণা ধরে নির্ধারিত স্থানে পাথরখানা নিয়ে যান। এরপর নবী করীম [ﷺ] নিজ পবিত্র হাতে পাথরখানা তুলে যথাস্থানে স্থাপন করে দেন। সকল সর্দার এই কৌশলী ব্যবস্থায় মুগ্ধ হয়ে গেলেন এবং নবীজীর প্রজ্ঞার প্রশংসা করতে লাগলেন। প্রকৃতপক্ষে সে দিনই নির্ধারিত হয়ে গিয়েছিল, ভবিষ্যতে মক্কার সুযোগ্য নেতৃত্ব দেবার মত উপযুক্ত মহান ব্যক্তিত্ব কে হবেন। একদিকে আল্লাহর পবিত্র গৃহের পবিত্র পাথর স্থাপনে শরিক হয়ে বিরল গৌরব অর্জন করে কুরাইশ সর্দারগণ ধন্য হলো, অন্যদিকে রাহমাতুল্লিল ’আলামীনের পবিত্র হাতের পরশ পেয়ে হাজরে আসওয়াদও ধন্য হলো।"
  },
  {
    "1": "আবির্ভাব এবং আত্মপ্রকাশের পূর্বাভাস",
    "2": "সতেরতম অধ্যায়ঃ আবির্ভাবঃ\nপ্রসঙ্গঃ আত্মপ্রকাশের পূর্বাভাস- নির্জন সাধনা ও গিরিগুহায় চিল্লাকাশী\n﻿আল্লাহর প্রিয় হাবীব [ﷺ]-এঁর বয়স যখন পঁয়ত্রিশ অতিক্রম করলো- তখন থেকেই তিনি নির্জনতা বেশী পছন্দ করতেন এবং কয়েক দিনের খাদ্য সাথে নিয়ে মক্কার ৩ মাইল পূর্বে হেরা পর্বতের চূড়ায় চলে যেতেন। তিনি পর্বতের সর্বোচ্চ চূড়া গীরিগুহায় একাকী বসে বসে ইবাদত বন্দেগী ও ধ্যান করতেন। উক্ত গুহায় নির্জন ইবাদতের কারণ ছিল এই-সেখান থেকে খানায়ে কা’বা দৃষ্টিগোচর হতো। উপরে আকাশের নিলীমা এবং সম্মুখে আল্লাহর ঘর, আর নির্জন নিথর প্রকৃতি - সব মিলিয়ে তিনি ধ্যানের রাজ্যে ডুবে যেতেন। এটা ছিল নবী করীম [ﷺ]-এঁর পবিত্র চিল্লা।\n\n[বর্তমানে এক ধরণের চিল্লাতে বের হয় তাবলীগ জামাআত। তারা মসজিদে থাকে, বারান্দায় রান্না করে ও খায় এবং মানুষের ঘরে ঘরে গাশ্ত করে। এটাকে তারা নাম দিয়েছে চিল্লা। কোন নবী, কোন সাহাবী বা কোন অলী-গাউস এ ধরণের চিল্লা করেন নি। সুতরাং এ নাম গ্রহণ করে তারা মানুষকে ধোকা দিচ্ছে। তাদের চিল্লার কোন ভিত্তি নেই।]\n\nনবী করীম [ﷺ]-এঁর খাদ্য ফুরিয়ে গেলে তিনি গৃহে প্রত্যাবর্তন করে খাদ্য নিয়ে পুনরায় চলে যেতেন হেরা গুহায়। একাজে সহায়তা করতেন পতিপ্রাণা বিবি হযরত খদিজা (رضي الله عنها)। যতই দিন যেতে লাগলো, হুযুর আকরাম [ﷺ]-এঁর ধ্যানের গভীরতাও ততই বাড়তে লাগলো। পূর্ণিমার চাঁদের আকর্ষণে সাগরের পানি যেভাবে উথলে উঠে, আল্লাহ রাব্বুল ’আলামীনের প্রেমাকর্ষণে নবী করীম [ﷺ]-এঁর হৃদয় সাগরেও তেমনিভাবে প্রেমের জোয়ার উথলে উঠতে থাকে। প্রেমিক আর প্রেমাস্পদ ছাড়া এ আকর্ষণ অন্য কেউ অনুভব করতে পারবেনা। এ যেন মহান দায়িত্ব গ্রহণের পূর্বপ্রস্তুতি পর্ব। ৪০ বৎসর পূর্ণ হওয়া মাত্রই ১২ই রবিউল আউয়াল থেকে ওহীর সাতটি স্তরের প্রথম স্তর অবতীর্ণ হওয়া শুরু হলো- অর্থাৎ “সত্যস্বপ্ন দর্শন।\" এভাবে ছয়মাস কেটে গেল। এই ৬ মাসকে নবী করীম [ﷺ] নবুয়তের ৪৬ ভাগের এক ভাগ বলে হাদীসে উল্লেখ করেছেন- অর্থাৎ ৪৬ ভাগের একভাগ ছিল ৬ মাস “সত্যস্বপ্ন দর্শন\" (মিরকাত)। ৭ম মাসে অর্থাৎ রমযানের শবে ক্বদর সোমবার রাত্রে প্রথম প্রত্যক্ষ ওহী (কোরআন) নাযিল শুরু হয়। বোখারী শরীফের প্রারম্ভে হযরত আয়েশা সিদ্দিকা (رضي الله عنها) থেকে বর্ণিত হাদীসে দেখা যায়- ওহী নাযিলের সূচনা হয় সত্যস্বপ্ন দ্বারা। নবী করীম [ﷺ] যে কোন স্বপ্ন দেখতেন, দিনের বেলার সূর্যালোকের ন্যায় তা বাস্তবে ঘটে যেত। এটা হলো ওহী নাযিলের সাতটি প্রক্রিয়ার মধ্যে অন্যতম একটি প্রক্রিয়া। এটা জিব্রাইলের মাধ্যম ছাড়াই সরাসরি আল্লাহর পক্ষ হতে হতো। নবীগণের স্বপ্নও ওহী। এজন্য তাঁদের স্বপ্নের মাধ্যমে প্রাপ্ত নির্দেশ শরীয়তের অংশ হতো। অন্যকোন অলী বা গাউছের স্বপ্ন সত্য হলেও তা শরীয়ত বলে গণ্য হবে না এবং নবুয়তের অংশও হবেনা।\n\nসুতরাং স্বপ্নেপ্রাপ্ত তাবলীগের ৬ অছুল বা নিয়মকে শরীয়ত বলে প্রচার করা এবং স্বপ্নের এই ছয় অছুলকে ‘পূর্ণাঙ্গ ইসলামের রূপ’ বলে প্রচার করা হারাম। কিন্তু দুঃজনক হলেও সত্য যে, ছয় অছুলী তাবলীগ জামাআত তাদের ছয় অছুলকে ইসলামের পূর্ণরূপ বলে “দাওয়াতে তাবলীগ\" নামক পুস্তকে উল্লেখ করেছে। মূলতঃ তাবলীগ জামাতের ছয় অছুল স্বপ্নেপ্রাপ্ত। মৌলভী ইলিয়াছ (প্রতিষ্ঠাতা তাবলীগ জামাআত) নিজেই বলেছেন যে, “তাবলীগের পূর্ণাঙ্গ তরিকাটি আমার স্বপ্নেপ্রাপ্ত।\" (মলফুযাত ৫০নং)। স্বপ্নে প্রাপ্ত জিনিসকে দ্বীন নাম দিয়ে প্রচার করা এবং মসজিদ ব্যবহার করা অবৈধ।\n\nপবিত্র কোরআনে আল্লাহ্তায়ালা তাঁর তরফ থেকে অবতীর্ণ হুকুম আহকামের তাবলীগ করার জন্য নবী করীম [ﷺ] কে নির্দেশ করেছেন, [القرآن الكريم - سورة المائدة - الآية 67] يَا أَيُّهَا الرَّسُولُ بَلِّغْ مَا أُنزِلَ إِلَيْكَ مِن رَّبِّكَ অর্থঃ- \"হে রসূল, পৌছে দিন আপনার প্রতিপালকের পক্ষ থেকে আপনার প্রতি যা অবতীর্ণ হয়েছে\" (সূরা মায়েদাঃ ৬৭)। সুতরাং তাবলীগ করতে হলে ওহীর মাধ্যমে প্রাপ্ত ইসলামের ৫ অছুলের তাবলীগ করতে হবে - দিল্লীর স্বপ্নেপ্রাপ্ত তাবলীগ নয়। কেননা, এটা আসমান থেকে অবতীর্ণ নয়। কারও ব্যক্তিগত নীতিমালা বা অছুলকে তাবলীগ নাম দেওয়া হারাম। নবী করীম [ﷺ] ও সাহাবাগণের তাবলীগ ছিল কাফেরদের নিকট ওহীপ্রাপ্ত দ্বীনের দাওয়াত প্রদান। এ ধরণের তাবলীগের হুকুমই কোরআনে দেয়া হয়েছে। দিল্লীর তাবলীগ জামাআত মুসলমানকে কাফের মনে করেই তাদের নিকট দ্বীনের দাওয়াত দেয়। দ্বীনের দাওয়াত হয় কাফেরের কাছে। তাবলীগ জামাতের ৪২নং মলফুয মোতাবেক “তাবলীগ জামাআত ও তাদের সাহায্যকারী ব্যতিত অন্য কোন তৃতীয় মুসলমান নেই\"। তারা সুন্নী মুসলমানকে অমুসলিম জ্ঞান করে দ্বীনের দাওয়াত পৌঁছায়। (প্রমাণ হলো ৪২ নং মলফুজ।)\n\nমূলতঃ চিল্লা হচ্ছে তরিকতপন্থীদের নির্জন সাধনার নাম। হযরত বড়পীর আব্দুল কাদের জিলানী (رضي الله عنه) চিল্লা করেছেন নির্জন জঙ্গলে ও বিরান মরুভূমিতে। হযরত খাজা গরীব নওয়ায (رحمة الله عليه) চিল্লা দিয়েছিলেন, হযরত দাতাগঞ্জ বখশ (رحمة الله عليه)-এঁর মাযারে একাধারে ৪০ দিন। হযরত নিজামুদ্দীন আউলিয়া (رحمة الله عليه) চিল্লা করেছিলেন যমুনা নদীর তীরে- দিল্লীর অদূরে। হযরত মুছা (عليه السلام) চিল্লা করেছিলেন ৪০ দিনের জন্যে তুর পর্বতে নির্জনে। আমাদের প্রিয় নবী [ﷺ] চিল্লা করেছেন গারে হেরায়। লোকালয় থেকে দূরে একাকী নির্জন সাধনাকেই তরিকতের ভাষায় চিল্লা বলা হয়। আজকাল চিল্লা দিচ্ছে দলবেধে মসজিদে মসজিদে। এটা চিল্লার অবমাননা ও প্রতারণা ছাড়া আর কিছুই নয়। তাবলীগ জামাআত কর্তৃক মসজিদে মসজিদে গাঠুরী বোঝা নিয়ে ঘুরা ফেরা করতে চৌদ্দশত বৎসর পূর্বেই নবী করীম [ﷺ] নিষেধ করেছেনঃ\n\n“তোমরা মসজিদে হারাম (মক্কা শরীফ), মসজিদে নববী (মদীনা শরীফ) ও মসজিদে আক্বসা বা বাইতুল মোকাদ্দাস (ফিলিস্তিন) এই তিন মসজিদ ব্যতিত অন্য কোন মসজিদের উদ্দেশ্যে গাঠুরী বোঝা নিয়ে সফর করো না।\" (বুখারী হা/১১৮৯, ১/১৫৮ পৃঃ, (ইফাবা হা/১১১৬, ২/৩২৭ পৃঃ); মুসলিমঃ ইফাবা - ৩২৫৬, মিশকাত হা/৬৯৩, পৃঃ ৬৮; বঙ্গানুবাদ মিশকাত হা/৬৪১, ২/২১৪ পৃঃ।)।\n\n[সেই ভবিষ্যৎবানী ১৩৩৩ হিজরীতে বাস্তবে প্রমানিত হয়েছে। ওহাবীরা তাবলীগ জামাতের মাধ্যমে মসজিদগুলো দখল করে এলাকায় ওহাবী আক্বিদা প্রতিষ্ঠিত করার গোপন স্কীম হাতে নিয়েছে। এই স্কীম বাস্তবায়ন করতে প্রথমে ৬ অছুলের বয়ান করে। পরে তাদের ক্যাম্পে নিয়ে ওহাবী আক্বিদা শিক্ষা দেয়।]"
  },
  {
    "1": "নবুয়তের দায়িত্ব লাভ",
    "2": "আঠারতম অধ্যায়ঃ নবুয়্যতের অভিষেক বা দায়ীত্ব অর্পণঃ\nকুরআন নাযিলের প্রথম সূচনাঃ\n﻿নবী করীম [ﷺ]-এঁর বয়স যখন ৪০ বৎসর ৬ মাস ১৫ দিন, তখনই পবিত্র রমযানের শবে ক্বদর সোমবার রাত্রে কোরআন মজিদ নাযিলের ধারা সূচিত হয়। গভীর রাত, ঘন অন্ধকার, কৃষ্ণা তিথীর শেষাংশ। নবী করীম [ﷺ] গভীর ধ্যানে মগ্ন। হযরত জিব্রাইল (عليه السلام) গারে হেরার চূড়ায় নবীজীর [ﷺ] খেদমতে এসে উপস্থিত। তিনি কোরআন নাযিলের সূচনা করলেন এভাবে “ইকরা\"- আপনি পাঠ করুন। শুধু একটি শব্দ। তিনবার উচ্চারণ করলেন জিব্রাইল (عليه السلام)। তিনবারই নবী করীম [ﷺ] বললেন- মা আনা বি-কারিয়ীন- “আমি পাঠক নই।\" হযরত জিব্রাইল (عليه السلام) তিনবার নবী করীম [ﷺ] কে জোরে আলিঙ্গন করলেন। এতে জিব্রাইলের (عليه السلام) পরিশ্রম হলো। নবী করীম [ﷺ] বলেন- “আমার পক্ষ হতে জিব্রাইলের নিকট জহুদ বা কষ্ট পৌঁছলো।\" এই আলিঙ্গন ছিল যাতে বশরী ও যাতে মালাকীর মধ্যে সমন্ময় সাধন। পরস্পর দুই যাতের মধ্যে যে ব্যবধান ছিল, তা আলীঙ্গনের মাধ্যমে দূরীভূত হয়ে গেল।\n\nএখানে হুযুর [ﷺ]-এঁর মালাকী ছুরত প্রকাশ পেল এবং জিব্রাইলও জাহেরী বশরী ছুরতের আধ্যাত্মিক পরশে ধন্য হলেন। আলিঙ্গনের এই অনুষ্ঠান ছিল ফয়েয আদান-প্রদানের আলিঙ্গন। এক সীনা হতে অন্য সীনায় যে প্রবাহ গমন করে - তাকে ফয়েয বলা হয়। এটা স্ফুলিঙ্গ সদৃশ। কারেন্ট যেভাবে প্রবাহিত হয়- ফয়েযও সেভাবে প্রবাহিত হয়। এজন্যই ইলমে মা’রেফাতকে ইলমে সীনা বলা হয় এবং শরীয়তের কিতাবী বিদ্যাকে বলা হয় ইলমে ছফীনা বা জাহাজী বিদ্যা। হাদীস বিশারদগণের এটা আংশিক মতামত। তিনবার এই আনুষ্ঠানিকতা শেষে জিব্রাইল (عليه السلام) কোরআনের সুরা \"আলাক\"-এর প্রথম পাঁচটি আয়াত তিলাওয়াত করে শুনালেন। নবীজী পরে পাঠ করলেন। এভাবেই প্রত্যক্ষ অহী নাযিলের ধারা শুরু হলো।\n\nএই পাঁচটি আয়াতই প্রথম প্রত্যক্ষ ওহী। সুতরাং এই পাঁচটি আয়াতের গুরুত্বও অপরিসীম। জ্ঞানের প্রথম সোপানই হলো পাঠ করা বা পড়া। কিন্তু মুসলমানরাই আজ জ্ঞানার্জনে সবচেয়ে অনগ্রসর। আমরা কোরআন সুন্নাহ ভিত্তিক জ্ঞান চর্চা করছিনা। তাই এই অধঃপতন। উক্ত পাঁচটি আয়াতে মানব সৃষ্টির দ্বিতীয় স্তর “আলাক\" বা রক্তপিন্ড উপাদানের উল্লেখ করা হয়েছে। তারপর বলা হয়েছে- কলমের সাহায্যে আল্লাহ তায়ালা মানুষকে জ্ঞান দান করেছেন এবং মানুষের অজানা তত্ত্ব কামেল মানুষকে (নবীজীকে) শিখিয়েছেন। বৈজ্ঞানিকদের সৃষ্টি সম্পর্কে গবেষণার মূল সূত্র এই পাঁচটি আয়াত। এভাবেই সমস্ত জ্ঞানের উৎস নবী করীম [ﷺ]-এঁর নিকট প্রকাশ করা হলো।\n\nঅতঃপর জিব্রাইল (عليه السلام) অদৃশ্য হয়ে গেলেন। নবী করীম [ﷺ] গারে হেরা থেকে নেমে নীচে আসলেন। এমন সময় জিব্রাইল (عليه السلام) শূন্যলোক থেকে আপন মূল ছুরতে দেখা দিলেন এবং বললেন, “আন্তা রাসুলুল্লাহ ওয়া আনা জিব্রাইল\"- “আপনি আল্লাহর মনোনীত রাসূল এবং আমি জিব্রাইল ফেরেশতা\"। মাওয়াহিব লাদুন্নিয়া গ্রন্থে আল্লামা শাহাবুদ্দীন কাস্তুলানী (رحمة الله عليه) লিখেন- ঐ সময়ই হযরত জিব্রাইল (عليه السلام) জমিনে পদাঘাত করে পানি বের করে নিজে অযু করলেন এবং নবী করীম [ﷺ] কে ওযু করার পদ্ধতি দেখিয়ে দিলেন। অযু শেষে হযরত জিব্রাইল (عليه السلام) দু’রাকাত নামায আদায় করলেন এবং হুযুর আকরাম [ﷺ] কে দু’রাকাত নামায আদায় করতে বললেন। সেই সময় থেকে নবী করীম [ﷺ] সাহাবায়ে কিরামকে নিয়ে সকালে ও সন্ধ্যায় দু’রাকাত করে ফজর ও মাগরিব নামায আদায় করতেন। এর ১১ বৎসর পাঁচ মাস পর নবীজী যখন মি’রাজ শরীফে গমন করেন, তখন পাঁচ ওয়াক্ত নামায ফরয করা হয় এবং মূল দু’রাকাতের সাথে মাগরিবে এক রাকাত, যোহর, আছর ও এশাতে দু’রাকাত করে যোগ করা হয়।\n\nহযরত আয়েশা সিদ্দিকা (رضي الله عنها) কর্তৃক বর্ণিত নবুয়ত ধারার এই হাদীসখানা বোখারী শরীফে উল্লেখিত হয়েছে। হেরা গুহায় নবী করীম [ﷺ]-কে নবুয়তের দায়িত্বে অভিষিক্ত করা হয়। আরবীতে এই অভিষেককেই বি’ছাত বা মাব্আছ বলা হয়। প্রিয় নবী [ﷺ] আদম সৃষ্টির পূর্বেই নবী হিসাবে মনোনীত ছিলেন। দায়িত্ব প্রদান করা হয় হেরা গুহাতে। এদিনেই “আউয়াল ও আখের নবী\" উপাধীর রহস্য প্রকাশ পায়। আউয়াল, আখের, যাহের, বাতিন যেমন আল্লাহর সিফাতি নাম, তেমনিভাবে নবী করীম [ﷺ]-এঁরও সিফাতি নাম (বেদায়া-নেহায়া ও মাওয়াহিব)।\n\n[নবী করীম [ﷺ] যখন আকাশে তারকা হিসাবে বিরাজমান ছিলেন, তখন ঐ জগতের পাঁচশত চার কোটি বৎসর যাহের এবং পাঁচশত চার কোটি বৎসর বাতেন হিসাবে বিদ্যমান ছিলেন বলে হযরত জিব্রাইল (عليه السلام) নবী করীম [ﷺ]-এঁর দরবারে স্বীকার করেছেন। জিব্রাইলের মুখে এই স্বীকৃতি শুনে নবী করীম [ﷺ] বললেন, “আমিই সেই তারকা- হে জিব্রাইল\"! ঐ সময়েও তিনি নবীই ছিলেন।\n\nযাহের-বাতেন মিলিয়ে ঐ জগতের এক হাজার আট কোটি বৎসর পূর্বের ইতিহাস স্মরণ করিয়ে দেয়া নবী করীম [ﷺ] ব্যতীত অন্য কারও পক্ষে সম্ভব কি? এটাই তো গায়েবের এক বড় সংবাদ। নবী শব্দের মূল ধাতু নাবাউন। এর অর্থ “গোপন সংবাদ প্রদান।\" প্রত্যেক নবীর তিনটি বৈশিষ্ট্য থাকে। এক নম্বর বৈশিষ্ট্য হলো- আল্লাহপ্রদত্ত গায়েবী এলেম, দুই নম্বর বৈশিষ্ট্য- ফেরেশতা দর্শন এবং তিন নম্বর বৈশিষ্ট্য হলো- আল্লাহ্ প্রদত্ত সরাসরি জ্ঞান বা ইলমে বদিহী। (ওহাবী লেখক সোলায়মান নদভীর সিরাতুন্নবী গ্রন্থের ৩য় খন্ড ১৬ ও ১৭ পৃষ্ঠা-উর্দ্দু)। সুতরাং নেতার কথা মেনে নেয়া তাদের উচিৎ।]\n\nহেরাপর্বত থেকে অবতরণ করে নবী করীম [ﷺ] সোজা বিবি খাদিজার [رضي الله عنها] নিকট চলে আসলেন এবং বললেন, “তোমরা আমাকে চাদর দিয়ে ঢেকে দাও।\" অকস্মাৎ ঘটনার স্বাভাবিক বিহবলতা কেটে যাওয়ার পর নবী করীম [ﷺ] বিবি খাদিজার নিকট হেরা গুহার সব ঘটনা খুলে বললেন। বিবি খদিজার (رضي الله عنها) শান্তনা দিয়ে নবী করীম [ﷺ]-এঁর বিগত ১৫ বছরের চরিত্র মাধূর্য বর্ণনা করে বললেন, “আপনি সুসংবাদ গ্রহণ করুন, আল্লাহ্’র শপথ, নিশ্চয়ই আপনাকে আল্লাহ অপদস্ত করবেন না। কেননা, আপনি আত্মীয়স্বজনদের সাথে সুসম্পর্ক রেখেছেন, কথায় সততার প্রমাণ দিয়েছেন, মানুষের দুঃখ লাঘব করেছেন, অতিথিদের সেবা করেছেন, সত্যপথে বিপদগ্রস্থদের সহযোগিতা করেছেন।\" একথা বলে বিবি খাদিজা সর্বপ্রথম নবী করীম [ﷺ]-এঁর উপর ঈমান আনয়ন করলেন। পৃথিবীর ইতিহাসে নিজ স্ত্রী কর্তৃক স্বামীর মহত্বের এমন স্বীকৃতি প্রদান এক বিরল ঘটনা। ইংরেজ লেখক ওয়ার্ডস ওয়ার্থ বলেছেন, “কোন মানুষই নিজ স্ত্রীর কাছে হিরো বা সাধু সাজতে পারে না। কিন্তু মুহাম্মদ [ﷺ]-এঁর বেলায় এর ব্যতিক্রম লক্ষ্য করা যায়।\" ( O MA  IS HERO TO HIS VALET EXCEPT MOHAMMAD.)\n\nপ্রিয় নবীর [ﷺ] চরিত্র মাধূর্য সম্পর্কে ১৫ বৎসর একান্ত সান্নিধ্যে থেকে অবলোকন করার সুযোগ বিবি খাদিজার (رضي الله عنها) হয়েছিল। সামান্য ক্রটিও যদি পরিলক্ষিত হতো - তাহলে তিনি এভাবে স্বীকৃতি প্রদান করতেননা। নবী করীম [ﷺ] বিবি খাদিজাকে অযু করার পদ্ধতি শিক্ষা দিলেন এবং তাঁকে নিয়ে দু’রাকআত নামায আদায় করলেন। এ অবস্থা দেখে ৮/১০ বৎসরের বালক হযরত আলী (رضي الله عنه) ও ঈমান এনে নামাযে শরিক হয়ে গেলেন। বালকদের মধ্যে সর্বপ্রথম ইসলাম গ্রহণকারী হচ্ছেন হযরত আলী (رضي الله عنه), এরপর পুরুষগণের মধ্যে সর্বপ্রথম ইসলাম গ্রহণকারী ছিলেন হযরত আবু বকর সিদ্দিক (رضي الله عنه), আশ্রিত লোকদের মধ্যে পালিতপুত্র যায়েদ ইবনে হারেছা (رضي الله عنه) এবং ক্রীতদাসগণের মধ্যে হযরত বেলাল (رضي الله عنه)। মহিলাদের মধ্যে বিবি খাদিজার (رضي الله عنها) পর আবদুর রহমান ইবনে আউফ-এঁর মাতা হযরত শিফা (رضي الله عنها) প্রথম ইসলাম কবুল করেন। এরপর নবীজীর চাচী উম্মুল ফযল (رضي الله عنها), হযরত আবু বকর (رضي الله عنه)-এঁর কন্যা আসমা (رضي الله عنها) প্রথম ইসলাম গ্রহণ করার সৌভাগ্য লাভ করেছিলেন। (আনওয়ারে মুহাম্মদীয়া)।\n\nফাত্রাত বা ওহী-বিরতিঃ জিব্রাইল (عليه السلام)-এঁর বিদায় গ্রহণের পর তিন বৎসর পর্য্যন্ত কোরআন নাযিল বন্ধ ছিল। ইমাম বায়হাকী, ইমাম শাবী (رحمة الله عليه) থেকে বর্ণনা করেছেন- এই তিন বৎসর সময়ে হযরত ইস্রাফিল (عليه السلام) নবীজীর খেদমতে বিভিন্ন দোয়া ও বিষয় নিয়ে নাযিল হতেন। তিন বৎসর পর পুনঃ কোরআন নাযিল শুরু হয় এবং পরবর্তী বিশ বৎসরে তা সম্পন্ন হয়। এই মধ্যবর্তী তিন বৎসর সময়কে ফাত্রাতুল ওহী বা ওহী বিরতি সময় বলা হয়। এই সময়ে কোরাইশদের পক্ষ থেকে কোন বাধা আসেনি। তিন বৎসর পর যখন জিব্রাইল (عليه السلام) নিম্নোক্ত আয়াত নিয়ে পুনঃ আগমন করেন-\nيَا أَيُّهَا الْمُدَّثِّرقُمْ فَأَنذِرُ\n\nঅর্থঃ “হে প্রিয় কম্বলধারী নবী! প্রস্তুত হোন এবং লোকদেরকে শতর্ক করুন।\"\n\nতখন থেকেই নবী করীম [ﷺ] দাওয়াতী কাজ শুরু করেন এবং প্রথমে নিজ পরিবার পরিজন ও আত্মীয়-স্বজনদেন নিকট ইসলামের বানী পৌঁছাতে থাকেন। প্রিয় নবীর [ﷺ] চাচা আবু লাহাব ইসলাম গ্রহণের পরিবর্তে প্রকাশ্যে শত্রতা করতে আরম্ভ করে। তাঁর স্ত্রী উম্মে জামিল নবীজীর যাতায়াতের পথে কাটা বিছিয়ে রাখতো। আপন ঘরেই প্রথম শত্রু পয়দা হলো।"
  },
  {
    "1": "কোরায়েশদের শত্রুতা",
    "2": "উনবিংশ অধ্যায়ঃ কোরইশদের শত্রুতাঃ\nপ্রসঙ্গঃ আবু লাহাব ও উম্মে জামিলের পরিণতি\n﻿যখন কোরআন মজিদের وَأَنْذِرْ عَشِيرَتَكَ الأَقْرَبِينَ (سورة الشعراء - الآية 214) আয়াত নাযিল হলো তখন নবী করীম [ﷺ] কোরাইশদেরকে ডেকে মূর্তিপূজা ত্যাগ করে এক লা-শরীক আল্লাহর ইবাদত করার আহবান জানালেন। সকলে চুপ রইলো। কিন্তু চাচা আবু লাহাব অগ্রসর হয়ে দুই হাত নেড়ে বললোঃ\nتبا لك الهذا دعوتنا يا محمد؟\n\nঅর্থঃ- \"হে মুহাম্মদ! তোমার সর্বনাশ হোক! এজন্যই কি তুমি আমাদেরকে ডেকেছো\"?\n\nতার এই বেয়াদবীপূর্ণ উক্তি আল্লাহর সহ্য হলোনা। তার বিরুদ্ধে ছুরা লাহাব নাযিল হলো। তার স্ত্রী নবীজীকে গালাগাল দিত এবং নবীজীর যাতায়াত পথে কাঁটা গেড়ে রাখতো। ছুরা লাহাবে আল্লাহ তায়ালা উভয়ের বিরূদ্ধে নিম্নোক্ত শাস্তি ঘোষণা করলেন,\n\n\"আবু লাহাবের উভয় হাত ধ্বংস হোক এবং সে নিজেও ধ্বংস হোক। তার মালদৌলত ও জনবল কোন উপকারে আসবেনা। সে লেলিহান অগ্নিশিখায় অচিরেই পৌঁছে যাবে এবং তার স্ত্রীও তার সহগামিনী হবে। লাকড়ী বহন কালে তার গলায় রশি পড়বে\" (সুরা লাহাব)।\n\nমূলতঃ নবী করীম [ﷺ]-এঁর সাথে বেয়াদবী করে কেউ রক্ষা পায়নি। আবু লাহাবের দুই ছেলে ওতবা ও ওতাইবা-এর নিকট নবীজীর [ﷺ] দু’কন্যা রোকাইয়া ও উম্মে কুলসুম (رضي الله عنهما)-এঁর বাল্য বিবাহ হয়েছিল। ছুরা লাহাব নাযিল হওয়ার পর তারা পিতার নির্দেশে দু’বোনকে বিবাহ বাসরের পূর্বেই তালাক প্রদান করে। এক পর্যায়ে ওতায়বা নবী করীম [ﷺ]-এঁর জামা ছিড়ে ফেলে। নবী করীম [ﷺ] এতে মনে বড় আঘাত পেলেন এবং বদদোয় করলেন, \"হে আল্লাহ! তুমি ওতায়বার ওপর তোমার পক্ষ থেকে একটি কুকুর লেলিয়ে দাও।\"\n\nনবীজীর বদদোয় অক্ষরে অক্ষরে ফলে গেলো। সিরিয়ায় এক বাণিজ্য সফরে একটি বাঘ এসে বহুলোকের মধ্যখান থেকে ঘুমন্ত অবস্থায় ওতায়বার ঘাড় মটকে রক্ত চুষে চলে গেলো।\n\nনবীজীর সাথে বেয়াদবী করে আপন চাচা-চাচী ও চাচাত ভাইয়েরা বাঁচতে পারেনি। আল্লাহর গযবে পতিত হতে হয়েছে তাদের। যারা রাসূলের আত্নীয় নয়- তারা বেয়াদবী করলে আল্লাহ কি তাদেরকে ছেড়ে দেবেন? কখনই নয়। বাতিল এবং বিদ’আতিরা তাদের কিতাবে নবীজীর শানে বেয়াদবীমূলক যেসব উক্তি করেছে, তার সাজা তারা দুনিয়াতেই পেয়েছে এবং পরকালেও পাবে। তাদের কেউ অন্ধ হয়েছে, কেউ লেংড়া হয়েছে, কেউ মৃত্যুর পূর্বে নিজের পায়খানা নিজে ভক্ষণ করেছে। তাদের বড় নেতা ইসমাঈল দেহলভী নিকৃষ্টভাবে বালাকোটে সুন্নী মুসলমানদের হাতে নিহত হয়েছে। এটা পৃথিবীর অপমান। আখেরাতে আরও জঘন্য অপমান তাদের জন্য অপেক্ষা করছে। কবি বলেছেনঃ\n\nخدا جسکو پکڑے چہوڑالے محمد محمد جو پکڑے چہوڑا کوی نہین سکتا -\n\n\"খোদা কাউকে পাকড়াও করলে মুহাম্মদ [ﷺ] শাফায়াত করে তাকে ছাড়িয়ে আনবেন বলে প্রমাণ আছে। কিন্তু মুহাম্মদ [ﷺ] কাউকে পাকড়াও করলে তাকে ছাড়িয়ে নেয়ার কেউ নেই।\"\n\nএজন্যই ফতোয়া শামীতে উল্লেখ আছে নবীজীর সাথে কেউ বেয়াদবী করলে তার ক্ষমা নেই - তাকে কতল করা ওয়াজিব। অন্য কেউ ক্ষমা করার অধিকারী নয়। যার কাছে অপরাধী - তিনি ছাড়া অন্য কেউ ক্ষমা করতে পারে না। এ ব্যাপারে অনেক কাহিনী কিতাবে উল্লেখ আছে। হযরত ওমর (رضي الله عنه) জনৈক বেয়াদব হাফেয ইমামকে কতল করে ফেলেছিলেন—সে ফজরের নামাযে সব সময় ছুরা আবাছা পাঠ করতো নবীজীকে হেয় করার উদ্দেশ্যে।"
  },
  {
    "1": "প্রকাশ্যে ইসলাম প্রচার",
    "2": "বিংশতম অধ্যায়ঃ প্রকাশ্যে ইসলাম প্রচারঃ\nপ্রসঙ্গঃ কোরাইশদের অত্যাচারের মাত্রা বৃদ্ধি\n﻿নবী করীম [ﷺ] তিন বৎসর পর প্রকাশ্যে ইসলাম প্রচারের অনুমতিপ্রাপ্ত হন। আল্লাহ তায়ালার নির্দেশ মোতাবেক তিনি দাওয়াতী কাজের প্রোগ্রাম ও পরিকল্পনা তৈরী করেন। আল্লাহ তায়ালা প্রথমে নির্দেশ দিলেন নিকটাত্মীয়দেরকে দাওয়াত দেয়ার জন্য - (سورة الشعراء - الآية 214) وَأَنْذِرْ عَشِيرَتَكَ الأَقْرَبِينَ —\"আপনার নিকটাত্মীয়দেরকে সতর্ক করুন\"\n\nতারপর নির্দেশ দিলেনঃ (سورة الحجر - الآية 94) فَاصْدَعْ بِمَا تُؤْمَرُ وَأَعْرِضْ عَنِ الْمُشْرِكِينَ —\"আপনাকে যা নির্দেশ করা হয়েছে, তা প্রকাশ্যে প্রচার করুন এবং এ কাজে মুশরিকদের পরওয়া না করে কাজে ঝাপিয়ে পড়ুন।\"\n\nনবী করীম [ﷺ] ধৈর্য্যের সাথে ইসলাম প্রচারের কাজ চালিয়ে যেতে লাগলেন। কোরাইশদের মধ্য থেকে দু’একজন করে মুসলমান হতে লাগলেন। কোরাইশগণ প্রবলভাবে বাধা দিতে লাগলো। তাদের একাজে অগ্রণী ভূমিকা পালন করতো নবীজী [ﷺ]-র আপন চাচা আবু লাহাব। সে ঘুরে ঘুরে বক্তৃতা দিয়ে লোকদেরকে নিষেধ করতো। কিন্তু বড় চাচা আবু তালেব নবীজী [ﷺ]- কে রক্ষা করার জন্য সর্বাত্মক চেষ্টা অব্যাহত রাখেন এবং তাঁর মৃত্যুকাল পর্যন্ত এ ব্যবস্থা অব্যাহত থাকে। এজন্য একাজের পুরস্কার স্বরূপ তিনি পরকালে নবীজীর একটি সুপারিশ লাভ করবেন- তাঁকে দোযখের ভিতরে না নিয়ে বহির্দেশে রেখে সবচেয়ে হালকা শাস্তি প্রদান করা হবে। নবীজী [ﷺ]-র সাথে শুধু মহব্বৎ পোষণ করে যদি একজন অমুসলিমও বিরাট উপকার পেতে পারে তাহলে একজন আমলধারী আশেকে রাসূলের পুরস্কার কি হবে—তা কোরআন হাদীসে বিস্তারিতভাবে বর্ণনা করা হয়েছে। তারা নবীজীর শাফাআতে বিনা হিসাবে জান্নাতে যাবে।\n\nকোরাইশদের অত্যাচার এক পর্যায়ে চরমে পৌঁছে। ওয়ালিদ ইবনে মুগীরা নবীজীকে যাদুকর বলতো। অন্যরা পাগল ও শায়ের বলে ঠাট্টা বিদ্রূপ করতে লাগল। ওকবা নামে এক দুষ্টলোক নবীজীর গলা চেপে ধরতো- যখন তিনি খানায়ে কা’বায় নামাযে সিজদারত থাকতেন। বোখারী শরীফের বর্ণণা অনুযায়ী আবু জাহলের নির্দেশে একদল দুষ্টমতি লোক সিজদারত অবস্থায় নবীজীর পিঠে উটের নাড়িভূঁড়ি এনে চাপিয়ে দিয়ে অট্টহাসিতে ফেটে পড়তো। বিবি ফাতিমা (رضي الله عنها) তখন ছোট কিশোরী। তিনি আব্বার এ অবস্থা দেখে দুশমনদেরকে গালাগাল দিয়ে অতিকষ্টে পশুর নাড়িভূঁড়ি সরিয়ে দিতেন। নামায শেষে নবী করীম [ﷺ] দু’হাত তুলে বলতেন- \"হে আল্লাহ! তুমি আমর ইবনে হিশাম, ওতবা ইবনে রবিয়া, শায়বা ইবনে রবিয়া, ওয়ালিদ ইবনে ওতবা, উমাইয়া ইবনে খালফ, ওকবা ইবনে মুয়ীত, উমারা ইবনে ওয়ালিদ- এদের সকলের বিচার কর।\" পরবর্তীকালে বদরের যুদ্ধে এদের মধ্যে অধিকাংশ নেতাই নিহত হয়।\n\nএর পরপরই মক্কায় আপন চাচা হযরত হামযা (رضي الله عنه) ইসলাম গ্রহণ করেন। তিনি ছিলেন বীরপুরুষ। তাঁর প্রভাবে এবং শক্তি মত্তার কারণে কুরাইশেদের অত্যাচারের মাত্রা কিছুটা কমে আসে।\n\nএবার কোরাইশরা নূতন চাল শুরু করলো। তারা ধন-দৌলত, রাজত্ব ও নারীর টোপ ফেলে নবীজী [ﷺ]-কে আয়ত্ব করতে চাইলো। নবী করীম [ﷺ] অত্যন্ত দৃঢ়তার সাথে জবাব দিলেন- \"তোমাদের প্রস্তাবিত তিনটি সুযোগ-সুবিধার কোনটিতেই আমার প্রয়োজন নেই। এমনকি আমার এক হাতে চন্দ্র, আর এক হাতে সূর্য এনে দিলেও আমাকে মূল লক্ষ্য থেকে বিচ্যুৎ করা যাবেনা।\"\n\n[হায় আফসোস! আমরা নবীর উম্মত হয়ে সামান্য প্রলোভনে পড়ে সত্যিকারের আদর্শ থেকে সরে দাঁড়াতে একটুও ইতস্ততঃ করিনা। পেট্রো-ডলারের প্রলোভনে পড়ে আমরা ওহাবীদের সাথে, মউদূদীদের সাথে এবং শিয়াদের সাথে গাঁটছড়া বেধে ফেলি।]\n\nযাক, এবার শুরু হলো অত্যাচারের দ্বিতীয় পালা। কোরাইশরা ইসলামে নবদীক্ষিত ক্রীতদাসদের উপর অত্যাচার শুরু করলো। আবু জাহল হযরত আম্মার ইবনে ইয়াছির (رضي الله عنه)-এঁর মা হযরত ছুমাইয়া (رضي الله عنهما) কে বর্শা দিয়ে লজ্জাস্থানে আঘাত করে শহীদ করে ফেললো। তিনিই ইসলামে প্রথম শহীদ মহিলা। আম্মার (رضي الله عنه)-কে শহীদ করার চেষ্টা করে কোরাইশরা ব্যর্থ হয়। নবী করীম [ﷺ] ইলমে গায়েবের সাহায্যে বলে দিলেন, \"তোমাকে কোরাইশরা শহীদ করতে পারবে না। তুমি শহীদ হবে মুসলিম বিদ্রোহী দলের হাতে।\"\n\n[তিনি সিফফিনের যুদ্ধে হযরত আলী (رضي الله عنه)-এঁর পক্ষে যুদ্ধ করে হযরত মুয়াবিয়া (رضي الله عنه) বাহিনীর হাতে শহীদ হন। আমির মুয়াবিয়া (رضي الله عنه) প্রাদেশিক গভর্ণর হয়ে কেন্দ্রীয় খলিফা হযরত আলী (رضي الله عنه)-এঁর বিরুদ্ধে বিদ্রোহ ঘোষণা করেছিলেন। হযরত আম্মার (رضي الله عنه)-এঁর শাহাদত দ্বারা প্রমাণিত হলো, হযরত আলী (رضي الله عنه)-র পক্ষই ছিল হক্কের উপর প্রতিষ্ঠিত। হযরত মুয়াবিয়া (رضي الله عنه) ছিলেন মুসলিম বিদ্রোহী। তিনি কাফের বা মুনাফিক ছিলেন না।] (কোরআন ছুরা হুজুরাত)।\n\nএরপর উমাইয়া ইবনে খলফ তার ক্রীতদাস হযরত বেলাল (رضي الله عنه)-এঁর উপর অমানুষিক অত্যাচার শুরু করলো। তপ্ত পাথরের উপর শুইয়ে বুকে পাথর চাপা দিয়ে হযরত বেলাল (رضي الله عنه)-কে ইসলাম ও ইসলামের নবীকে ত্যাগ করতে বাধ্য করার চেষ্টা করা হলো। কিন্তু হযরত বেলাল (رضي الله عنه) এই অগ্নি পরীক্ষায়ও টিকে গেলেন। হযরত আবু বকর সিদ্দিক (رضي الله عنه) চল্লিশ হাজার দিরহামের বিনিময়ে হযরত বেলাল (رضي الله عنه)-কে খরিদ করে নবীজীর খেদমতে উভয়ে হাযির হয়ে আরয করলেন-\n\n(مثنوی) گفت ما او بندگان کوی تو -کردمش ازاد هم بر وةی تو-\n\nঅর্থঃ- \"হে আল্লাহর প্রিয় রাসূল [ﷺ]! আমি (আবু বকর) ও বেলাল- উভয়েই আপনার দরবারের বান্দা বা গোলাম। আমি বান্দা আপনার সন্তুষ্টি লাভের জন্য আপনার অন্য এক বান্দাকে আযাদ করে দিলাম।\" (মসনবী)\n\n[নবী প্রেমের উজ্জ্বল দৃষ্টান্ত ছিল এটি। হযরত আবু বকর (رضي الله عنه) নিজেকে নবীর বান্দা বলে প্রকাশ করেছিলেন। হযরত ওমর (رضي الله عنه) নিজেকে নবীজীর বান্দা বলে স্বীকার করেছেন এভাবে-\n\nكنت مع النبى صلى الله عليه وسلم فكنته عبده وخادمه -\n\nঅর্থঃ- \"আমি (ওমর) রাসূল করীম [ﷺ]-এঁর একজন বান্দা ও খাদেম হিসেবে তাঁর সাথে ছিলাম।\" (মোস্তাদরাক) ]\n\nআজকাল এক শ্রেণীর বাতিল আক্বিদাপন্থী ওহাবী আলেম আবদুন্নবী, গোলাম নবী ইত্যাদি- নামকরণকে তাদের কিতাবে শিরক বলে লিখেছে। (বেহেস্তী জেওর ও ফতোয়া রশিদিয়া দ্রষ্টব্য।]\n\nহযরত আবযর গিফারী (رضي الله عنه) বর্ণনা করেন—সর্বপ্রথম সাতজন নিজেদের ইসলাম প্রকাশ্যে ঘোষণা করেন। তন্মধ্যে হযরত নবী করীম [ﷺ], হযরত আবু বকর সিদ্দিক (رضي الله عنه), হযরত আম্মার (رضي الله عنه), হযরত বিবি ছুমাইয়া (رضي الله عنه), হযরত বেলাল (رضي الله عنه), হযরত ছোহায়ব (رضي الله عنه) ও হযরত মেকদাদ (رضي الله عنه)। এই ঘটনা নবুয়ত ও ইসলাম প্রচারের ৫ম সালের।"
  },
  {
    "1": "চন্দ্র-বিদারণ",
    "2": "একুশতম অধ্যায়ঃ চন্দ্র-বিদারণ বা শাক্কুল ক্বামারঃ\nপ্রসঙ্গঃ উর্দ্ধ জগতে নবীজীর কর্তৃত্ব\n﻿হযরত মুছা (عليه السلام) লাঠির আঘাতে নীলনদ বিদীর্ণ করেছিলেন। লাঠির আঘাতে একটি পাথরে ১২টি পানির ফোয়ারা প্রবাহিত করার প্রমাণ কোরআনে পাওয়া যায়। কিন্তু নবী করীম [ﷺ] আঙ্গুলের ইশারায় আকাশের চাঁদকে দ্বিখন্ডিত করেছেন বলে কোরআন ও হাদীসে প্রমাণ রয়েছে। ইমাম শাফেয়ী (رحمة الله عليه) বলেনঃ \"মুছা (عليه السلام)-এঁর মো’জেযা ছিল জমিনে, কিন্তু আমাদের প্রিয় নবীর [ﷺ] মো’জেযা ছিল জমিনে, আসমানে এবং বেহেস্তে। মুছা (عليه السلام)-এঁর মো’জেযা ছিল অন্য বস্তুর সহায়তায়। কিন্তু নবী করীম [ﷺ]-এঁর মো’জেযা ছিল বিনা সহায়তায়। মুছা (عليه السلام)-এঁর মো’জেযা ছিল বাইরের বস্তুর সাহায্যে। কিন্তু নবী করীম [ﷺ]-এঁর মো’জেযা ছিল স্বয়ং তাঁর নিজের দ্বারা। মূলতঃ তিনি নিজেই ছিলেন আপাদমস্তক মো’জেযা।\"\n\nঅন্যান্য নবীগণকে বাহ্যিক মো’জেযা দান করা হয়েছিল। কিন্তু স্বয়ং নবী করীম [ﷺ] ছিলেন আপাদমস্তক মো’জেযা। নবী করীম [ﷺ]-এঁর ৬৫ হাজার মো’জেযা মোহাদ্দেসীন কেরাম লিপিবদ্ধ করেছেন - (পায়গামে মোহাম্মদী- সোলায়মান নদভী)।\n\nআল্লামা শরফুদ্দিন বোছেরী (رحمة الله عليه) একজন খ্যাতনামা মোহাদ্দেছ, ঐতিহাসিক ও সুফীসাধক ছিলেন। তাঁর রচিত কসিদায়ে বুরদা বা নবী প্রশস্তি কাব্যগ্রন্থখানী মুসলিম জাহানে এবং আলেম সমাজে উচ্চ প্রশংসিত কিতাব হিসেবে বিবেচিত ও পরিচিত। উক্ত গ্রন্থের বিভিন্ন ভাষ্য বা শরাহ লিখিত হয়েছে। উক্ত গ্রন্থে শাক্কুল কামার বা চন্দ্র বিদারণের ঘটনাটি অতি চমৎকারভাবে লিপিবদ্ধ করা হয়েছে। ইসলামিক ফাউন্ডেশন কর্তৃক প্রকাশিত তরজুমআনুস্ সুন্নাহ গ্রন্থেও চন্দ্র বিদারণের মো’জেযা লিপিবদ্ধ আছে।\n\nআবু জাহল কর্তৃক অনেক পরীক্ষার সম্মুখীন হতে হয়েছিল নবী করীম [ﷺ]-কে। আল্লাহর অসীম কুদরতে নবী করীম [ﷺ] আবু জাহলের হাতের মুঠায় লুকায়িত পাথর-কঙ্কর থেকে কলেমা শাহাদাত পাঠ করিয়েছিলেন এবং দূরের পাথরকে পানিতে সন্তরণ করিয়ে নিজের কাছে এনেছিলেন। আবু জাহল এত কিছু দেখেও এগুলোকে যাদু বলে উড়িয়ে দিতো। অবশেষে সে ইয়েমেন দেশের শাসক হাবীব ইবনে মালেকের সাহায্য প্রার্থনা করলো। হাবীব দলবলসহ মক্কায় এসে উপস্থিত হলো। আবু জাহল নবী করীম [ﷺ]-কে তলব করলো। হযরত আবু বকর (رضي الله عنه) সহ নবী করীম [ﷺ] সেখানে উপস্থিত হলেন।\n\nআবু জাহলের ইঙ্গিতে হাবীব ইবনে মালেক বললো- যারা পূর্বে নবী বলে দাবী করেছিলেন, তাঁরা অনেক মো’জেযা দেখিয়েছেন। তাদের সবগুলো ছিল জমিনে। আপনি সত্য নবী হলে আকাশের চাঁদকে দ্বিখন্ডিত করে দেখান। নবী করীম [ﷺ] দু’রাকাত নামায আদায় করে আঙ্গুল দিয়ে চাঁদকে ইশারা করতেই চাঁদ দু’টুকরো হয়ে আবু কোবায়েছ পর্বতের দু’দিকে অবস্থান করতে লাগলো। সোবহানাল্লাহ! আমেরিকার চন্দ্রবিজয়ী নীল আর্মস্ট্রং চাঁদে গিয়ে চাঁদ দ্বিখন্ডিত হওয়ার প্রমাণ পেয়ে পৃথিবীতে ফিরে এসে কোরআনের সত্যতা স্বীকার করে মুসলমান হয়ে যান।\n\nহাবীব ইবনে মালেক পুনরায় পরীক্ষা করলো। সে বললো- আমি দেশ থেকে আসার সময় মনে মনে একটি নিয়ত করে এসেছি। আপনি আমার মনের সে গোপন কথাটি বলতে পারলে বুঝে নেব- আপনি সত্য নবী। নবী করীম [ﷺ] বললেন- \"তোমার একমাত্র মেয়ে আজন্ম পঙ্গু। তুমি মনে মনে নিয়ত করেছিলে আমি সত্য নবী হলে তুমি আমার কাছে মেয়ের রোগমুক্তির জন্য দোয়া চাইবে। যাও! তোমার মেয়ে আরোগ্য লাভ করেছে এবং মুসলমানও হয়ে গেছে।\"\n\nএকথা শুনেই হাবীব ইয়ামেনী কলেমা তাইয়্যেবা পাঠ করে মুসলমান হয়ে যান। কিন্তু আবু জাহল আবু জাহলই রয়ে গেলো। আ’লা হযরত ইমাম আহমদ রেযা খান (رضي الله عنه) বলেছেনঃ سورج الٹے پاؤں پلٹے چاند اشارے سے ھو چاق اندھے نجدی دیکہ لے قدرت رسول اللہ کی\n\nকাব্যানুবাদঃ যার ইশারায় চন্দ্র খন্ড-সূর্য উল্টোপথে, হয়নি এক্বীন অন্ধ নজদী- নবীজীর কুদরতে ? অর্থ- \"সূর্য উলটো পায়ে ফিরে এলো; চাঁদ আঙ্গুলের ইশারায় দু’টকরো হলো। হে অন্ধ নজদীরা, তোমরা রাসূলুল্লাহর কুদরত ও কর্তৃত্ত্ব দেখে যাও।\" (আ’লা হযরতের হাদায়েকে বখশিষ)\n\nহাবীব ইবনে মালেক ইয়েমেনে ফিরে গিয়ে রাত্রি বেলায় ঘরে পৌছে দেখলেন- মেয়ে সুস্থ হয়ে পিতার অপেক্ষায় দাঁড়িয়ে আছে।\n\nচন্দ্র বিদারণের ঘটনাটি সংক্ষিপ্ত আকারে হাদীসে বর্ণিত হয়েছে। জীবনী গ্রন্থসমূহে বিস্তারিত বিবরণ এসেছে (শানে হাবীব)। আহলে হাদীস এবং ওহাবীরা চন্দ্র বিদারণের হাদীসকে যয়ীফ ও দুর্বল বলে উড়িয়ে দেয়। (আকরাম খাঁ কৃত \"মোস্তফা চরিত\" দেখুন)। অর্থাৎ- তারা চন্দ্র বিদারণে বিশ্বাসী নয়। আরবের অনেক বাণিজ্য কাফেলার লোকেরা চাঁদকে দু’টুকরো হতে দেখেছে। ভারতের জনৈক জ্যোতিষ রাজাও উক্ত চন্দ্র বিদারণ প্রত্যক্ষ করেছে। (মাওয়াহিব ও বিশ্ব নবী)।\n\nবিদ’আতিরা নবীজীর শান-মান দেখলেই তেলে-বেগুনে জ্বলে উঠে এবং তা অস্বীকার করার অপকৌশল অবলম্বন করে। দুশমনেরা সর্বস্বীকৃত নিম্নোক্ত নীতিমালা জেনেও মানে না- \"ফাযায়েল বা মর্যাদার ক্ষেত্রে দুর্বল ও সবল - সব হাদীসই গ্রহণযোগ্য।\" একটি দুর্বল সনদে বর্ণিত যয়ীফ হাদিস যদি পরবর্তীতে বহু হাদীস বিশারদ গ্রহণ করেন- তখন আর যয়ীফ থাকে না। তখন এটি হাসান পর্যায়ে উন্নীত হয়ে যায়।\""
  },
  {
    "1": "দ্বীনের খাতিরে হিজরতঃ আবিসিনিয়া",
    "2": "বাইশতম অধ্যায়ঃ দ্বীনের জন্য দেশ ত্যাগ - প্রথম হিজরতঃ\nপ্রসঙ্গঃ আবিসিনিয়ায় মুসলমানদের প্রথম হিজরত, আসহামা নাজ্জাশীর ইসলাম প্রীতি, (৭ম হিজরীতে ইসলাম গ্রহণ, ৯ম হিজরীতে মৃত্যু) মদীনায় জানাযা - নবীজী হাযির ও নাযির হওয়ার প্রমাণ\n﻿কোরাইশদের অত্যাচার যখন চরমে, তখন নবী করীম [ﷺ] সাহাবায়ে কেরামকে আফ্রিকার আবিসিনিয়ায় হিজরত করার অনুমতি প্রদান করেন। নবুয়তের পঞ্চম সালে ১১ জন পুরুষ ও ৪ জন মহিলা - এই পনেরজন সাহাবীর একটি কাফেলা আবিসিনিয়ায় হিজরত করেন। এটা ছিল ইসলামের প্রথম হিজরত। জিদ্দা থেকে মাথা পিছু তখনকার আট দিরহাম ভাড়ায় নৌকাযোগে তাঁরা আবিসিনিয়ায় পৌঁছেন এবং খ্রীষ্টান বাদশাহ নাজ্জাশীর (আসহামা) দরবারে রাজনৈতিক আশ্রয় লাভ করেন। উক্ত দলে নবী করীম [ﷺ]-এঁর দ্বিতীয় কন্যা বিবি রোকাইয়া (رضي الله عنهما) ও তাঁর স্বামী হযরত ওসমান (رضي الله عنه) অন্তর্ভুক্ত ছিলেন।\n\nকোরাইশরা নাজ্জাশীর দরবারে প্রচুর উপঢৌকন পাঠিয়ে মুসলমানদের ফেরত পাঠানোর অনুরোধ করে। কিন্তু নাজ্জাশী এই অনুরোধ প্রত্যাখ্যান করেন। মুসলমানদের এই হিজরত এবং বিদেশে রাজনৈতিক আশ্রয় গ্রহণের মধ্য দিয়ে ইসলামের কূটনৈতিক বিজয় সূচিত হয়। পরবর্তীতে আরও ৮৩ জন পুরুষ সাহাবী ও ১৮ জন মহিলা সাহাবী- সর্বমোট ১০১ জন আবিসিনিয়ায় হিজরত করেন। এটা ছিল দ্বিতীয়বার হিজরত। এই হিজরতে আবু সুফিয়ানের কন্যা বিবি উম্মে হাবীবা (رضي الله عنهما) তাঁর স্বামী ওবায়দুল্লাহ ইবনে জাহাশ সহ অংশগ্রহণ করেছিলেন। বিবি উম্মে হাবীবা (رضي الله عنهما)-কে পরে নবী করীম [ﷺ] বিবাহ করেন। নাজ্জাশীর মাধ্যমে এই বিবাহ কার্য সম্পন্ন হয়। কিন্তু ওবায়দুল্লাহ সেখানে খৃষ্ট ধর্ম গ্রহণ করে মৃত্যু বরণ করে।\n\nদীর্ঘদিন (১৫ বছর) আবিসিনিয়ায় অবস্থান করার পর ৭ম হিজরী সনে সাহাবায়ে কিরাম সরাসরি মদীনা শরীফে এসে নবীজীর [ﷺ] সাথে মিলিত হন। আবিসিনিয়ায় মুসলমানদের অবস্থান সেদেশে ইসলাম প্রচারে সহায়ক হয়েছিল। বর্তমানে ইরিত্রিয়া বা হাবসা সায়ত্বশাসন লাভ করেছে। মুসলমানদের আদব ও আখলাক দেখে বাদ্শাহ আসহামা নাজ্জাশী ইসলামের দিকে ঝুঁকে পড়েন।\n\n৭ম হিজরীতে নবী করীম [ﷺ] রোম, পারশ্য, মিশর, বাহরাইন ও আবিসিনিয়ার বাদশাদের নিকট ইসলামের দাওয়াত সম্বলিত পত্র প্রেরণ করেছিলেন। নবী করীম [ﷺ]-এঁর পত্র পাঠ করে বাদশাহ্ নাজ্জাশী (আসহামা) ইসলাম ধর্ম গ্রহণ করেন। বিদেশের একজন বাদশাহ্ ইসলাম ধর্ম গ্রহণ করায় খৃষ্টান জগতে হৈ চৈ পড়ে যায়। বিনা যুদ্ধে, বিনা তলোয়ারে এভাবে ইসলাম প্রসার লাভ করে। এবার ইসলাম এশিয়ার বাইরে আফ্রিকায়ও প্রবেশ করলো।\n\nবাদশাহ নাজ্জাশী (আসহামা) ৯ম হিজরী সনের রমযান মাসে ইন্তিকাল করেন। নবী করীম [ﷺ] তাবুকের যুদ্ধ হতে মাত্র মদীনায় ফিরেছেন। তিনি সাহাবায়ে কেরামকে ডেকে বললেন - \"তোমাদের ভাই নাজ্জাশী আজ আবিসিনিয়ায় ইনতিকাল করেছেন। সুতরাং আমরা তার জানাযা পড়বো। কারণ, এখন পর্যন্ত আবিসিনিয়ার জনগণ ইসলাম গ্রহণ করেনি - তাই আসহামার জানাযা মাদিনা থেকে নবীজী আদায় করেছিলেন (মাওয়াহিবে লাদুন্নিয়া-৩০৪ পৃষ্ঠা)।\n\nসাহাবাগণ এই কথা শুনে নবীজীর ইলমে গায়েব দেখে হতবাক হয়ে যান। আল্লাহ রাব্বুল ’আলামীন মদীনা হতে আবিসিনিয়া পর্যন্ত মধ্যবর্তী সমস্ত পর্দা (প্রতিবন্ধকতা) সরিয়ে দেন। নবী করীম [ﷺ] নাজ্জাশীর লাশ দেখে দেখে জানাযার নামাযে ইমামতি করেন। এই জন্যই হানাফী মাযহাবে গায়েবী জানাযা দুরস্ত নেই। জানাযার নামায দুরস্থ হবার জন্য ছয়টি শর্তের মধ্যে অন্যতম এবং প্রথম শর্তই হলো - লাশ ইমামের দৃষ্টির সামনে জমীনে থাকতে হবে। নাজ্জাশীর লাশও হুযুর [ﷺ]-এঁর দৃষ্টির সামনে উপস্থিত ছিলো। বস্তুতঃ হুযুর [ﷺ] মদীনা শরীফ হতে বেহেস্ত পর্যন্ত অবলোকন করতেন। আসিবিনিয়া বা বাংলাদেশ তো অতি কাছে।\n\n[উল্লেখ্য, ৮ম হিজরীতে মূতার যুদ্ধে একে একে তিনজন মুসলিম সেনাপতি শহীদ হয়েছিলেন। নবী করীম [ﷺ] মদীনা হতে তা দেখতে পেয়ে সাহাবীদেরকে তাঁদের শাহদাতের সংবাদ দিয়েছিলেন। ঐ যুদ্ধে হযরত আলী (رضي الله عنه)-এঁর ভাই হযরত জাফর (رضي الله عنه) শহীদ হয়েছিলেন। আল্লাহর ফেরেশতাগণ তাঁর পবিত্র রুহ মোবারক নিয়ে আকাশে ভ্রমণকালে নবী করীম [ﷺ] তাঁকে আকাশে উড়ন্ত অবস্থায় দেখতে পেয়েছিলেন। হুযুর [ﷺ] ‘ওয়ালাইকুম ছালাম’ বলে তাঁর ছালামের জবাব দিলে উপস্থিত সাহাবীগণ তার কারণ জিজ্ঞাসা করলে নবী করীম [ﷺ] বললেন- \"জাফর আমাকে বিদায়কালীন ছালাম দিয়েছে আকাশ থেকে। আমি তাঁর ছালামের জবাব দিয়েছি। তোমরা যাহা জান না- আমি তাহা জানি; তোমরা যাহা দেখ না, আমি তাহা দেখি\" (বোখারী)। নাজ্জাশীর জানাযা ও জাফর তাইয়ার (رضي الله عنه)-এঁর এই ঘটনা প্রমাণ করে যে, নবী করীম [ﷺ]-এঁর ইলমে গায়েব আছে এবং তিনি হাযির ও নাযির। পরে যথাস্থানে বিস্তারিত বর্ণণা করা হবে। পৃথিবীর কোন বস্তুই তাঁর দৃষ্টির বাইরে নয়। (যিকরে জামিল ও জা’আল হক)]"
  },
  {
    "1": "সামাজিক বয়কট",
    "2": "তেইশতম অধ্যায়ঃ সামাজিক বয়কটঃ\nপ্রসঙ্গঃ তিন বৎসর শিয়াবে আবি তালেব নামক গিরি গুহায় অবস্থান - ইলমে গায়েবের প্রকাশ এবং নিরাপদে প্রত্যাবর্তন\n﻿ছয় বৎসর চেষ্টা করেও কোরাইশরা যখন ইসলামের প্রসার বন্ধ করতে পারল না, তখন তারা নবীজীকে কতল করার মনস্থ করলো। এতদ্দর্শনে আবু তালেবসহ বনী হাশেম ও বনী আবদুল মোত্তালেব-এঁর লোকজন নিয়ে নবী করীম [ﷺ] এবং মুসলমানগণ মক্কার অদূরে শিয়াবে আবি তালেব নামক গিরিকন্দরে আশ্রয় নেন। কিন্তু চাচা আবু লাহাব কোরাইশদের সাথেই রয়ে গেল। তারা এক চুক্তিনামা তৈরী করলো। তাতে লেখা ছিল - লেনদেন, ব্যবসা-বাণিজ্য, বিবাহ-শাদীসহ যাবতীয় সামাজিক বিষয়ে হাশেম ও বনী আবদুল মোত্তালেবকে বয়কট করা হলো। কোরাইশদের সব সর্দার এতে স্বাক্ষর করলো। উক্ত চুক্তিনামাটি বাক্সে তালাবদ্ধ ও সীলগালা করে খানায়ে কা’বায় সংরক্ষিত করলো। একাধারে তিন বৎসর নির্বাসন জীবনে খাদ্যের অভাবে মুসলমান ও বিবি খাদিজা (رضي الله عنهما) সহ নবী পরিবারের দুর্দশা চরম সীমায় পৌছালো। একদিন নবী করীম [ﷺ] তাঁর চাচা আবু তালেবকে বললেন – \"চাচাজান, কোরাইশিদের চুক্তিনামার কার্য্যকারিতা আর নেই। কেননা, ঐ চুক্তিনামায় আল্লাহর নাম ছাড়া বাকী সব কিছু উঁই পোকা খেয়ে ফেলেছে।\"\n\nআবু তালেব আবু জাহলের নিকট গিয়ে বললেন, আমার ভাতিজা একটি গায়েবী সংবাদ দিয়েছেন। তোমাদের চুক্তিনামার সব শর্তাবলী নাকি উঁই পোকায় খেয়ে ফেলেছে - কেবলমাত্র আল্লাহর নামটুকুই অক্ষত রয়েছে। যদি আমার ভাতিজার কথা সত্য না হয় - তাহলে আমি নিজে তাঁকে তোমাদের হাতে সোপর্দ করে দেবো। আর যদি সত্য হয় - তাহলে খামাখা তাঁকে কষ্ট দিয়ে লাভ কি? একথা শুনে আবু জাহল আনন্দে লাফিয়ে উঠলো - এইতো সুযোগ! সকল সর্দারকে ডেকে এনে আবু জাহল বাক্স খুলে ফেললো। একি! নবীজীর কথা যে অক্ষরে অক্ষরে সত্য ! তখনই তাদের পরস্পরের মধ্যে দ্বন্দ্ব শুরু হয়ে গেলো। ফলে তিন বৎসর পর দশম সালে সামাজিক বয়কট প্রত্যাহার করতে কোরাইশরা বাধ্য হলো। নবুয়তের দশম বৎসরে নবী করীম [ﷺ] নির্বাসন থেকে মুক্তি পেয়ে মক্কায় ফিরে আসলেন। চতুর্দিকে নবীজীর [ﷺ] মো’জেযা ও ইলমে গায়েবের কথা বিদ্যুৎবেগে ছড়িয়ে পড়লো। দলে দলে লোকেরা ইসলাম কবুল করতে লাগলো। ইলমে গায়েবের মাধ্যমেই ইসলামের সত্যতা প্রমাণিত হলো। কুরাইশরা নবীজীর ইলমে গায়েব স্বীকার করেছে - কিন্তু কোরআন এবং সহীহ হাদিসে এর অজস্র প্রমাণ থাকার পরও একশ্রেণীর মুসলমান তা স্বীকার করে না।"
  },
  {
    "1": "শোকের বছর",
    "2": "চব্বিশতম অধ্যায়ঃ শোকের বছরঃ\nপ্রসঙ্গঃ চাচা আবু তালেব ও বিবি খাদিজা (رضي الله عنها)-এঁর ইন্তিকাল, ঐ বৎসরকে শোকের বৎসর ঘোষণা\n﻿নবী করীম [ﷺ]-এঁর বয়স যখন ৪৯ বৎসর আট মাস এগার দিন, তখন ছিল রমযান মাসের ২৩ তারিখ। ঐ তারিখেই নবী করীম [ﷺ]-এঁর প্রতিপালনকারী চাচা আবু তালেব ইনতিকাল করেন। এর পাঁচ দিন পর অর্থাৎ রমযানের ২৮ তারিখে হুযুর [ﷺ]-এঁর সুখ-দুঃখের জীবনসঙ্গিনী বিবি খাদিজা (رضي الله عنها)-ও জান্নাতবাসিনী হয়ে যান। জীবনের সবচেয়ে আপনজন হিসাবে বিবি খাদিজা (رضي الله عنها) ও চাচা আবু তালেবের ইনতিকালে নবী করীম [ﷺ] এতই শোকাভিভূত হয়ে পড়েন যে, তিনি ঐ সনের পূর্ণ বছরকে শোকের বছর বলে ঘোষণা করেন। কোরআন এবং হাদিস অনুসারে কোন প্রিয়জনের বিয়োগে তিনদিনের বেশি শোকপালন করা যায় না, কিন্তু নবীজীর ক্ষেত্রে এর ব্যতিক্রম লক্ষ্য করা যায়। তিনি তাঁর সবচেয়ে আপনজনদের জন্য পুরো বছরকে শোকের বছর বলে অভিহিত করেছেন।\n\nবিবি খাদিজা (رضي الله عنها) মাল, দৌলত ও শান্তনা দিয়ে নবী করীম [ﷺ]-কে সবসময় চাঙ্গা করে রাখতেন। আবু তালেবের সমর্থনের কারণে কুরাইশরা নবী করীম [ﷺ]-কে চরম আঘাত করতে এতদিন সাহস পায়নি। তাঁদেরকে হারিয়ে নবী করীম [ﷺ] শোকে মূহ্যমান হয়ে পড়েন। কাফেরদের অত্যাচারের সকল বাধাই এবার দূর হয়ে গেলো।\n\nবিবি খাদিজার (رضي الله عنها) ইনতিকালের পর নবী করীম [ﷺ] হযরত বিবি সওদা বিনতে জামআ (رضي الله عنها) কে তাঁর বৃদ্ধা বয়সে বিবাহ করেন। এর কিছুদিন পর তিনি আল্লাহর নির্দেশে হযরত আবু বকরের শিশুকন্যা হযরত আয়েশা (رضي الله عنها)-কে বিবাহ করেন। ৫১ বছর বয়সে ৬ বৎসরের কিশোরীকে বিবাহ করার মধ্যে নিশ্চয়ই জৈবিক কোন কারণ ছিলো না। হুযুর [ﷺ]-এঁর বৈবাহিক সম্পর্ক ছিল খোদায়ী নির্দেশের বাস্তবায়ন। হযরত দাউদ (عليه السلام)-এঁর একশত বিবাহ ও হযরত সোলায়মান (عليه السلام)-এঁর এক হাজার বিবাহের তুলনায় আমাদের প্রিয় নবীর [ﷺ] ১১ বিবাহ ছিল খুবই সীমিত। সুতরাং ইহুদী ও খৃষ্টান লেখকদের অপবাদ আমাদের নবীর উপরে নয় - বরং তাদের নবীদের উপরেই প্রথমে বর্তায়। ক্ন্তি মুসলমানদের বিশ্বাস - নবীগণ আল্লাহর নির্দেশেই সবকিছু করেন।\n\nএর কিছুদিন পরেই তিনি ইসলাম প্রচারের উদ্দেশ্যে আপন পালিত পুত্র যায়েদ ইবনে হারেছা (رضي الله عنه)-কে সাথে নিয়ে দুধ মাতার দেশ তায়েফ গমন করেন।"
  },
  {
    "1": "তায়েফ গমন",
    "2": "পঁচিশতম অধ্যায়ঃ তায়েফ গমনঃ\nপ্রসঙ্গঃ চরম অত্যাচারের বিনিময়ে হেদায়াতের দোয়া- নূহ (عليه السلام)-এঁর সাথে তুলনা- জ্বীনদের ইসলাম গ্রহণ\n﻿হযরত খাদিজা (رضي الله عنها) ও চাচা আবু তালেবের ইনতিকালের পর কোরাইশদের অত্যাচারের সীমা ছাড়িয়ে যায়। এমতাবস্থায় নবী করীম [ﷺ] ধাত্রীমা বিবি হালিমা সা’দিয়া (رضي الله عنها)-এঁর দেশ তায়েফে ইসলাম প্রচারের উদ্দেশ্যে গমন করেন। সাথে ছিলেন পালিত পুত্র হযরত যায়েদ ইবনে হারেছা (رضي الله عنه)। উদ্দেশ্য ছিল - তায়েফ যেহেতু দুধ মাতার দেশ, হয়তো তারা নবীজীর প্রতি কিছুটা নমনীয় হবে। কিন্তু তাদের অমানুষিক ব্যবহার ও অত্যাচার কোরাইশদের অত্যাচারকেও ছাড়িয়ে যায়। নবী করীম [ﷺ] বনী ছকিফের নেতৃস্থানীয় লোকদের নিকট ইসলামের দাওয়াত পেশ করেন। কিন্তু তারা অভদ্রভাবে নবীজীর আহ্ববান প্রত্যাখ্যান করে।\n\nশুধু তাই নয় - তারা তাদের দুষ্ট ছেলেদেরকে এবং দাসশ্রেণীর লোকদেরকে নবীজীর পিছনে লেলিয়ে দিল। ঐসব দুষ্ট ছেলের দল নবীজীকে অকথ্য ভাষায় গালিগালাজ করতে লাগলো এবং নবীজীর বদন মোবারকে পাথর নিক্ষেপ করতে লাগলো। নবীজীর পবিত্র দেহ থেকে রক্তের ধারা বইতে লাগলো। প্রবাহিত পবিত্র রক্ত জুতা মোবারকে ঢুকে কদম মোবারকের সাথে লেগে যেতো। পাথর নিক্ষেপের ফলে শরীর মোবারক নিস্তেজ হয়ে আসলে তিনি মাটিতে বসে পড়তেন।\n\nবদমাইশ ছেলের দল পুনরায় তাঁকে দুই বাহু ধরে তুলে দিত। যখন তিনি চলতে শুরু করতেন, তখন পুনরায় তারা পাথর নিক্ষেপ করতে শুরু করতো এবং অট্টহাসিতে ফেটে পড়তো। পালিত পুত্র যায়েদ ইবনে হারেছা (رضي الله عنه) নবীজীকে [ﷺ] রক্ষা করতে গিয়ে পাথরের আঘাতে ক্ষত বিক্ষত হয়ে যান। মক্কায় হযরত ফাতেমা (رضي الله عنها) পিতার চিন্তায় অস্থির হয়ে উঠেন।\n\nবোখারী ও মুসলিম শরীফে উল্লেখ আছে- \"ওহোদের যুদ্ধের পর হযরত আয়েশা সিদ্দিকা (رضي الله عنها) নবী করীম [ﷺ]-এঁর খেদমতে আরয করলেন - ইয়া রাসুলাল্লাহ! ওহোদের চেয়েও অধিক কষ্টকর কোন ঘটনা কি আপনার জীবনের উপর দিয়ে গিয়েছিল? উত্তরে নবী করীম [ﷺ] বলললেন- \"আয়েশা, তায়েফবাসীদের অত্যাচার ছিল আমার জীবনের কঠিনতম বিপদ। আমি অত্যাচারিত হয়ে যখন তায়েফ থেকে ফেরত আসছিলাম এবং মক্কা থেকে একদিনের রাস্তার মাথায় ‘করনুছ ছা’লিব’ নামক স্থানে (ইয়েমেন ও নজদবাসী হাজীদের মীকাত) পৌঁছলাম, তখন দেখি- আমার মাথার উপর মেঘের ছায়া এবং হযরত জিব্রাইল (عليه السلام) বলছেন, \"ঐ মেঘমালা থেকে দায়িত্বে নিয়োজিত ফেরেশতা ইসমাঈলকে আপনার নির্দেশ পালনের জন্য পাঠিয়েছেন।\" নবীজী বলেন- পর্বতের দায়িত্বে নিয়োজিত উক্ত ফেরেশতা আমাকে ছালাম দিয়ে আরয করলো- \"ইয়া রাসূলাল্লাহ, আপনি নির্দেশ করলে এখনই আমি তায়েফের ‘আখশাবাইন’ নামক দুটি পর্বতকে তাদের উপর নিক্ষেপ করে তাদেরক ধ্বংস করে দেবো। এটাই আল্লাহর পক্ষ হতে আমার প্রতি নির্দেশ।\" শত্রুকে ধ্বংস করার এমন সুবর্ণ সুযোগ পেয়েও নবী করীম [ﷺ] বললেন- \"না, বরং আমার একান্ত ইচ্ছা - তাদের বংশধরেরা অন্ততঃ ইসলাম গ্রহণ করে আল্লাহর ইবাদত করুক এবং শিরক থেকে বেঁচে থাকুক।\"\n\nএখানে উল্লেখ করা যেতে পারে যে, নূহ্ (عليه السلام) তাঁর গোটা কওমকে বদদোয়া করে ধ্বংস করে দিয়েছিলেন। আল্লাহ পাক নবীদের আব্দার রক্ষা করেন। তাই তিনি নূহ নবীর কথায় মহা প্লাবন দিয়ে দুনিয়া ধ্বংস করেছিলেন। কিন্তু আমাদের নবীজীর শত্রুদেরকে স্বয়ং আল্লাহ ধ্বংস করার প্রস্তাব পাঠালেন- কিন্তু রাহমাতুল্লিল ‘আলামীন এতে রাজী হলেন না। সোবহানাল্লাহ ! অবশেষে গযবের ফেরেশতা ইসমাঈল (عليه السلام) ফিরে যান। এভাবেই নবীগণের মধ্যে মর্যাদার তারতম্য হয়। তায়েফে দশদিন অবস্থান করে ফিরতি পথে ওতবা ও শায়বা নামক দুই কোরেশের সাথে তাদের দেয়ালঘেরা আঙ্গুরের বাগানে হুযুর [ﷺ]-এর সাক্ষাৎ হয়। নবী করীম [ﷺ]-এর এই অবস্থা দেখে তাদের মায়া হলো। তারা আপন খৃষ্টান গোলাম আদ্দাছের মাধ্যমে কিছু আঙ্গুর নবীজীর খেদমতে পাঠিয়ে দেয়। হুযুর [ﷺ] ‘বিছমিল্রাহ’ বলে আঙ্গুর ভক্ষণ করতে লাগলেন। আদ্দাছ নবী করীম [ﷺ]-এঁর চেহারা মোবারকের দিকে দৃষ্টি করে বলে উঠলো- এধরণের কালাম তো এদেশের কারো মুখে এতদিন শুনিনি। নবী করীম [ﷺ] তার পরিচয় জিজ্ঞাসার করে জানলেন, সে ইরাকের মুছেল শহরের নাইনিওয়া অঞ্চলের একজন খৃষ্টান অধিবাসী। নবী করীম [ﷺ] তার দেশের পরিচয় জেনে বললেন, \"ও! তুমি হযরত ইউনুছ (عليه السلام)-এঁর দেশের লোক?\" আদ্দাছ আশ্চর্য হয়ে জিজ্ঞেস করলো- \"কিভাবে আপনি হযরত ইউনুছ (عليه السلام) কে চিনেন?\" হুযুর [ﷺ] বললেন- \"তিনিও আমার মত একজন নবী ছিলেন।\" একথা শুনে আদ্দাছ নিজেকে আর ধরে রাখতে পারলোনা। সাথে সাথে কলেমা শরীফ পড়ে সে মুসলমান হয়ে গেল এবং নবী করীম [ﷺ]-এঁর হাত ও কদম চুম্বন করলো। আপন জাতি তায়েফবাসীগণ নবীজীকে প্রত্যাখ্যান করলো- অথচ অপরিচিত একজন বিদেশী লোক নবীজীকে চিনে মুসলমান হয়ে গেল। একেই বলে \"বাতির নীচে অন্ধকার!\"\n\n[এ সময়ই নাখলা নামক স্থানে রাত্রিবেলা নামাযের মধ্যে নবী করীম [ﷺ]-এঁর কোরআন তিলাওয়াত শুনে নাসিবাইনের সাতজন জ্বীন ইসলাম ধর্ম গ্রহণ করলো। তায়েফের ঘটনা থেকে এই শিক্ষাই গ্রহণ করতে হবে যে, সত্য প্রচারের জন্য চরম বিরোধিতার মুখেও অসীম ধৈর্য্য ধারণ করতে হবে এবং সফলতার জন্য আল্লাহর দরবারে সাহায্য চাইতে হবে। আল্লাহর অন্য কৌশলে সফলতা দান করবেন।]\n\nএই সফর থেকে ফিরে আসার কিছুদিন পরেই নবুয়তের দ্বাদশ সালে রজব মাসের ২৭ তারিখ সোমবার পবিত্র মি’রাজের ঘটনা সংঘটিত হয়। মনে হয়- ভবিষ্যতের কর্ম পদ্ধতি সম্পর্কে একান্তে গোপন আলোচনার জন্যই আল্লাহ তায়ালা আপন হাবীব [ﷺ]-কে নিজেই নিভৃতে ডেকে নিয়েছিলেন। আল্লাহ বলেনঃ \"আল্লাহপাক তাঁর প্রিয় হাবীবকে স্বশরীরে মি’রাজে নিয়ে গেলেন রাত্রির কিয়দাংশে- তাঁর কুদরতি নিদর্শনসমূহ দেখাবার জন্য।\" (সুরা বনী ইসরাঈল ১ম আয়াত)। আরও এরশাদ করেন- \"তাঁর সাথে গোপন আলাপ করেছেন\" (সূরা নজমঃ ১০)। এই গোপন আলাপের কতটুকুই বা আমরা জানি? ঐ গোপন আলাপের নামই ইলমে গায়েব, ইলমে আছরার ও ইলমে হাক্বায়িক।"
  },
  {
    "1": "পবিত্র মি\u0027রাজ",
    "2": "ছাব্বিশতম অধ্যায়ঃ মি’রাজ\nমি’রাজ বা ঊর্ধ্বগমনঃ স্বচক্ষে আল্লাহর দীদার লাভ ও নবীজীর ’সূরতে হাক্কী’র আত্মপ্রকাশ\n﻿নবী করীম [ﷺ]-এঁর উর্দ্ধজগতের মো’জেযা সমূহের মধ্যে মি’রাজ গমন একটি বিস্ময়কর মো’জেযা। এজন্যই মি’রাজের আয়াতের শুরুতেই আল্লাহ পাক ‘সোব্হানাল্লাহ্’ শব্দটি ব্যবহার করেছেন - যা কেবল আশ্চর্য্যজনক ঘটনার ক্ষেত্রেই ব্যবহার করা হয়ে থাকে। স্বশরীরে মি’রাজ গমনের প্রমাণ স্বরূপ কোরআনের ‘বিআব্দিহী’ শব্দটি তাৎপর্য্যপূর্ণ। কেননা, ‘আবদুন’ শব্দটি দ্বারা রুহ ও দেহের সমষ্টিকে বুঝান হয়েছে। তদুপরি- বোরাক প্রেরণ ও বোরাক কর্তৃক নবী করীম [ﷺ]-কে বহন করে নিয়ে যাওয়ার মধ্যেও স্বশরীরে মি’রাজ গমনের প্রমাণ পাওয়া যায়। সর্বোপরী স্বপ্নে বা রূহানীভাবে মি’রাজের দাবী করা হলে কোরাইশদের মধ্যে এত হৈ চৈ হতোনা। আহলে সুন্নাত ওয়াল জামাআতের সকল ইমামগণই স্বশরীরে মি’রাজ গমনের কথা স্বীকার করেছেন।\n\nমি’রাজের ঘটনাটি নবীজীর জীবনে গুরুত্বপূর্ণ এজন্য যে, এর সাথে গতির সম্পর্ক এবং সময় ও স্থানের সঙ্কোচনের তত্ত্ব জড়িত রয়েছে। সূর্যের আলোর গতি সেকেন্ডে একলক্ষ ছিয়াশি হাজার মাইল। পৃথিবীতে সূর্যের আলো পৌঁছতে লাগে আট মিনিট বিশ সেকেন্ড। এ হিসেবে পৃথিবী হতে সূর্যের দূরত্ব- নয় কোটি তিরিশ লক্ষ মাইল। অথচ নবী করীম [ﷺ] মূহুর্তের মধ্যে চন্দ্র, সূর্য, সিদরাতুল মোনতাহা, আরশ-কুরছি ভ্রমণ করে লা-মকানে আল্লাহর দীদার লাভ করে নব্বই হাজার কালাম করে পুনরায় মক্কা শরীফে ফিরে আসেন। এসে দেখেন, বিছানা তখনও গরম রয়েছে। এর চেয়ে আশ্চর্য আর কি হতে পারে? নবী করীম [ﷺ]-এঁর নূরের গতি কত ছিল- এ থেকেই অনুমান করা যায়। কেননা, তিনি ছিলেন নূর। যাওয়ার সময় বোরাক ছিল - কিন্তু ফেরার সময় বোরাক ছিলো না (রুহুল বয়ান)।\n\nমি’রাজের মধ্যে আর একটি গুরুত্বপূর্ণ বিষয় হলো- অন্যান্য নবীগণের সমস্ত মো’জেযা নবী করীম [ﷺ]-এঁর মধ্যে একত্রিত হয়েছিল। হযরত মুছা (عليه السلام) তূর পর্বতে আল্লাহর সাথে কালাম করেছেন। হযরত ঈছা (عليه السلام) স্বশরীরে আকাশে অবস্থান করছেন এবং হযরত ইদ্রিছ (عليه السلام) স্বশরীরে বেহেস্তে অবস্থান করছেন।\n\nতাঁদের চেয়েও উন্নত মাকামে ও উচ্চমর্যাদায় আল্লাহ পাক নবী করীম [ﷺ]-কে নিয়ে সবার উপরে মর্যাদা প্রদান করেছেন। মুছা (عليه السلام) নিজে গিয়েছিলেন তূর পর্বতে। কিন্তু আমাদের প্রিয় নবী [ﷺ]-কে আল্লাহ্তায়ালা দাওয়াত করে বোরাকে চড়িয়ে ফেরেশতাদের মিছিলসহকারে প্রথমে বায়তুল মোকাদ্দাছে নিয়েছিলেন। সেখানে সমস্ত নবীগণকে স্বশরীরে উপস্থিত করে হুযুর করীম [ﷺ]-এঁর মোক্তাদী বানিয়েছিলেন। সেদিনই সমস্ত নবীগনের ইমাম হয়ে নবী করীম [ﷺ] নবীগণেরও নবী অভিষেক লাভ করেছিলেন। সমস্ত নবীগণ অষ্ট অঙ্গ (দুই হাত, দুই পা, দুই হাটু, নাক ও কপাল) দিয়ে স্বশরীরে নামায আদায় করেছিলেন সেদিন। সমস্ত নবীগণ যে স্বশরীরে জীবিত, তারই বাস্তব প্রমাণ মিলেছিল মি’রাজের রাত্রে। সমস্ত নবীগণ আপন আপন রওযায় জীবিত। (সুনানে ইবনে মাজাহ, হাদীস নং ১০৮৫)\n\nমি’রাজের রাত্রে নবী করীম [ﷺ]-কে প্রথম সম্বর্ধনা দেয়া হয়েছিলো জিব্রাইল, মিকাইল ও ইস্রাফিল ফেরেশতাসহ তাঁদের অধীনে সত্তর হাজার ফেরেশতা দ্বারা। দ্বিতীয় সম্বর্ধনা দেয়া হয়েছিল বাইতুল মোকাদ্দেছে নবীগণের (عليهم السلام) দ্বারা। তৃতীয় সম্বর্ধনা দেয়া হয়েছিল আকাশের ফেরেশতা, হুর ও নবীগণের দ্বারা এবং চতুর্থ ও শেষ সম্বর্ধনা দিয়েছিলেন স্বয়ং আল্লাহ তায়ালা। সিদরাতুল মুনতাহা এবং আরশ মোয়াল্লা অতিক্রম করার পর স্বয়ং আল্লাহ তায়ালা একশত বার সম্বর্ধনামূলক বাক্য دن منى يا محمد অর্থাৎ ‘হে প্রিয় বন্ধু মুহাম্মদ, আপনি আমার অতি নিকটে আসুন\" - একথা বলে নবী করীম [ﷺ]-কে সম্মানিত করেছিলেন। কোরআন মজিদে ( ৪- سورة النجم – الآية ثُمَّ دَنَا فَتَدَلَّى ( আয়াতটি এদিকেই ইঙ্গিতবহ- বলে ‘তাফসীরে মুগ্নী’ ও ‘মিরছাদুল ইবাদ’ নামক গ্রন্থদ্বয়ের বরাত দিয়ে ‘রিয়াজুন্নাছেহীন’ কিতাবে উল্লেখ করা হয়েছে। উক্ত কিতাবখানা সাত শত বৎসর পূর্বে ফারসি ভাষায় লিখিত। লেখকের নিকট কিতাবখানা সংরক্ষিত আছে।\n\nমি’রাজের ঘটনা ঘটেছিল নবুয়তের ১১ বৎসর ৫ মাস ১৫ দিনের মাথায়। অর্থাৎ নবুয়তের ২৩ বৎসরের দায়িত্ব পালনের মাঝামাঝি সময়ে। সে সময় হুযুর [ﷺ]-এঁর বয়স হয়েছিল ৫১ বৎসর ৫ মাস ১৫ দিন। সন ছিল নবুয়তের দ্বাদশ সাল। তিনটি পর্যায়ে মি’রাজকে ভাগ করা হয়েছে। মক্কা শরীফ থেকে বায়তুল মোকাদ্দাছ পর্যন্ত মি’রাজের অংশকে বলা হয় ইসরা বা রাত্রি ভ্রমণ। বায়তুল মোকাদ্দাছ থেকে সিদরাতুল মুনতাহা পর্যন্ত অংশকে বলা হয় মি’রাজ।\n\nসিদরাতুল মুনতাহা থেকে আরশ ও লা-মকান পর্যন্ত অংশকে বলা হয় ই’রাজ। কিন্তু সাধারণভাবে পূর্ণ ভ্রমণকেই এক নামে মি’রাজ বলে অভিহিত করা হয়ে থাকে। কোরআন, হাদীসে-মোতাওয়াতি এবং খবরে ওয়াহেদ দ্বারা যথাক্রমে এই তিনটি পর্যায়ের মি’রাজ প্রমাণিত।\n\nমি’রাজের প্রথম পর্যায়ঃ\n\nরজব চাঁদের ২৭ তারিখ সোমবার পূর্ব রাত্রের শেষাংশে নবী করীম [ﷺ] বায়তুল্লায় অবস্থিত বিবি উম্মেহানী (رضي الله عنها)-এঁর ঘরে অবস্থান করছিলেন। বিবি উম্মেহানী (رضي الله عنها) ছিলেন আবু তালেবের কন্যা এবং নবী করীম [ﷺ]-এঁর দুধবোন। উক্ত গৃহটি ছিল বর্তমান হেরেম শরীফের ভিতরে পশ্চিম দিকে। হযরত জিব্রাইল (عليه السلام) ঘরের ছাদ দিয়ে প্রবেশ করে নূরের পাখা দিয়ে, অন্য রেওয়ায়াত মোতাবেক-গন্ডদেশ দিয়ে নবী করীম [ﷺ]-এঁর কদম মোবারকের তালুতে স্পর্শ করতেই হুযুরের তন্দ্রা টুটে যায়। জিব্রাইল (عليه السلام) আল্লাহর পক্ষ হতে দাওয়াত জানালেন এবং নবীজীকে যমযমের কাছে নিয়ে গেলেন। সিনা মোবারক বিদীর্ণ করে যমযমের পানি দিয়ে ধৌত করে নূর এবং হেকমত দিয়ে পরিপূর্ণ করলেন। এভাবে মহাশূন্যে ভ্রমণের প্রস্তুতিপর্ব শেষ করলেন।\n\nনিকটেই বোরাক দন্ডায়মান ছিল। বোরাকের আকৃতি ছিল অদ্ভুত ধরণের। গাধার চেয়ে উঁচু, খচ্চরের চেয়ে নীচু, মুখমন্ডল মানুষের চেহারাসদৃশ, পা উটের পায়ের মত এবং পিঠের কেশর ঘোড়ার মত (রুহুল বয়ান-সুরা ইসরাইল)। মূলতঃ বোরাক ছিল বেহেস্তী বাহন- যার গতি ছিল দৃষ্টি সীমান্তে মাত্র এক কদম। নবী করীম [ﷺ] বোরাকে সওয়ার হওয়ার চেষ্টা করতেই বোরাক নড়াচড়া শুরু করলো। জিব্রাইল (عليه السلام) বললেন- “তোমার পিঠে সৃষ্টির সেরা মহামানব সওয়ার হচ্ছেন- সুতরাং তুমি স্থির হয়ে যাও।\" বোরাক বললো, \"কাল হাশরের দিনে নবী করীম [ﷺ] আমার জন্য আল্লাহর দরবারে শাফাআত করবেন বলে ওয়াদা করলে আমি স্থির হবো।\" নবী করীম [ﷺ] ওয়াদা করলেন। বোরাক স্থির হলো। তিনি বোরাকে সওয়ার হলেন। জিব্রাইল (عليه السلام) সামনে লাগাম ধরে, মিকাইল (عليه السلام) রিকাব ধরে এবং ইস্রাফিল (عليه السلام) পিছনে পিছনে অগ্রসর হলেন। পিছনে সত্তর হাজার ফেরেশতার মিছিল। এ যেন দুলহার সাথে বরযাত্রী। প্রকৃতপক্ষে নবী করীম [ﷺ] ছিলেন আরশের দুলহা (তাফসীরে রুহুল বয়ান)।\n\nমক্কা শরীফ থেকে রওনা দিয়ে পথিমধ্যে মদীনার রওযা মোবারকের স্থানে গিয়ে বোরাক থামলো। জিব্রাইলের ইশারায় তথায় তিনি দু’রাকাত নামায আদায় করলেন। এভাবে ঈছা (عليه السلام)-এঁর জন্মস্থান বাইতুল লাহাম এবং মাদ্ইয়ান নামক স্থানে হযরত শুয়াইব (عليه السلام)-এঁর গৃহের কাছে বোরাক থেকে নেমে নবী করীম [ﷺ] দু’রাকাত করে নামায আদায় করলেন। এজন্যই বরকতময় স্থানে নামায আদায় করা ছুন্নত। এই শিক্ষাই এখানে রয়েছে। নবী করীম [ﷺ] এরশাদ করেন, আমি বোরাক থেকে দেখতে পেলাম- হযরত মুছা (عليه السلام) তাঁর মাযারে (জর্দানে) দাঁড়িয়ে সালাত আদায় করছেন।\n\nঅতঃপর জিব্রাইল (عليه السلام) বায়তুল মোকাদ্দাছ মসজিদের সামনে বোরাক থামালেন। সমস্ত নবীগণ পূর্ব হতেই সেখানে স্বশরীরে উপস্থিত ছিলেন। জিব্রাইল (عليه السلام) বোরাককে রশি দিয়ে বায়তুল মোকাদ্দাছের ছাখরা নামক পবিত্র পাথরের সাথে বাঁধলেন এবং আযান দিলেন। সমস্ত নবীগণ (عليهم السلام) নামাযের জন্য দাঁড়ালেন। হযরত জিব্রাইল (عليه السلام) নবী করীম [ﷺ]-কে মোসল্লাতে দাঁড় করিয়ে ইমামতি করার জন্য অনুরোধ করলেন। হুযুর [ﷺ] সমস্ত আম্বিয়ায়ে কেরাম ও সত্তর হাজার ফেরেশতাকে নিয়ে দু’রাকাত নামায আদায় করলেন।\n\nতখনও কিন্তু নামায ফরয হয়নি। প্রশ্ন জাগে নামাযের আদেশ নাযিল হওয়ার পূর্বে হুযুর [ﷺ] কিভাবে ইমামতি করলেন? বুঝা গেল, তিনি নামাযের নিয়ম কানুন পূর্বেই জানতেন। নামাযের তা’লীম তিনি পূর্বেই পেয়েছিলেন - তানযীল বা নাযিল হয়েছে পরে। আজকে প্রমাণিত হলো- নবী করীম [ﷺ] হলেন ইমামুল মোরছালীন ও নবীউল আম্বিয়া (عليهم السلام)। নামায শেষে আয়োজিত সংক্ষিপ্ত সভায় নবীগণ নিজেদের পরিচয় দিয়ে বক্তব্য পেশ করলেন। সর্বশেষ সভাপতি (মীর মজলিশ) হিসাবে ভাষণ রাখলেন নবী করীম [ﷺ]। তাঁর ভাষণে আল্লাহ তায়ালার প্রশংসা করে তিনি বললেন- “আল্লাহ পাক আমাকে আদম সন্তানগণের মধ্যে সর্দার, আখেরী নবী ও রাহমাতুল্লিল \"আলামীন বানিয়ে প্রেরণ করেছেন।\"\n\nএখানে একটি আক্বিদার প্রশ্ন জড়িত আছে। তা হলো- আম্বিয়ায়ে কেরামগণের মধ্যে চারজন ব্যতিত আর সকলেই ইতিপূর্বে ইনতিকাল করেছেন এবং তাঁদের রওযা মোবারকও বিভিন্ন জায়গায় অবস্থিত। যে চারজন নবী জীবিত, তাঁরা হচ্ছেন- হযরত ইদ্রিছ (عليه السلام) বেহেশতে, হযরত ঈসা (عليه السلام) আকাশে, হযরত খিযির (عليه السلام) জলভাগের দায়িত্বে এবং হযরত ইলিয়াছ (عليه السلام) স্থলভাগের দায়িত্বে। জীবিত ও ইনতিকালপ্রাপ্ত সকল আম্বিয়ায়ে কেরাম (عليهم السلام) বিভিন্ন স্থান থেকে মূহুর্তের মধ্যে কিভাবে স্বশরীরে বায়তুল মোকাদ্দাছে উপস্থিত হলেন?\n\nতাফসীরে রুহুল বয়ানে এ প্রশ্নের উত্তর এভাবে দেয়া হয়েছে- “জীবিত চারজন নবীকে আল্লাহ তায়ালা স্বশরীরে এবং ইন্তিকাল প্রাপ্ত আম্বিয়ায়ে কেরামগণকে মেছালী শরীরে বায়তুল মোকাদ্দাছে উপস্থিত করেছিলেন।\" কিন্তু অন্যান্য গ্রন্থে স্বশরীরে উপস্থিতির কথা উল্লেখ আছে। কেননা, নবীগণ অষ্ট অঙ্গ দ্বারা সিজদা করেছিলেন। নবীগণ ও অলীগণ মেছালী শরীর ধারণ করে মূহুর্তের মধ্যে আসমান জমিন ভ্রমণ করতে পারেন এবং জীবিত লোকদের মতই সব কিছু শুনতে ও দেখতে পারেন (মিরকাত ও তাইছির গ্রন্থ)। আধুনিক থিউসোফীতেও (আধ্যাত্মবাদ) একথা স্বীকৃত। ফিজিক্যাল বডি, ইথিক্যাল বডি, কস্যাল বডি, এস্ট্রাল বডি- ইত্যাদি রূপ ধারণ করা একই দেহের পক্ষে সম্ভব এবং বাস্তব বলেও আধুনিক থিউসোফীর বিজ্ঞানীগণ স্বীকার করেছেন। আমরা মুসলমান। আল্লাহর কুদরত ও প্রদত্ত ক্ষমতার উপর আমাদের ঈমান নির্ভরশীল। এ বিষয়ে কবি গোলাম মোস্তফার বিশ্বনবী বইখানায় বিস্তারিত আলোচনা করা হয়েছে।\n\nমি’রাজের দ্বিতীয় পর্যায়\n\nমি’রাজের দ্বিতীয় পর্যায় শুরু হয় বায়তুল মোকাদ্দাছ থেকে এবং শেষ হয় সিদরাতুল মুনতাহায় গিয়ে। প্রথম আকাশে গিয়ে জিব্রাইল (عليه السلام) ডাক দিলেন প্রথম আকাশের ভারপ্রাপ্ত ফেরেশতাকে এবং দরজা খুলে দিতে বললেন। উক্ত ফেরেশতা পরিচয় নিয়ে হুযুর [ﷺ]-এঁর নাম শুনেই দরজা খুলে দিলেন। প্রথমেই সাক্ষাত হলো হযরত আদম (عليه السلام)-এঁর সাথে। হুযুর [ﷺ] তাঁকে ছালাম দিলেন। কেননা ভ্রমণকারীকেই প্রথমে সালাম দিতে হয়। হযরত আদম (عليه السلام) নবীগণের আদি পিতা। তাই তাঁকে দিয়েই প্রথম অভ্যর্থনা শুরু করা হলো। হযরত আদম (عليه السلام)-এঁর নেতৃত্বে অন্যান্য আম্বিয়ায়ে কেরাম এবং প্রথম আকাশের ফেরেশতারা উক্ত অভ্যর্থনায় যোগদান করেন। এমনিভাবে দ্বিতীয় আকাশে হযরত ঈছা, হযরত যাকারিয়া ও হযরত ইয়াহ্ইয়া (عليهم السلام) এবং অন্যান্য নবী ও ফেরেশতারা অভ্যর্থনা জানালেন।\n\nহযরত যাকারিয়া (عليهم السلام) ও উক্ত অভ্যর্থনায় শরীক ছিলেন। নবী করীম [ﷺ] তাঁকে জিজ্ঞাসা করলেন- “যখন আপনাকে করাত দ্বারা দ্বিখন্ডিত করা হচ্ছিল- তখন আপনার কেমন অনুভব হয়েছিল? উত্তরে যাকারিয়া (عليه السلام) বললেন- তখন আল্লাহ তায়ালা আমাকে ডাক দিয়ে বলেছিলেন- “আমি তোমার সাথে আছি।\" এতদশ্রবণে আমি মউতের কষ্ট ভুলে গিয়েছিলাম।\" প্রকৃত আশেকগণের মউতের সময় নবীজীর দিদার নছিব হয়। তাই তাঁদের মউতের কষ্ট অনুভূত হয় না (আল বেদায়া ওয়ান নেহায়াঃ যাকারিয়া অধ্যায়)।\n\nতৃতীয় আকাশে হযরত ইউসুফ (عليه السلام)-এঁর নেতৃত্বে অন্যান্য নবী ও ফেরেশতাগণ নবী করীম [ﷺ]-কে অভ্যর্থনা জানান এবং ছালাম কালাম বিনিময় করেন। চতুর্থ আকাশে হযরত ইদ্রিছ (عليه السلام), পঞ্চম আকাশে হযরত হারুন (عليه السلام) ফেরেশতাগণসহ অভ্যর্থনা জ্ঞাপন করেন। ৬ষ্ঠ আকাশে হযরত মুছা (عليه السلام)-এঁর সাথে সাক্ষাত হয়। তিনি অভ্যর্থনা জানিয়ে বিদায়কালে আশ্চর্য হয়ে বললেন- “এই যুবক নবী শেষকালে এসেও আমার পূর্বে বেহেস্তে যাবেন এবং তাঁর উম্মতগণ আমার উম্মতের পূর্বে বেহেস্তে প্রবেশ করবে।\" হযরত মুছা (عليه السلام) নবী করীম [ﷺ] ও তাঁর উম্মতের বিশেষ মর্যাদা দেখে আনন্দাশ্র ঝরিয়ে ছিলেন। যেমন মা সন্তানের কোন সুসংবাদ শুনতে পেলে আনন্দে কেঁদে ফেলেন। তাঁর এই আফ্সোস ছিল আনন্দসূচক ও স্বীকৃতিমূলক- বিদ্বেষমূলক নয়, এটাকে ইর্ষা বলে। ইর্ষা শরিয়তে জায়েয- কিন্তু হাছাদ বা হিংসা করা জায়েয নয়।\n\nহযরত মুছা (عليه السلام) সে সময় নবী করীম [ﷺ]-এঁর নিকট একটি হাদীসের ব্যাখ্যা জানতে চেয়েছিলেন। হাদীসটি হলো- নবী করীম [ﷺ] এরশাদ করেছেনঃ\n\nعلماء امتي كانبياء بني اسراءيل\n\nঅর্থাৎ “আমার উম্মতের যাহেরী-বাতেনী এলেম সম্পন্ন আলেমগণ বনী ইসরাইলের নবীগণের ন্যায় (এলেমের ক্ষেত্রে)। নবী করীম [ﷺ] উক্ত হাদীসের যথার্থতা প্রমাণের জন্য রূহানী জগত থেকে ইমাম গাযালী (رحمه الله عليه) কে হযরত মুছা (عليه السلام)-এঁর সামনে হাযির করালেন। হযরত মুছা (عليه السلام) বললেন- “আপনার নাম কি? উত্তরে ইমাম গাযালী (رحمه الله عليه) নিজের নাম, পিতার নাম, দাদার নাম, পরদাদার নাম সহ ছয় পুরুষের নাম বললেন। হযরত মুছা (عليه السلام) বললেন, আমি শুধু আপনার নাম জিজ্ঞেস করেছি। আপনি এত দীর্ঘ তালিকা পেশ করলেন কেন? ইমাম গাযালী (رحمه الله عليه) আদবের সাথে জবাব দিলেন- “আড়াই হাজার বৎসর পূর্বে আপনিও তো আল্লাহ তায়ালার ছোট্ট একটি প্রশ্নের দীর্ঘ উত্তর দিয়েছিলেন।\" ইমাম গাযালীর (رحمه الله عليه) এলেম ও প্রজ্ঞা দেখে হযরত মুছা (عليه السلام) মুগ্ধ হয়ে গেলেন এবং হুযুর [ﷺ]-এঁর হাদীসখানার তাৎপর্য্য স্বীকার করে নিলেন। (রুহুল বয়ান তৃতীয় পারা ২৪৮ পৃষ্ঠা)।\n\n[এখানে একটি বিষয় তাৎপর্য্যপূর্ণ। হযরত মুছা (عليه السلام)-এঁর ইন্তিকালের আড়াই হাজার বৎসর পরে মক্কার জমিনে প্রদত্ত হুযুর [ﷺ]-এঁর ভাষণ তিনি শুনতে পেয়েছিলেন, আপন রওযা থেকে। অপরদিকে দুনিয়াতে আসার পূর্বে আলমে আরওয়াহ্ থেকে ইমাম গাযালী (رحمه الله عليه)-এঁর মত একজন বিজ্ঞ অলী আড়াই হাজার বৎসর পূর্বে তুর পর্বতে ঘটে যাওয়া মুছা (عليه السلام)-এঁর ঘটনা সম্পর্কেও অবগত ছিলেন। এতে প্রমাণিত হলো- আল্লাহর নবী ও অলীগণকে আল্লাহ তায়ালা বাতেনী প্রজ্ঞা দান করেন- যাকে নূরে নযর বা ফিরাছাত বলা হয়। আল্লাহর অলীগণ আল্লাহ প্রদত্ত কাশ্ফ দ্বারা অনেক সময় মানুষের মনের গোপন কথাও বলে দিতে পারেন। ইমাম আবু হানিফা (رحمه الله عليه) কুফার এক মসজিদে জনৈক মুছল্লিকে অযু করতে দেখে বলেছিলেন,\n\n“তুমি যিনা করে এসেছো। লোকটি অবাক হয়ে বললো, আপনি কিভাবে জানলেন? ইমাম আবু হানিফা (رحمة الله عليه) বললেন- আমি দেখতে পাচ্ছি তোমার অযুর পানির সাথে যিনার গুনাহ্ ঝরে পড়ছিল।\"\n\nহাদীসেও অযুর পানির সাথে গুনাহ্ ঝরে পড়ার কথা উল্লেখ আছে। লোকটি ইমাম সাহেবের বাতেনী এলেম দেখে স্তম্ভিত হয়ে গেলো এবং সাথে সাথে ইমাম সাহেবের হাতে তওবা করলো। বড়পীর হযরত গাউছুল আ’যম আবদুল কাদের জিলানী (رحمة الله عليه) বাহ্জাতুল আসরার কিতাবে বলেনঃ\n\nان السعداء والاشقياء ليعرضون على عينى فى اللوح المحفوظ -\n\nঅর্থাৎ “দুনিয়ার নেককার ও বদকার- সকলকেই আমার দৃষ্টিতে পেশ করা হয় লওহে মাহ্ফুযে।\" লওহে মাহ্ফুযে নেককার-বদকার সকলের তালিকা রয়েছে। হযরত বড়পীর (رحمه الله عليه)-এঁর নযরও দুনিয়া থেকে লওহে মাহ্ফুযে নিবদ্ধ। এজন্যই মাওলানা জালালুদ্দিন রুমী (رحمه الله عليه) মসনবী শরীফে বলেছেনঃ\n\nلوح محفوظ است پیش اولیا -آنچه محفوظ است محفوظ از خطا -\n\nঅর্থাৎ “লওহে মাহফুয অলী-আল্লাহগণের নযরের সামনে। একারণেই তাঁদের দিব্যদৃষ্টি সমস্ত ক্রটি থেকে মুক্ত।\"]\n\nহযরত মুছা (عليه السلام) থেকে বিদায় নিয়ে নবী করীম [ﷺ] জিব্রাইল (عليه السلام) সহ সপ্তম আকাশে গেলেন। সেখানে হযরত ইব্রাহীম (عليه السلام) ফেরেশতাগণসহ নবী করীম [ﷺ]-কে অভ্যর্থনা জানালেন। নবী করীম [ﷺ] ইরশাদ করেন- “আমি হযরত ইব্রাহীম (عليه السلام) কে একটি কুরছিতে বসে বাইতুল মামুর মসজিদের গায়ে হেলান দিয়ে বসা অবস্থায় দেখতে পেয়েছি\" (রুহুল বয়ান)।\n\nহযরত ইব্রাহীম (عليه السلام) দুনিয়াতে আল্লাহর ঘর কা’বা শরীফ তৈরী করেছিলেন। তার বিনিময়ে আল্লাহ তায়ালা তাঁকে সপ্তাকাশের বাইতুল মামুর মসজিদের মোতাওয়াল্লীর সম্মান দান করেছেন। দীর্ঘ এক হাদীসে এসেছে- বাইতুল মামুরে হুযুর [ﷺ]-এঁর সাথে নামায আদায় করেছিলেন সাদা পোষাকধারী একদল উম্মত- যাদের মধ্যে গাউসুল আযমও ছিলেন। (আ’লা হযরতের ইরফানে শরিয়ত তৃতীয় খন্ড)।\n\nআসমানে ভ্রমণের সময়ই নবী করীম [ﷺ] বেহেস্ত ও দোযখ প্রত্যক্ষ করেন। পরকালে বিভিন্ন পাপের কি রকম শাস্তি হবে, তার কিছু নমুনা তিনি মেছালী ছুরতে প্রত্যক্ষ করেছেন। সুদ, ঘুষ, অত্যাচার, নামায বর্জন, ইয়াতিমের মাল ভক্ষণ, প্রতিবেশীর উপর যুলুম, স্বামীর অবাধ্যতা, বেপর্দা ও অন্য পুরুষকে নিজের রূপ প্রদর্শন, যিনা, ব্যাভিচার ইত্যাদির শাস্তি নবী করীম [ﷺ] স্বচক্ষে দেখেছেন।\n\nবেহেস্তে হযরত খদিজা (رضي الله عنها)-এঁর জন্য সংরক্ষিত প্রাসাদ, হযরত ওমরের (رضي الله عنه) প্রাসাদ, হযরত বেলালের (رضي الله عنه) পাদুকার আওয়ায- এসব দেখেছেন এবং শুনেছেন। বেহেস্তের চারটি নহরের উৎসস্থল নবী করীম [ﷺ]-কে দেখান হয়েছে। \"বিছ্মিল্লাহ\"র চারটি শব্দের শেষ চারটি হরফ থেকে (م-ه-ن-م) চারটি নহর প্রবাহিত হয়ে হাউযে কাউছারে পতিত হতে দেখেছেন। দুধ, পানি, শরবত ও মধু এই চার প্রকারের পানীয় বেহেস্তবাসীকে পান করানো হবে। যারা ভক্তি ও ঈমানের সাথে প্রত্যেক ভাল কাজ \"বিছ্মিল্লাহ\" বলে শুরু করবে, তাদের জন্য এই নেয়ামত রাখা হয়েছে। (তাফসীরে রুহুল বয়ানে বিছমিল্লাহর ব্যাখ্যায় এর বিস্তারিত বিবরণ দেয়া হয়েছে)।\n\nসপ্ত আকাশ ভ্রমণের পর জিব্রাইল (عليه السلام) খাদেম বা প্রটোকল হিসাবে নবী করীম [ﷺ]-কে সিদরাতুল মুনতাহা বা সীমান্তের কুলবৃক্ষের নিকট নিয়ে যান। হাদীসে এসেছে- “এ বৃক্ষের পাতা হাতীর কানের মত এবং ফল ওহোদ পাহাড়ের ন্যায় বিশাল। শহীদগণের রূহ মোবারক সবুজ পাখীর ছুরতে উক্ত বৃক্ষের ফল ভক্ষণ করছেন। নবী করীম [ﷺ] স্বচক্ষে তা দর্শন করেছেন। সিদরা বৃক্ষ পৃথিবীর সপ্ত তবক নীচ থেকে চৌদ্দ হাজার বছরের রাস্তার উপরে অবস্থিত। সিদরা থেকে আরশের দূরত্ব ছত্রিশ হাজার বৎসরের রাস্তা। সর্বমোট পঞ্চাশ হাজার বৎসরের দূরত্বে আরশে মোয়াল্লা। (ইবনে আব্বাস)। আরশে মোয়াল্লা থেকেই আল্লাহ তায়ালার যাবতীয় নির্দেশ ফেরেশতাগণের নিকট আসে। হযরত জিব্রাইল (عليه السلام) সিদরাতুল মুনতাহা থেকেই আল্লাহ তায়ালার যাবতীয় নির্দেশ গ্রহণ করে থাকেন। এখানে এসেই জিবরাঈলের সীমানা শেষ হয়ে যায়।\n\nমি’রাজের তৃতীয় পর্যায়ঃ সিদরা হতে আরশে আযীম পর্যন্ত সিদরাতুল মুনতাহায় পৌঁছে জিব্রাইল (عليه السلام) নবী করীম [ﷺ] থেকে বিদায় নিলেন এবং বললেনঃ\n\nلو دنوت منها أنملة لا حرقت وفى رواية شعرة -\n\nঅর্থাৎ “সিদরাতুল মুনতাহা থেকে এক আঙ্গুল - অন্য রেওয়ায়তে চুল পরিমাণ অগ্রসর হলে আমার ছয়শত নূরের পাখা আল্লাহ্‌ পাকের নূরের তাজাল্লীতে জ্বলেপুড়ে ছারখার হয়ে যাবে।\" সোব্হানাল্লাহ!\n\nযেখানে নূরের ফেরেশতা জিব্রাইল (عليه السلام) জ্বলে যায়, সেখানে আমাদের প্রিয় নবী [ﷺ] স্বশরীরে স্বাচ্ছন্দে সামনে অগ্রসরমান। বিষয়টি খুবই গুরুত্বপূর্ণ। গ্রন্থের প্রারম্ভে হযরত জাবের (رضي الله عنه) কর্তৃক বর্ণিত নূরে মুহাম্মদী সৃষ্টির হাদীসখানা আর একবার পাঠকদের স্মরণ করিয়ে দিচ্ছি- “তিনি আল্লাহর যাতী নূরের জ্যোতি হতে পয়দা হয়েছেন।\" বুঝা গেল- তিনি মাটি নন। মাটি হলে তথায় জ্বলে পুড়ে ভস্ম হয়ে যেতেন। জিব্রাইল (عليه السلام) আমাদের নবীজীর [ﷺ] নূরের সামান্যতম অংশের তাজাল্লী দিয়ে সৃষ্ট। যেখানে জিব্রাইলের সীমানা শেষ, সেখান থেকে আমাদের নবীজীর [ﷺ] যাত্রা শুরু। হাকিকতে মুহাম্মদী [ﷺ] সম্পর্কে সম্যক জ্ঞান লাভ করতে হলে হযরত জিব্রাইল (عليه السلام) কে জিজ্ঞাসা করতে হবে- সিদরাতুল মুনতাহার পরে জিব্রাইল (عليه السلام) নবীজীকে কেমন দেখেছিলেন। জিব্রাইলও বলতে পারবেনা - তার পরের ঘটনা কি ঘটেছিল। ফিরতি পথে হুযুর [ﷺ]-এঁর স্বরূপ কেমন ছিল - তা জানতে হবে মুছা (عليه السلام)-এঁর কাছে। সেদিন তিনি প্রকৃতপক্ষে কাকে দেখেছিলেন?\n\nবিদায়ের সময় জিব্রাইল (عليه السلام) নবী করীম [ﷺ]-এঁর কাছে একটি আরয পেশ করেছিলেন- “আল্লাহ যেন হাশরের দিনে জিব্রাইলকে পুলছিরাতের উপর তার ছয়শত নূরের পাখা বিছিয়ে দেয়ার অনুমতি দান করেন।\" উম্মতে মুহাম্মদী যেন উক্ত পাখার উপর দিয়ে পুলসিরাত পার হয়ে যেতে পারে। নবী করীম [ﷺ] আল্লাহর দরবারে জিব্রাইলের এই ফরিয়াদ পেশ করলে আল্লাহ তায়ালা ছাহাবায়ে কেরাম ও আহলে মহব্বতের লোকদের জন্য তার প্রার্থনা মঞ্জুর করেন। আল্লাহ্ পাক বলেছিলেন, هذا لمن صحبك وأهل محبتك (মাওয়াহেব লাদুন্নিয়া)। অর্থাৎ “জিব্রাইলের পাখার ওপর দিয়ে পুলছিরাত অতিক্রম করার আরজি মঞ্জুর করা হলো-আপনার সাহাবী এবং আশেকানদের জন্য।\" এই দুই শ্রেণীর লোক জিব্রাইলের পাখার উপর দিয়ে পুলছিরাত পার হয়ে যাবে।\n\nজিব্রাইল (عليه السلام) থেকে বিদায় হওয়ার পর রফরফ নামে এক বাহন এসে নবী করীম [ﷺ]-কে আরশে আযিমে পৌঁছিয়ে দেয়। এ পথে নবী করীম [ﷺ] সত্তরটি নূরের পর্দা ভেদ করেন। এক এক পর্দার ঘনত্ব ছিল পাঁচশত বৎসরের রাস্তা। এ হিসাবে ৩৬ হাজার বৎসরের রাস্তা অতিক্রম করে নবী করীম [ﷺ] আরশে মোয়াল্লায় পৌঁছলেন। এ পথে যখন তিনি একাকীত্ব অনুভব করছিলেন, তখন হযরত আবু বকর সিদ্দিক (رضي الله عنه)-এঁর আওয়ায শুনতে পেয়ে শান্ত হয়েছিলেন। আর একটি আওয়াজও তিনি শুনতে পেয়েছিলেনঃ\n\nقف يا محمد فان ربك يصلى\n\nঅর্থাৎঃ “হে প্রিয় মুহাম্মদ [ﷺ], আপনি একটু থামুন, আপনার রব সালাত পাঠ করছেন।\" আল্লাহর সাথে দীদারের সময় নবী করীম [ﷺ] এ দু’টি বিষয়ের রহস্য জানতে চাইলেন। আল্লাহ তায়ালা বললেন, আমার সালাত অর্থ আপনার উপর দরূদ পাঠ করা। আর আবু বকরের সুরতে এক ফেরেশতা সৃষ্টি করে আবু বকরের আওয়াজ নকল করা হয়েছিল- যেন আপনি শান্ত হন। মহিউদ্দিন ইবনে আরবী (رحمه الله عليه)-এঁর তাফসীরে বলা হয়েছে- হযরত আবু বকর সিদ্দিকই (رضي الله عنه) রূহানীভাবে ফেরেশতার সূরতে তথায় উপস্থিত ছিলেন। এটা ছিল তাঁর কারামত। কেননা, তিনি ছিলেন রাসুলে পাকের নিত্য সঙ্গী। তিনি দুনিয়াতে, মাযারে, হাশরের ময়দানে এবং জান্নাতেও নবী করীম [ﷺ]-এঁর সঙ্গী থাকবেন। সুতরাং মি’রাজে রূহানীভাবে উপস্থিত থাকা খুবই স্বাভাবিক (দেখুন ইরফানে শরিয়ত)। আরশে পৌঁছার পর লাওহে মাহফুয অবলোকনকালে নবী করীম [ﷺ] দেখতে পেলেন, তথায় শেষ বাক্যটি লেখা ছিল এরূপঃ\n\nقد سبقت رحمتى على غضبى\n\nঅর্থাৎঃ “আমার গযবের উপর আমার রহমত প্রাধান্য বিস্তার করে রয়েছে।\" উক্ত হাদীসে কুদসীর মধ্যে উম্মতের জন্য একটি গোপন ইশারা নিহিত রয়েছে। তা হলো- কিছু শাস্তি ভোগ করার পর সমস্ত হকপন্থী উম্মতই আল্লাহর রহমতে নাজাত পাবে। [বুখারীঃ ৭০৪৪ ইফাবা]\n\nনবী করীম [ﷺ] আরশকে জিজ্ঞেস করলেন- আমি সমগ্র জাহানের জন্য রহমত- তোমার জন্য কিরূপে রহমত? আরশ তখন আরয করলো- আল্লাহ তায়ালা যখন আমার মধ্যে কলেমার প্রথম অংশ ‘লা-ইলাহা ইল্লাল্লাহ’ লিখলেন, যখন আল্লাহর জালালী শানে আমার মধ্যে কম্পন সৃষ্টি হয়েছিল। মনে হয়েছিল- যেন আমি টুকরো হয়ে যাব। তারপর যখন তার পার্শ্বে আপনার জামালী নামের অংশটুকু- ‘মুহাম্মদ রাসুলুল্লাহ’ লিখে দিলেন- তখন আমার কম্পন বন্ধ হয়ে গেল (শানে হাবীব)! সুতরাং আপনি আমার জন্য বিরাট রহমত।\n\nলা মাকানের উদ্দেদ্দ্যে রওনা\n\nআরশ মোয়াল্লা হতে এবার লা-মাকানের দিকে- অজানা পথে রওনা দিলেন নবী করীম [ﷺ] - যেখানে স্থান-কাল বলতে কিছুই নেই। সমগ্র সৃষ্টি জগতই তখন নবীজির কদমের নীচে। আসমান, জমিন, চন্দ্র-সূর্য আরশ কুর্ছি- সবকিছু, এমন কি আলমে খালক (সৃষ্টি জগত) ও আলেমে আমর (নির্দেশ জগত) সবকিছু নবী করীম [ﷺ]-এর পদতলে রয়ে গেল। তিনি সমস্থ কিছু অতিক্রম করে আল্লাহর এত নিকটবর্তী হলেন যে, দুই ধনুকের চার মাথার ব্যবধান বা তার চেয়েওে কম ব্যবধান রয়ে গেল। এটা রহস্য জগত। এ অবস্থাকে মুতাশাবিহাত বা দুর্বোধ্য অবস্থা বলা হয়। কোরআন মজিদে এই মাকামকে قاب قوسين বলা হয়েছে। শারিরীক সান্নিধ্য এখানে উদ্দেশ্য নয়। আসল উদ্দেশ্য আল্লাহর নৈকট্য ও ঘনিষ্ট সান্নিধ্য বুঝানো।\n\nতাফসীরে রুহুল বয়ান ৩য় পারা প্রথম আয়াতের তাফসীর বর্ণনা করা হয়েছে যে, “নবী করীম [ﷺ]-এঁর নূরানী সুরতের বহিঃপ্রকাশ হয়েছিল সে সময়। তাঁর বাশারিয়াত সে সময় উন্নত হতে হতে নূরে ওয়াহ্দানিয়াতের মধ্যে মিলে গিয়েছিল\" যেমন মিশে যায় পানিতে চিনি। এই মাকামকে তাসাওফের ভাষায় ‘ফানা’ বলা হয়। রুহুল বায়ানের এবারতটুকু নিম্নে পাঠকদের জন্য উদ্ধৃত করা হল।\n\nانه عليه السلام ما يبقى في مكان ولا في الامكان في ليلة المعراج لانه كان فانيا عن ظلمة وجوده -باقيا بنور وجوده -ولهذا سماه الله نورا في قوله ثعالي قد جاء كم من الله نور وكثاب مبين -\n\nঅর্থঃ- \"নবী করীম [ﷺ] লাইলাতুল মিরাজে কোন স্থানে বা সৃষ্টি জগতের সীমাবদ্ধ ছিলেন না। কেননা, তখন তিনি তাঁর জড় অস্তিত্বের অন্ধকার ভেদ করে ফানা হয়ে আল্লাহর নূরের অস্তিত্বে অস্তিত্ববান হয়েছিলেন। এ কারণেই কোরানে মজিদে ( সুরা মায়েদা-১৫) আল্লাহ তায়ালা তাঁকে ‘নূর‘ বলে আখ্যায়িত করে এরশাদ করেছেন, হে জগতবাসী, তোমাদের কাছ থেকে আল্লার পক্ষ হতে প্রথমে এক মহান নূর ও পরে একটি স্পষ্ট কিতাব এসেছে।\"\n\nবুঝা গেল- তিনি দুনিয়াতে আগমনকালে নূর ছিলেন- মাটি নয়। যারা মাটি বলে - তারা ভ্রান্ত। (তাফসীর রুহুল বয়ান পৃ: ৩৯৫ তৃতীয় পারা ১ম আয়াত)। উক্ত আয়াতের পূর্ণ বিকাশ হয়েছিল \"ক্বাবা কাওছাইন\" মাকামে।\n\nআল্লাহর সাথে কালাম\n\nমহান আল্লাহ রাব্বুল ’আলামীনের সাথে নবী করীম [ﷺ]-এর কি কি কথোপকথন হয়েছিল, তা কোরআনে গোপন রাখা হয়েছে। শুধু এরশাদ করা হয়েছেঃ\n\nفاوحي الي عبده ما أوحى -\n\nঅর্থঃ- ‘যা গোপনে বলার- আল্লাহ তায়ালা তা আপন প্রিয় বান্দার কাছে গোপনেই বলে দিয়েছেন’। নবী করীম [ﷺ] এরশাদ করেছেঃ\n\nاوتيت العلوم وأمرت بكتمان بعضها\n\nঅর্থঃ- “আমাকে অনেক প্রকারের গুপ্ত-সুপ্ত এলেম দান করা হয়েছে এবং সাথে সাথে ঐ এলেমের কোন কোন বিষয় গোপন রাখতে আমাকে নির্দেশ করা হয়েছে।\"\n\n\"কাসাসুল আম্বিয়া\" নামক উর্দ্দু কিতাব নব্ব্ই হাজার কালামের কথা উল্লেখ করা হয়েছে। তন্মধ্যে ত্রিশ হাজার কালাম হাদিসের আকারে সকলে জন্য এবং ত্রিশ হাজার কালাম খাছ খাছ লোকদের নিকট প্রকাশ করার জন্য এবং অবশিষ্ট ত্রিশ হাজার সম্পূর্ণ নিজের কাছে গোপন রাখার নির্দেশ দিয়েছেন। (তাফসীরে ছাভী দেখুন নিছা-১১৩ আয়াত)\n\nতাফসীরে রুহুল বায়ানে বর্ণনা করা করা হয়েছে যে, নবী করীম [ﷺ] এক পর্যায়ে আল্লাহর দরবারে আরয করেছিলেন- “আমার উম্মতকে সর্বশেষে এবং কিয়ামতের নিকটবর্তী করে কেন পাঠানো হলো এবং তাদের হায়াত পূর্বের তুলনায় কম রাখা হল কেন? উত্তরে আল্লাহ তায়ালা বলেছিলেন, “আপনার উম্মতগণ যেন গুনাহ করার সময় কম পায়। সেজন্য তাদের হায়াত সংকীর্ণ করেছি এবং আপনার উম্মত যেন কম সময় কবরে থাকে- তাই তাদেরকে কিযামতের নিকটবর্তী সময়ে সর্বশেষ প্রেরণ করেছি। সুবহানাল্লাহ্!\n\n[এই সময়ের সদ্ব্যবহার করা প্রত্যেক জ্ঞানী লোকের উচিত। নবীজির [ﷺ] উম্মত হওয়ার কারণেই আমাদেরকে এ সুযোগ দেয়া হয়েছে।]\n\nপ্রত্যক্ষ দর্শনঃ\n\nআল্লাহর সান্নিধ্যে পৌছার পর প্রথমে নবী করীম [ﷺ] আল্লাহর প্রশংসা করলেন এভাবে-\n\nالتحيات لله والصلوات والطيبات -\n\nঅর্থঃ- “আমার জবান, অঙ্গ প্রত্যঙ্গ ও ধন সম্পদ দ্বারা যাবতীয় প্রশংসা আল্লাহর জন্য হাদিয়া স্বরূপ পেশ করছি।\"\n\nএর উত্তরে আল্লাহ তায়ালা নবীজিকে সালাম দিয়ে বললেন-\n\nالسلام عليك أيها النبي ورحمة الله وبركاته -\n\nঅর্থঃ- “হে আমার প্রিয় নবী, আপনার প্রতি আমার সালাম, রহমত ও বরকতসমূহ বর্ষিত হোক।\" উক্ত সালামের জবাবে নবী করীম [ﷺ] আরয করলেন-\n\nالسلام علينا وعلى عباد الله الصالحين -\n\nঅর্থঃ- “হে আল্লাহ! তোমার সালাম এবং আমি আমার গোনাহগার উম্মতের উপর এবং তোমার অন্যান্য নেককার বান্দাদের উপর বর্ষিত হোক\"! আল্লাহ ও আল্লাহর রাসূলের এই ছালাম বিনিময়ের কৌশলপূর্ণ উক্তি ও ভালবাসার নমুনা এবং উম্মতের প্রতি নবীজির [ﷺ] স্নেহ-মমতা দেখে ও শুনে জিব্রাইল সহ আকাশের মোকাররাবীন ফেরেশতাগণ সমস্বরে বলে উঠলেন-\n\nأشهر أن لا إله إلا الله واشهد ان محمدا عبده ورسوله\n\nঅর্থঃ- “আমি (প্রত্যেকে) সাক্ষ্য দিচ্ছি, আল্লাহ ছাড়া কোন মাবুদ নাই এবং আরো সাক্ষ্য দিচ্ছি যে, মুহাম্মদ মোস্তফা [ﷺ] আল্লাহর প্রিয় বান্দা এবং তাঁর প্রিয় রাসূল।\"\n\n\"আল্লাহর কাছে তিনি প্রিয় বান্দা- কিন্তু বিশ্ব জগতের কাছে তিনি প্রিয় রাসূল।\" কি যে ঘনিষ্ট সম্পর্ক এখানে বর্ণনা করা হয়েছে- তা কেবল মহাজ্ঞানীরাই অনুধাবন করতে পারবেন।\n\nআল্লাহ তায়ালা নিজের ও হাবীবের মধ্যে ভাব বিনিময়ের এই তাশাহুদ আমাদের নামাযের একটি ওয়াজিব অংশ করে দিয়েছেন। এর প্রতিটি শব্দ নামাযের বৈঠকে ওয়াযিব। আল্লাহ তায়ালার দরবারে নবী করীম [ﷺ] যেভাবে সম্মোধনমূলক তাহ্যিয়াত পাঠ করে ছিলেন এবং আল্লাহ তায়ালা যেভাবে সম্মোধন করে নবীজিকে [ﷺ] সালাম দিয়েছিলেন, অনুরূপভাবে তাশাহুদ পড়ার সময় প্রত্যেক মুছল্লিকে আল্লাহকে সম্মোধন করে তাহিয়্যাত অংশটুকু পাঠ করতে হবে এবং নবী করীম [ﷺ]-কেও সম্মোধন করে সালাম পেশ করতে হবে। ফতোয়ে শামীর এবারত দেখুন-\n\nويقصد بها الإنشاء لا الاخبار -\n\nঅর্থঃ- “আল্লাহর তাহিয়্যাত এবং রাসূলের প্রতি ছালাম পাঠকালীন সময়ে খেতাব বা সম্মোধন করতে হবে।\" (ফতোয়ায়ে আলমগীরী ও বাহারে শরীয়ত দ্রষ্টব্য)।\n\nযেহেতু মু’মিনদের নামায মি’রাজ স্বরূপ- সুতরাং মি’রাজের মতই আল্লাহ ও রাসূলকে সম্মোধন করতে হবে। সম্মোধন করা হয় হাযির নাযির ব্যাক্তিকে। সুতরাং নবীজি [ﷺ] হাযির-নাযির। (ইমাম গাযালীর ইহইয়া)\n\nউম্মতের জন্য মাগফিরোতের সুপারিশঃ\n\nরিয়াজুন্নাছেহীন কিতাবে তাফসীরে মুগনী ও মিরছাদুল ইবাদ নামক দুটি গ্রন্থের সূত্রে বর্ণিত আছে - নবী করীম [ﷺ]-কে আল্লাহ তায়ালা জিজ্ঞেস করলেন, “আপনি আমার কাছে কি প্রার্থনা করেন\"? নবী করীম [ﷺ] বললেন- “হে আল্লাহ, আপনি রাব্বুল ’আলামীন, আর আপনি আমাকে বানিয়েছেন রাহমাতুল্লিল ’আলামীন হিসেবে। আমার উম্মত বেশুমার গুনাহগার মুযনেবীন। আমার খাতিরে আমার গুনাহগার উম্মতকে মাফ করে দিন।\" আল্লাহ তায়ালা বলেন- “আপনার খাতিরে আপনার উম্মতের মধ্যে হতে সত্তর হাজারকে ক্ষমা করার প্রতিশ্রুতি দিচ্ছি। এরপর আর কি প্রার্থনা আছে?\" নবী করীম [ﷺ] পুনরায় গুনাহগার উম্মতের উল্লেখ করেলেন। এভাবে ৭০০ (সাতশত) বার প্রার্থনা করলেন। প্রত্যেকবার সত্তর হাজার গুনাহগার উম্মতের ক্ষমার ঘোষণা করলেন পাক পরওয়ারদেগার। এভাবে চার কোটি নব্বই লক্ষ উম্মতকে ঐ দিন ক্ষমার আওতায় আনা হল।\n\nনবী করীম [ﷺ] উম্মতের মায়ায় আবারও আরয পেশ করলেন। আল্লাহ তায়ালা এবার বলেন- “এখন আপনি ও আমি একা। হাশরের ময়দানে ফেরেশতা, আম্বিয়া, আউলিয়া ও হাশরবাসীদের সবার সামনে অবশিষ্টকে ক্ষমা করবো। আপনি চাইবেন- আমি দিবো। সবাই স্বাক্ষী থাকবে এবং আপনার মর্তবা তখন সকলেই উপলদ্ধি করবে।\" সুবহানাল্লাহ্। এমন এক শাহী দরবারে গিয়েও নবী করীম [ﷺ] নিজের ও পরিবারের জন্য কিছুই না চেয়ে শুধু গুনাহগার উম্মতের নাজাত প্রার্থনা করেছেন। সত্যিই তিনি ঈমানদারদের জন্য রাউফুর রাহীম। সুরা তাওবার শেষাংশে এরশাদ হয়েছেঃ\n\nبالمءمنين رؤوف الرحيم -\n\nঅর্থঃ- “নবী করীম [ﷺ] মু’মিনদের জন্য স্নেহময় ও দয়াশীল।\" এই স্নেহ ও দয়ার বহিঃ প্রকাশ হয়েছিল মি’রাজ রাত্রীতে এবং ভাবিষ্যতে হবে হাশরের ময়দান। আল্লাহর ভয়ে কেউ সুপারিশের জন্য অগ্রসর হবে না- তখন নবী করীম [ﷺ] হতাশ হাশরবাসীকে অভয় দিয়ে বলবেন, انا لها “তোমাদের শাফায়তের জন্য আমি আছি\"- (বোখারি ও মুসলিম)। সুবহানাল্লাহ্!\n\nমিরাজ হতে ষষ্ঠ আকাশে প্রত্যাবর্তন ও পূনঃ গমন অনেক রায ও নেয়াযের কথার পর আল্লাহ তাযালা উম্মতে মুহাম্মদীর উপর দিনে রাত্রে ৫০ (পঞ্চাশ) ওয়াক্ত নামায ফরয করলেন এবং নবী করীম [ﷺ]-কে বিদায় দিলেন। নবী করীম [ﷺ] যখন ষষ্ঠ আকাশে আসলেন, তখন মুছা (عليه السلام)-এর সাথে সাক্ষাত হলো। সিদরাতুল মুনতাহাতে জিব্রাইল (عليه السلام), কিংবা সপ্তম আকাশে হযরত ইব্রাহীম (عليه السلام) কিংবা অন্য কোন আকাশে অন্যান্য নবীগনের সাথে সাক্ষাতের উল্লেখ কোন হাদিস গ্রন্থে দেখা যায় না। শুধু মুছা (عليه السلام)-এর উল্লেখ রয়েছে।\n\n[(বুখারী ৭৫১৭, ই ফাঃ ৭০০৯, মুসলিমঃ ১৬২, আহমাদঃ ১২৫০৭) মুসলীম, মিশকাত প্রভৃতি হাদিস গ্রন্থ)]\n\nহযরত মুছা (عليه السلام) আরয করলেন- “কত ওয়াক্ত নামায ফরয করা হলো আপনার উম্মতের উপর?\" হুযুর [ﷺ] বললেন- \"পঞ্চাশ ওযাক্ত\"। মুছা (عليه السلام) বললেন, \"আমার অভিজ্ঞতা থেকে বলছি - আপনার উম্মত তা আদায় করতে পারবে না। কেননা, আমার উম্মতের উপর কম হওয়া সত্বেও তারা তা আদায় করতে পারেনি। আপনি রবের কাছে আবার ফিরে যান এবং হাল্কা করার প্রার্থনা করুন। হাদীসের এবারত নিম্নরূপ-\n\nارجع الى ربك واسءل التخفيف -\n\nঅর্থঃ- “ আপনার রবের কাছে ফিরে যান এবং হাল্কা করার দরখাস্ত পেশ করুন।\" হুযুর [ﷺ] এরশাদ করেন - “অতঃপর আমি ফরে গেলাম। আল্লাহ তায়ালা এবার পাঁচ ওয়াক্ত কমালেন। আমি পুনঃ ৬ষ্ঠ আকাশে ফিরে আসলাম। এবারও মুছা (عليه السلام) পুনরায় আমার রবের কাছে ফিরে যেতে আরয করলেন।\" এই ভাবে নয় বার ৬ষ্ঠ আকাশ থেকে নবী করীম [ﷺ] আল্লাহর দরবারে যাওয়া-আসা করলেন। আল্লাহ তায়ালা প্রতি বার পাঁচ ওয়াক্ত করে নামায কমাতে থাকলেন এবং পঞ্চাশের মধ্যে পঁয়তাল্লিশ ওয়াক্ত কমিয়ে মাত্র পাঁচ ওয়াক্ত বাহাল রাখলেন। এবারও হযরত মুছা (عليه السلام) পুনরায় আল্লাহর দরবারে ফিরে যাওয়ার জন্য আরয পেশ করলেন। নবী করীম [ﷺ] বললেন- “আমি পাঁচ ওয়াক্তেই রাজী হলাম। পুনরায় ফিরে যেতে লজ্জা লাগে।\" আল্লাহন পাক সাথে সাথে ওহী নাযেল করলেনঃ\n\nلاتبديل لكلمات الله -\n\nঅর্থাৎ- “আল্লাহ ফায়সালার আর কোন পরিবর্তন হবে না।\" তবে আল্লাহ তায়ালা শান্তনা দিয়ে নবী করীম [ﷺ]-কে বললেন, “আপনার উম্মত পাঁচ ওয়াক্ত নামায আদায় করলে আমার এখানে পঞ্চাশ ওয়াক্তই লিখা হবে। সুতরাং আপনার উম্মতকে ওয়াক্ত দেয়া যেমন ঠিক, তেমনভাবে আমার পঞ্চাশ ওয়াক্তের নির্দেশও ঠিক। পার্থক্য শুধু সংখ্যায়- গুণে নয়।\" সুবাহানাল্লাহ! আল্লা্হর কি অসীম দয়া! বান্দা পাঁচ ওয়াক্ত আদায় করবে, আর আল্লাহ তায়ালা তার দশগুণ করে রেকর্ড করবেন!\n\nপাঁচ ওয়াক্তের মধ্যে সীমাবদ্ধ রাখার হেকমত তাফসীরে রুহুল বায়ান, ইতকান, বেদায়া নেহায়া- প্রভৃতি গ্রন্থে উল্লেখ করা হয়েছে। ফজর নামাজ হযরত আদম (عليه السلام) আদায় করতেন। যোহরের নামায হযরত ইব্রাহীম (عليه السلام), আসরের নামায হযরত ইউনুস (عليه السلام), মাগরিবের নামায হযরত ঈছা (عليه السلام)এবং এশার নামায হযরত মুছা (عليه السلام) আদায় করতেন। আল্লাহ তায়ালা পছন্দ করে পাঁচজন পয়গাম্বরের পাঁচ ওয়াক্ত নামায একত্রিত করে উম্মতে মুহাম্মদীকে দান করলেন। সুতরাং নামাযের ইবাদতটি নবীগণের স্মৃতি বহনকারীও বটে।\n\n[মূলতঃ প্রত্যেক এবাদতের মধ্যেই, এমনকি- প্রত্যেক তসবিহ’র মধ্যেও কোন না কোন নবী, অলী অথবা ফেরেশতার ইবাদত বা স্মৃতি বিজড়িত রয়েছে, যেমন- হজ্বের মধ্যে হযরত ইব্রাহীম (عليه السلام), কোরবনীর মধ্যে হযরত ইসমাইল (عليه السلام), সাঈ-এর মধ্যে বিবি হাযেরা এবং আরফাতে অবস্থানের মধ্যে হযরত আদম (عليه السلام)-এঁর স্মৃতি জড়িত। নামাযের মধ্যে কিয়াম, রুকু, সিজদা, তছবিহ্-ইত্যাদি ফেরেশতাদের স্মৃতি- নবী করীম [ﷺ] মি’রাজে প্রত্যক্ষ করে প্রথমে নিজে আমল করেছেন। পরে আমাদেরকে হুকুম করেছেন- হুযুর [ﷺ]-কে দেখে দেখে অনুসরণ করার জন্য। সুতরাং নবী করীম [ﷺ]-এঁর অনুকরণ ও অনুসরণের নামই ইবাদত- যার মধ্যে রয়েছে অন্যদের স্মৃতি বিজড়িত (জালালুদ্দীন সূয়ুতি কৃত শরহে সুদূর)।\n\nএখানে প্রশ্ন জাগে- মি\u0027রাজ থেকে প্রত্যাবর্তনকালে শুধু মুছা (عليه السلام)-এর সাথে হুযুর [ﷺ]-এর সাক্ষাৎ এবং তাঁর অনুরোধে বারবার আল্লাহর দরবারে নবী করীম [ﷺ]-এর যাতায়াত কি আল্লাহর ইচ্ছায় এবং পরিকল্পনা মোতাবেক হয়েছিল- নাকি নবীজির [ﷺ] ইচ্ছায় হয়েছিল? এ প্রশ্ন স্বাভাবিক। সাথে সাথে আর একটি প্রশ্নও এসে যায়। তাহলো- নবী করীম [ﷺ] বার বার আল্লাহর দরবারে গেলেন কিসে করে এবং দুনিয়াতে ফেরত আসলেন কেমন করে? আর একটি প্রশ্ন জাগে -মুছা (عليه السلام) কি উদ্দেশ্যে উম্মতে মুহাম্মাদীর জন্য সুপারিশ করেছিলেন? অন্য কোনও উদ্দেশ্য নিহীত ছিল কিনা? বিভিন্ন কিতাবে এসবের উত্তর দেয়া আছে। নিম্নে তা ক্রমান্বয়ে বর্ণনা করা হলো।\n\n১। প্রথম প্রশ্নের উত্তর হলোঃ আল্লাহ তায়ালার পূর্ব পরিকল্পনা মোবাবেকই হযরত মুছা (عليه السلام) ৬ষ্ঠ আকাশে অপেক্ষমাণ ছিলেন। আল্লাহর ইচ্ছা ছিল- তাঁর প্রিয় হাবীব বারবার তাঁর দরবারে ফিরে যাক এবং বারবার তাঁর সাথে হাবীবের দীদার নসিব হোক। (তাফসীরে সাভী)\n\n২। দ্বিতীয় প্রশ্নের জবাব হচ্ছেঃ ষষ্ঠ আকাশ থেকে আল্লাহর দরবারে যাতায়াতের ক্ষেত্রে বা দুনিয়াতে ফেরত আসার ক্ষেত্রে রফরফ বা বোরাক ব্যবহারের উল্লেখ হাদিসের কিতাবে সরাসরি পাওয়া যায় না। তাফসীরে রুহুল মাআনীতে বলা হয়েছেঃ যেভাবে বোরাকে নবী করীম [ﷺ] মি’রাজ গমন করেছেন, সেভাবে ফেরত এসেছেন। এটাই স্বাভাবিক ধারণা। তাফসীরে রুহুল বায়ান তাফসীরে রুহুল মাআনীরও পূর্বে রচিত- তাই এর মতামত অধিক শক্তিশালী। উক্ত তাফসীরে রুহুল বায়ানের গ্রন্থকার সুরা নাজম-এর তিন আয়াত-এঁর ব্যাখ্যায় বলেছেনঃ\n\nوالنجم -إذا هوى -ما ضل صاحبكم وما غوى -\n\nঅর্থঃ-“নিম্নগামী তারকার শপথ! তোমাদের সাথী মুহাম্মদ [ﷺ] কখনও পথ ভুলেননি বা প্রথভ্রষ্ট হননি এবং টেরা বাঁকাও হননি।\"\n\nতাফসীরকারক বলেন- উক্ত আয়াত মি’রাজের ঘটনার সাথে সম্পৃক্ত। সাধারণ অর্থে অস্তমিত তারকা হলেও ইমাম জাফর সাদেক (رضي الله عنه)-এঁর মতে ‘নাজম দ্বারা উক্ত আয়াতে নবী করীম [ﷺ]-কেই বুঝান হয়েছে। কেননা হুযুর [ﷺ]-এঁর এক হাজার নামের মধ্যে আন-নাজম একটি নাম।\" আর هوى অর্থঃ- নিন্মগামী। তাহলে আয়াতের অর্থ দাঁড়ায় - “আল্লাহর দরবার থেকে নিম্নগামী তারকা মুহাম্মদ মোস্তফা [ﷺ]-এঁর শপথ।\" আর ‘পথ ভুলেননি বা টের বাঁকা হননি’- এই মন্তব্যর অর্থঃ যে পথে তিনি এসেছিলেন, সেপথেই ফিরত গিয়েছেন।\"\n\nবোরাক বা রফরফের মাধ্যেমে প্রত্যাবর্তন করলে একথার প্রয়োজন হত না। কেননা, তখন তো বোরাক বা রফরফই তাঁকে পথ দেখিয়ে নিয়ে যেতো। সুতরাং নবী করীম [ﷺ] মি’রাজ থেকে আসা কালীন সময়ে আল্লাহর কুদরতে একা একা যাতায়াত করেছেন- এটাই সুস্পষ্ট। কেননা, তিনি তো নূর। নূর ও আলো সব কিছু ভেদ করে সোজা গতিতে ধাবিত হয়, এটাই বিজ্ঞানসম্মত সিদ্ধান্ত (তাফসীরে ইবনে আব্বাস রুহুল বায়ান-সুরা আন নাজম)। শুধু বাইতুল মোক্কাদাছে এসে বোরাকে আরোহণ করে তিনি মক্কায় পৌছেন। ৭০০ বৎসর পূর্বের ফারছী গ্রন্থ “রিয়াজুন নাসিহীন\"- এ ইমাম জা’ফর সাদেক (رضي الله عنه) হতে বর্ণনা করা হয়েছে- “মি’রাজ হতে ফিরে আসার পথে রফরফ বোরাক বা ফেরেশতা- কিছুই সাথে ছিলো না\"।\n\n৩। তৃতীয় প্রশ্নের জবাব হলোঃ একজন নবী ইনতিকালের আড়াই হাজার বৎসর পরও অন্যের উপকার করতে পারেন, যেমন উপকার করেছিলেন মুছা (عليه السلام) উম্মতে মুহাম্মদীকে। এভাবে আল্লাহ’র নবী এবং অলীদের উসিলায় সাধারণ মানুষের অনেক উপকার হয়। এ সম্পর্কে অসংখ্য প্রমাণ ও দলীল বিদ্যমানে আছে।\n\nবাহ্যিক দৃষ্টিতে মনে হয় - হযরত মুছা (عليه السلام) আমাদের উপকারের জন্য ৬ষ্ঠ আকাশে দাঁড়িয়ে থেকে নবী করীম [ﷺ]-কে বারবার যাতায়াত করতে অনুরোধ করেছিলেন। কিন্তু তাঁর অন্যতম উদ্দেশ্যও এর মধ্যে নিহীত ছিল। তাফসীরে সাভীতে উল্লেখ আছে, তূর পর্বতে হযরত মুছা (عليه السلام) আল্লাহ্‌ পাকের নূরের তাজাল্লীতে বেহুঁশ হওয়ার কারণে আল্লাহকে দর্শন করতে পারেননি। কিন্তু মি’রাজ রাত্রীতে নবী করীম [ﷺ] আল্লাহর সান্নিধ্যে ফানা হয়ে আল্লাহর যে তাজাল্লী বয়ে নিয়ে এসেছিলেন- তা দেখে হযরত মুছা (عليه السلام)-এর তূর পর্বতের সাধ পূনরায় জেগে উঠে। তাই আল্লাহর তাজাল্লী দর্শনের জন্যই উম্মতে মুহাম্মদীর বাহানায় নবী করীম [ﷺ]-কে আল্লাহর দরবারে বারবার ফিরে যেতে অনুরোধ করেন। আমাদের জন্য সুপারিশ করা ছিল উপলক্ষ মাত্র। সুবহানাল্লাহ্! (তাফসীরে সাভী ২য় খন্ড ৮১৯ পৃঃ) একটি কাজে কয়েকটি উদ্দেশ্য থাকা খুবই স্বাভাবিক। সুতরাং উভয়বিধ উদ্দেশ্যের মধ্যে উম্মতের কল্যাণ ও খোদা দর্শনে কোন বিরোধ নেই।\n\nআলা হযরত ইমাম আহমদ রেজা (رضي الله عنه) বলেন-\n\nکس کو دیکھا یھ موسی سے پوچھے کوی -\nآنکھ والوں کی ھمت یھ لا کھون سلام -مصطفٰے -\n\nঅর্থঃ- “মুছা (عليه السلام) সেদিন কাকে দেখেছিলেন এবং তাঁর মধ্যেমে কার প্রতিচ্ছবি দেখেছিলেন- তা মুছা (عليه السلام) কেই জিজ্ঞেস করো।\" দিব্যদৃষ্টি সম্পন্ন লোকেদের দিব্য জ্ঞানের উপর শত সহস্র ছালাম।\" (হাদায়েকে বখশিষ- আলা হযরত)। রাসুলে খোদা [ﷺ] হলেন আল্লাহর দর্শনের আয়না স্বরূপ (মসনবী)।\nمصطفے آءنھ ظل خدا است -منعکس دورے ھمھ خوئے خداست -\n\nআল্লাহর দীদার সম্ভব কিনা?\n\nহাবীবে খোদা [ﷺ] স্বচক্ষে আল্লাহকে দেখেছেন। আল্লাহর দীদার বা দর্শন সম্ভব কিনা এবং সম্ভব হলে কিভাবে এবং কোথায় সম্ভব? এ প্রসঙ্গটি এর সাথে সম্পৃক্ত বলে এ সম্পর্কে সামান্য আলোকপাত করতে চাই।\n\nপ্রথমতঃ নীতিগত ভাবে আল্লাহর দর্শন লাভ করা সম্ভব। নবী করীম [ﷺ] মি’রাজ গমন করে জাগ্রত অবস্থায় স্বচক্ষে আল্লাহর দীদার লাভ করেছিলেন। চক্ষু মোবারক দিয়ে এবং হৃদয় দিয়েও তিনি আল্লাহকে দেখেছিলেন। নবী করীম [ﷺ]-এঁর চোখ এবং কলব উভয়ের দর্শনই সমান গুরুত্ববহ। আল্লাহ পাক এরশাদ করেন- “তিনি চোখে যা দেখেছেন- হৃদয় তা অস্বীকার করেনি।\" (সুরা নাজমঃ ১১)\n\nহযরত মুছা (عليه السلام) আল্লাহর নূরের তাজাল্লী এই চোখে সহ্য করতে পারেন নি বলেই বেহুঁশ হয়ে পড়ে গিয়েছিলেন। বুঝা গেল- সহ্য করতে পারলে তিনি আল্লাহকে দেখতে পেতেন। দুনিয়ার চোখে আল্লাহকে দেখার আরয করার কারণে আল্লাহ তায়ালা বলেছিলেন لن تراني অর্থাৎ- এই চোখে কখনো দেখতে পাবে না।\n\nকিন্তু নবী করীম [ﷺ]-কে স্বচক্ষে দর্শন দিয়েছেন মি’রাজে। একবার নয়- দশবার। আর ৩৩ বার দর্শন দিয়েছেন দুনিয়াতে স্বপ্নে। (বোখারীর হাশিয়া- আহম্মদ আলী সাহরানপুরী - নামায দ্রষ্পব্য, রু’ইয়াতুল্লাহি, দারাকুতনী, হাদীস নং ২২৭, পৃ. ৩০৯)। মহিউদ্দিন আরবী (رضي الله عنه) স্বীয় তাফসীরে উল্লেখ করেছেন যে, নবী করীম [ﷺ]-এর মি’রাজ হয়েছিল ৩৪ বার। তন্মধ্যে ১ বার জাগ্রত অবস্থায় সশরীরে ও সচক্ষে এবং ৩৩ বার হয়েছিল স্বপ্নযোগে এবং রূহানীভাবে। সে সময় তিনি মদীনায় বিবি আয়েশা (رضي الله عنها)-এঁর ঘরে অবস্থান করেছিলেন। ঐ স্বপ্নের মি’রাজের ব্যাপারেই হযরত আয়েশা সিদ্দিকা (رضي الله عنها) বলেছেন যে , “আমি মি’রাজ রাত্রে নবী করীম [ﷺ]-এঁর দেহ মোবারককে আমার বিছানা হতে হারিয়ে ফেলিনি- বরং তিনি আমার বিছানায় শুয়েই মি’রাজ করেছেন\"- অর্থাৎ স্বপ্নে আল্লাকে দেখেছেন। বাতিলপন্থীরা এই হাদীসকে মক্কার মি’রাজের সাথে একত্রিত করে বলেছে - হুজুরের স্বশরীরে মি’রাজ হয়নি। হাদীসের প্রেক্ষাপট জানা না থাকলে বুঝতে সমস্যা হওয়াই স্বাভাবিক!\n\nআল্লাহ তায়ালা মদীনায় ৩৩ বার রূহানী সাক্ষাৎ দিয়েছেন নবীজির সাথে। স্বশরীরের মি’রাজ হয়েছিল মক্কা শরীফ থেকে, যে সময় হযরত আয়েশা (رضي الله عنها) স্বামীগৃহে গমনই করেন নি। হযরত আয়েশা (رضي الله عنها) কর্তৃক হুযুর [ﷺ]-এঁর সশরীরে মি’রাজ অস্বীকৃতিসূচক বর্ণনা বা হাদিসখানা মদীনায় সংগঠিত রূহানী মি’রাজের সাথে সম্পর্কিত। মক্কা হতে মিরাজ গমনের সাথে এর কোন সম্পর্ক নেই। এটাই আহলে সুন্নাত ওয়াল জামায়াত, সলফে সালেহীন ও সাহাবায়ে কেরামের মত।\n\nআউলিয়ায়ে কেরামগণ স্বপ্নে বা মোশাহাদার মাধ্যেমে আল্লাহর দিদার লাভ করেছেন বলে আক্বায়েদের কিতাবে উল্লেখ আছে। ইমাম আবু হানিফা (رحمه الله عليه), ইমাম আহমদ বিন হাম্বল (رحمه الله عليه), এবং ক্বেরাতের সপ্ত ইমামের অন্যতম ইমাম হযরত ক্বারী হামযা (رحمه الله عليه) প্রমুখ অলীগণের আল্লাহ দর্শন এই শ্রেণীভূক্ত। আর পরকালে যখন মু’মিনই আল্লাহকে চাক্ষুস দেখতে পাবে বলে ২৩ জন সাহাবী কর্তৃক বর্ণিত মোতাওয়াতের হাদীসে প্রমাণ পাওয়া যায়। (নিবরাছ)\n\nকিন্তু কিছু কিছু জ্ঞানপাপী আলেম- যারা নিজেকে বড় আলেম বা শাইখুল হাদীস বলে পরিচয় দিতে গর্ববোধ করে- তারা নবী করীম [ﷺ]-এঁর স্বপ্নে আল্লাহর দীদার লাভ করাকে অবাস্তব বলে এক ফতোয়ায় উল্লেখ করেছে। তারা এমনও দাবী করেছে যে, কোন সাহাবী- এমনকি নবী করীম [ﷺ] ও স্বপ্নে আল্লাহর দীদার লাভ করার দাবী করেন নি। বাস্তবে বা স্বপ্নে আল্লাহর দীদারের ঘটনা নাকি গাজাখুরী কথা। হযরত বড় পীর আবদুল কাদের জিলানী (رضي الله عنه) রচিত সিররুল আসরার কিতাবে বর্ণিত এ সম্পর্কীত হাদীসকে এই পাপীরা সনদবিহীন হাদীস বলে উড়িয়ে দিতে চেয়েছিল।\n\nঅধম লেখক (আব্দুল জলিল) ১৯৯৩ইং সনে ২৭ পৃষ্ঠা ব্যাপী এক ফতোয়ায় তাঁদের দাবীকে ভ্রান্ত ও ভিত্তিহীন বলে প্রমাণ করেছি, আলহামদুলিল্লাহ্‌, তাদেরই দেওবন্দ মাদ্রাসার কিতাব \"তালিকুছ ছবিহ্\" ও \"ফয়যুল বারী শরহে বোখারী\" দিয়ে এবং হাটহাজারী থেকে প্রকাশিত তাদের কিতাব \"তানজিমুল আশতাত ফি হাল্লিল মিশকাত\" থেকে সনদসহ হাদীস পেশ করে। এছাড়াও মোল্লা আলী ক্বারীর \"মিরকাত\" গ্রন্থের মধ্যেও উক্ত হাদীসখানা লিপিবদ্ধ আছে। নবী করীম [ﷺ] উক্ত হাদীসে এরশাদ করেছেন, “আমি আমার প্রভূ আল্লাহ তায়ালাকে গোফবিহীন যুবকের ন্যায় (নিখুঁত) দেখেছি।\" এই হাদীসখানা মোতাশাবিহি বা দুর্বোধ্য- যার প্রকৃত অবস্থা রহস্যাবৃত। কেননা, হানাফী মাযহাব মতে আল্লাহ’র কোন আকৃতি নেই। তাই বলে এ হাদীস সনদ বিহীন নয়। আমার উক্ত ফতোয়ায় সনদ উল্লেখ করেছি।\n\nমোদ্দাকথা হলো- আল্লাহ তায়ালা বিভিন্ন অবস্থায় নিজেকে প্রকাশ করে থাকেন। হাশরের ময়দানে মু’মিনগণ দেখবে রহমানী অবস্থায়, আর কাফেররা দেখবে গযবী ও কাহহারী অবস্থায়। নবী করীম [ﷺ] ছাড়া অন্য কোন সৃষ্টি আল্লাহকে প্রত্যক্ষ স্বচক্ষে দেখেনি। ইমাম আহমদ ইবনে হাম্বল হযরত ইবনে আব্বাছ (رضي الله عنه)-এঁর বর্ণিত হাদীসের উদ্ধৃতি দিয়ে জোর দিয়ে বলেছেন যে, “নবী করীম [ﷺ] আল্লাহ তায়ালাকে স্বচক্ষে দেখেছেন।\" এভাবে বার বার বলতে বলতে তার (ইবনে হাম্বল) নিঃশ্বাস বন্ধ হয়ে এসেছিল।\n\nতাফসীরে রুহুল বয়ানে উল্লেখ আছে, হিজরতের সাত মাস পূর্বে মি’রাজ সংঘটিত হয়েছিল। নবী করীম [ﷺ]-কে আল্লাহ তায়ালা যে-সব এলেম দান করেছেন, তা উর্দ্ধজগতের যাবতীয় গায়েবী বিষয়ের এলেমের সমষ্টি বা ইলমে মুহীত। আরবী এবারত দেখুনঃ\n\nصار علمه عليه السلام محيطا لجميع المعلومات الغيبية الملكوتية -\n\nঅর্থাৎঃ “হুযুর [ﷺ]-এঁর এলেম উর্দ্ধজগতের যাবতীয় গায়েবী বিষয়ের বেষ্টনকারী।\"\n\nসুতরাং নবী করীম [ﷺ]-এঁর “ইলমে গায়েব মুহীত\" অস্বীকারকারীদের দাবী মিথ্যা ও ভিত্তিহীন। ওহাবী সম্প্রদায় ইলমে গায়েব মূহীত অস্বীকার করে। ইমামে রাব্বানী (رحمة الله عليه) বলেছেনঃ “আল্লাহ তায়ালা তাঁর খাছ ইলমে গায়ব বিশেষ বিশেষ নবীগণকে দান করেছেন। মকতুব নং ৩১০ প্রথম খন্ড। (আল্লাহর খাছ এলেম পাঁচটি। যথাঃ (১) কিয়ামতের বিষয় (২) বৃষ্টি বর্ষণ (৩) মাতৃগর্ভের সন্তান ছেলে-না মেয়ে (৪) আগামীদিনের রিযিক (৫) কোথায় কে মৃত্যু বরণ করবে। এগুলোর ইলম বিশেষ বিশেষ নবীকে দান করেছেন। (মকতুবাত শরীফ প্রথমখন্ড মকতুব নং ৩১০)। বুঝা যাচ্ছে-পঞ্চ গায়েবের এলেমও আল্লাহপাক তাঁকে দান করেছেন।\n\nমি’রাজের রাত্রিতে আল্লাহ তায়ালা নবী করীম [ﷺ]-কে যেভাবে সম্মানিত করেছেন, তাতেই বুঝা যায়- তিনি ছিলেন সর্বশ্রেষ্ঠ মহামানব, অতিমানব এবং সর্বশ্রেষ্ঠ মর্যাদার অধিকারী। কিন্তু মৌলভি দেলোয়ার হোসেন সাঈদী মওদুদীর মতবাদ গ্রহণ করে নবী করীম [ﷺ]-কে আল্লাহর ‘দাস’ বলে বিভিন্ন মাহফিলে তাফসীরের নামে অপপ্রচার চালিয়েছেন। তিনি বলতে চান- عبده শব্দের অর্থ আল্লাহর দাস। নাউযুবিল্লাহ! আমরা বলতে চাই- তার দাবী অনুযায়ী-দাসের জন্য কি এত অভ্যর্থনা ও শাহী এন্তেজাম করা হয়? দাস হলো নিকৃষ্ট শ্রেণীর লোক। হিন্দুদের মধ্যে দাশ হলো চতুর্থ শ্রেণীর বা সর্বনিম্ন শ্রেণীর শুদ্র জাত। \"দাস\" শব্দটি ২৭টি অর্থে ব্যবহৃত হয়ে থাকে। তন্মধ্যে একটি হচ্ছে- “যার মাধ্যমে আল্লাহর পরিচয় হয় এবং যার জন্য স্বয়ং আল্লাহ প্রতীক্ষমান।\"\n\nআল্লামা ইকবাল عبده শব্দটির তাৎপর্য্য সুন্দরভাবে তার কাব্যে ফুটিয়ে তুলেছেন এভাবে-\n\nعبد دیگر عبدہ چیزے دیکر -اوسر آپا انتظار این منتظ\n\nঅর্থ্যাৎ- ‘আবদ’ এক জিনিস, আর ‘আবদুহু’ অন্য জিনিস। আব্দ অর্থ আল্লাহর জন্য এন্তেজারকারী এবং আবদুহু অর্থঃ- যার জন্য স্বয়ং আল্লাহ্ এন্তেজারী করেন।\n\nমি’রাজ থেকে নবী করীম [ﷺ] ফিরে এসে দেখতে পেলেন - বিছানা তখনও গরম রয়েছে। ভোরে তিনি কাবাগৃহে তশরীফ নিয়ে সকলের কাছে এ ঘটনা বললেন। আবু জাহল প্রমুখ কোরাইশ দলপতিরা একথা শুনে পরীক্ষার ছলে বাইতুল মোকাদ্দাসের দরজা-জানালা ইত্যাদির বিবরণ জানতে চাইল। তারা জানতো যে, নবী করীম [ﷺ] কোনদিন বাইতুল মোকাদ্দাস যান নি। আল্লাহ রাব্বুল ‘আলামীন সাথে সাথে জিব্রাইলের মারফতে বাইতুল মোকাদ্দাসের পূর্ণ ছবি তাঁর চোখের সামনে তুলে ধরলেন- যেন বর্ণনা দিতে হুযুরের তকলীফ না হয়। নবী করীম [ﷺ] দেখে দেখে সব বলে দিলেন। এতেও তারা ক্ষান্ত হলনা। পুনরায় জিজ্ঞেস করলো- আপনি কি আমাদের কোন বাণিজ্য কাফেলা দেখেছেন? নবী করীম [ﷺ] বললেন- “হাঁ, তারা মক্কার অতি নিকটে পৌঁছেছে এবং বুধবার সূর্য উঠার পূর্বেই তারা মক্কায় প্রবেশ করবে।\" (বেদায়া)।\n\nআবু জাহল প্রমুখ ঐদিন খুব ভোরে ঘরের ছাদে উঠে কাফেলার আগমন পরীক্ষা করতে লাগলো। এদিকে সূর্য উঠে উঠে অবস্থা-অথচ কাফেলা তখনো দৃষ্টি গোচর হচ্ছিলো না। আবু জাহল বললো- এবার পরীক্ষা হয়ে গেছে- নবীর মি’রাজ মিথ্যা। কেননা, তিনি বলেছেন- বুধবার সূর্য উঠার পূর্বে কাফেলা মক্কায় প্রবেশ করবে- অথচ আমরা আমাদের দৃষ্টি পথে কাফেলার কোন চিহ্নই দেখছিনা। আল্লাহ তায়ালা নবী করীম [ﷺ]-এঁর কথা ও সম্মান ঠিক রাখার জন্য সেদিন রাত্রিকে আরও দীর্ঘায়িত করে দিলেন – সূর্যের গতি থামিয়ে দিয়ে। পরে দেখা গেল, সূর্য উঠার পূর্বেই কাফেলা মক্কায় পৌঁছে গেছে। সুবহানাল্লাহ! (বেদয়া নেহায়া)।\n\nএভাবে আল্লাহ তায়ালা নবী করীম [ﷺ]-এঁর মি’রাজের ঘটনা সত্য প্রমাণিত করলেন। কিন্তু চোরে না শুনে ধর্মের কাহিনী। আবু জাহল নবীজীর মি’রাজ গমনকে অসম্ভব বলে প্রমাণ করার জন্য হৈ চৈ শুরু করে দিল। সে হযরত আবু বকর সিদ্দিক (رضي الله عنه)-কে বাড়ী হতে আসতে দেখে মি’রাজ বিষয়ে ধোকা দেয়ার চেষ্টা করলো। তার কথা শুনে হযরত আবু বকর সিদ্দিক (رضي الله عنه) জিজ্ঞাসা করলেন, একথা কে বলেছেন? আবু জাহল উপহাস করে বললো, কে আর বলবে? তুমি যাঁর পিছনে এতদিন ঘুরছো, তিনি ছাড়া এমন অসম্ভব কথা আর কে বলতে পারে? তখন আবু বকর সিদ্দিক (رضي الله عنه) বললেন- “নবী করীম [ﷺ] বলে থাকলে সত্যই বলেছেন।\" এ কথা শুনে আবু জাহল দমে গেল। আবু বকর (رضي الله عنه) নবীজীর খেদমতে গিয়ে মি’রাজ ঘটনার প্রকৃত অবস্থা জানতে চাইলেন। নবী করীম [ﷺ] ঘটনা স্বীকার করে এরশাদ করলেন, তুমি কিভাবে অন্ধভাবে বিশ্বাস করলে? আবু বকর সিদ্দিক (رضي الله عنه) বললেন- এটা বিশ্বাস করা তো অতি সহজ। এর চেয়ে কঠিন বিষয় ছিল আল্লাহ্কে না দেখে বিশ্বাস করা- এখন তাঁর কাছে যাওয়া তো অতি সহজ ব্যাপার। আবু বকর (رضي الله عنه)-এঁর উত্তর শুনে নবী করীম [ﷺ] এত প্রীত হলেন যে, ‘সিদ্দিকে আকবর’ খেতাবে তাঁকে ভূষিত করলেন। নবী করীম [ﷺ]-এঁর সব কথা এভাবে বিশ্বাস করা সিদ্দিকগণেরই পরিচায়ক।\n\nসেযুগে বিজ্ঞানের জ্ঞান এত প্রসারিত ছিলো না। তাই তারা সময়ের সংকোচন এবং স্থানের সংকোচন সম্পর্কে ছিল সন্দিহান। গতিবেগ সম্পর্কেও তখনকার দিনে ধারনা ছিলো না। বর্তমানে বিজ্ঞানের উন্নতির ফলে এবং চাঁদের দেশে মানুষের গমনের ফলে মি’রাজের ঘটনা সহজেই অনুধাবন করা যায়। আল্লাহর অসীম কুদরতের কোন সীমা নেই। তিনি আপন কুদরতে এবং নিজ ব্যবস্থাপনায় নবী করীম [ﷺ]-কে উর্দ্ধজগতে এবং লা-মাকানে নিয়ে তাঁর কুদরতের নিদর্শনাবলী, তাঁর যাত ও সিফাত দর্শন এবং তাঁর গোপন রহস্যরাজী সম্পর্কে অবহিত করেছেন- ঈমানদারদের জন্য নবীজীর কথাই সত্যতার মূলভিত্তি। এটাই মুমিনদের জন্য যথেষ্ঠ। “আল্লাহ সর্ববিষয়ে আপন পরিকল্পনা বাস্তবায়নে সর্বশক্তিমান\" (ছুরা বাক্বারা)।\n\nহুযুর [ﷺ]-এঁর দেহতত্ত্বঃ\n\nপবিত্র মি’রাজ প্রসঙ্গে নবী করীম [ﷺ]-এঁর দেহতত্ত্ব সম্পর্কে সামান্য আলোচনা করা দরকার। হুযুর পাক [ﷺ] নিজেকে ‘খোদার নূর হতে সৃষ্ট নূর’ বলে হাদীসে এরশাদ করেছেন। মানুষের প্রয়োজনেই তাঁকে মানবাকৃতি দান করা হয়েছে। আকৃতিতে বশর হলেও গুণাবলী এবং প্রকৃতিতে তিনি ছিলেন ফেরেশতাদের চেয়েও অনেক উর্দ্ধে। তাঁর চালচলন, খাওয়া-দাওয়া, উঠা-বসা, স্বভাব ও চরিত্র ছিল অনুকরণীয়। আমরা হলাম অনুসরণকারী মাত্র। তাঁর হুবহু অনুকরণকারী হওয়া সম্ভব নয়। কেননা অনুকরণ বলা হয় সর্ববিষয়ে হুবহু সামঞ্জস্য রক্ষা করে অনুসরণ করাকে। এটা কারও পক্ষে সম্ভব নয়। হুযুর [ﷺ]-এঁর নামায, রোযা ও অন্যান্য ইবাদত-বন্দেগী এবং দুনিয়াবী কাজ-কর্মের গুণাগুণ এবং আমাদের নামায-রোযার গুণাগুণ এক হতে পারে না।\nআমাদের শরীরে মশা-মাছি বসে- কিন্তু হুযুর [ﷺ]-এঁর পবিত্র বদনে কোনদিন নাপাক মশা-মাছি বসেনি। আমাদের শরীরের ছায়া আছে- কিন্তু হুযুর [ﷺ]-এঁর ছায়া ছিলো না। কেননা তিনি ছিলেন আপাদমস্তক নূর (কাজী আয়ায-শেফা শরীফ)। এটাই আহলে সুন্নাত ওয়াল জামায়াত-এঁর আকিদা- যা যুগ যুগ ধরে চলে আসছে।\n\nআম্বিয়াগণের দেহ মোবারক সম্পর্কে নবী করীম [ﷺ] এরশাদ করেছেনঃ\nنحن معاشر الأنبياء اجسادنا كالجسد الملائكة -\nঅর্থাৎ “আমরা আম্বিয়ায়ে কেরামের দেহ মোবারক ফেরেশতাদের দেহের ন্যায় সূক্ষ্ম, অর্থাৎ নূরানী ও সুক্ষ্মতায় আমরা ফেরেশতাদের ন্যায়।\" এরপরও কেহ হুযুর [ﷺ]-এঁর দেহ মাটি বা সাদা মাটি দ্বারা গঠিত বলে অপপ্রচার চালালে এটাকে হাদীসের অপব্যাখ্যা ছাড়া আর কিছুই বলা যাবে না।\n\nহুযুর [ﷺ]-এঁর সুরত বা হাল তিনটি। সুরতে বশরী, সুরতে মালাকী ও সুরতে হাক্কী। মি’রাজের রাত্রে তাঁর সুরতে মালাকী ও সুরতে হাক্কীর বহিঃপ্রকাশ ঘটেছিল। এটা বিশ্বাসের বিষয়, দেখার বিষয় নয়। মৌলভী ফজলুল করীম তার ‘নূরে মুহাম্মদীর হাকিকত’ বইয়ে একটি মৌযু হাদীস দ্বারা নবী করীম [ﷺ]-এঁর দেহ মোবারক মাটির তৈরী বলে প্রমাণ করতে চেয়েছেন। ইবনে জওযীর মতে উক্ত হাদিসটি বানোয়াট ও জাল বলে বাংলা মাআরিফুল কোরআন ৮৫৬ পৃষ্ঠায় উল্লেখ করা হয়েছে- যা পূর্বে উল্লেখ করেছি। শুধু বশরী ছুরত স্বীকার করলে বাকী ২টি সুরতকে অস্বীকার করা হয়।\n\nবিঃ দ্রঃ নবী করীম [ﷺ]-এঁর তিন সুরতের অর্থঃ মানুষের কাছে মানুষের মত, ফেরেশতাদের কাছে ফেরেশতার মত এবং আল্লাহর কাছে আল্লাহর গুণে গুণান্বিত অবস্থা।\n\n১। সুরতে বাশারীর প্রমাণঃ\nقل انما انا بشر مثلكم\n“আমি শুধু সুরতে বা আকৃতিতে তোমাদের মত মানুষ।\"\n\n২। সুরতে মালাকীর প্রমাণঃ\nلي مع الله وقت لا يسعني فيه نبي مرسل ولا ملك مقرب\n“আল্লাহর সাথে আমার এমন ঘনিষ্ট সময় আসে - যেখানে কোন প্রেরীত নবী অথবা নিকটবর্তী কোন ফেরেশতাও আমার সমকক্ষ হতে পারে না।\"\n\n৩। সুরতে হাক্কী সম্পর্কে হাদীসে বর্নিত হয়েছঃ\nمن رآني فقد راي الحق\n“যে ব্যক্তি আমাকে দেখেছে, সে হক্ক-কেই দেখেছে।\""
  },
  {
    "1": "মদীনায় হিজরত ও হিজরী সন",
    "2": "সাতাশতম অধ্যায়ঃ হিজরত ও হিজরী সনঃ\nবিভিন্ন মো’জেযা প্রদর্শন- পাহাড়, জমিন ও বেহেস্তের উপর নবীজীর কর্তৃত্ব\n﻿ইসলামের ইতিহাসে হিজরত একটি গুরুত্বপূর্ণ অধ্যায়। বাহ্যিক দৃষ্টিতে কোরাইশদের প্রাধান্য লক্ষ্য করা গেলেও আল্লাহর পরিকল্পনা অনুযায়ী হুযুর [ﷺ]-এঁর দেশত্যাগ বা হিজরত ছিল বিশ্বব্যাপী ইসলামের প্রাধান্য বিস্তারের প্রথম সোপান। কোরাইশদের পতন প্রকৃতপক্ষে হিজরতের ঘটনা থেকেই শুরু হয়। হিজরতের সময় ২০/২১ বছরের যুবক হযরত আলী (رضي الله عنه)-কে আপন বিছানায় শুইয়ে একদিকে সাক্ষাৎ মৃত্যুর জন্য তৈরী করা, পরক্ষণেই আবার আমানতের মালামাল ফেরত দেয়ার জিম্মাদারী প্রদান করার মধ্য দিয়ে হযরত আলীর দীর্ঘ হায়াতের ইঙ্গিত প্রদান করা হয়।\n\nএকশত ঘেরাওকারীর চোখে ধূলা নিক্ষেপ করে নিরাপদে ঘর থেকে তাদের সামনে দিয়ে বের হয়ে যাওয়া, হযরত আবু বকর (رضي الله عنه)-এঁর কাঁধে চড়ে ওজনশূন্য হওয়া, ছাওর গুহায় মাকড়সার জাল বুনানী, কবুতরের ডিম পাড়া, গুহার মুখে বৃক্ষের ছত্রছায়া প্রদান, গুহার ভিতরে আবু বকর (رضي الله عنه)-কে সর্পে দংশন, হুযুর [ﷺ]-এঁর পবিত্র থুথু মোবারক দিয়ে সর্পবিষ নিবারন, পিপাসার্ত আবু বকরের জন্য বেহেস্ত হতে পানির নহর পৃথিবীতে আনয়ন, শত্রুদের আক্রমণ থেকে রক্ষার জন্য কুদরতি গোপন রাস্তা তৈরী এবং সাগরকূলে কুদরতি নৌকা প্রস্তুত থাকা, পশ্চাদধাবনকারী সুরাকা ইবনে মালেকের ঘোড়ার পা সাতবার জমিনে ঢুকে যাওয়া ও জমিন কর্তৃক গ্রাস করানোর ক্ষমতা নবী করীম [ﷺ]-কে প্রদান করা – ইত্যাদি মো’জেযা প্রদর্শন নবীপ্রেমিক ঈমানদারদের জন্য এক শিক্ষামূলক বিষয়। পাঠকদের পিপাসা নিবারণের লক্ষ্যে এক এক করে নিম্নে সেসবের বিস্তারিত বর্ণনা করা হলো।\n\nহিজরতের পটভূমিকাঃ\n\nমি’রাজ থেকে প্রত্যাবর্তন করার পর নবী করীম [ﷺ]-এঁর উপর কোরাইশদের অত্যাচার আরেক মাত্রা বৃদ্ধি পেল। ঐ বছরই (দ্বাদশ বর্ষ) হজ্ব উপলক্ষে আরবের বিভিন্ন অঞ্চল থেকে লোকেরা হজ্বে আগমন করলো। ইয়াছরিব (মদীনা) থেকে ৭০ জন পুরুষ এবং ২ জন মহিলা মোট ৭২ জনের একটি কাফেলা হজ্বে আগমন করলো। এর পূর্বেও একাদশ বর্ষে ১২ জন ১০ম বর্ষে ৬ জন করে দুটি দল বিগত দু’বৎসরে হজ্ব মৌসুমে এসে ইসলাম গ্রহণ করে মদীনায় ফিরে গিয়েছিলেন।\n\nএবারের (দ্বাদশ বর্ষ) ৭২ জনের তৃতীয় দলটি মিনাতে রাতের অন্ধকারে অতি গোপনে নবী করীম [ﷺ]-এঁর হাতে ইসলাম গ্রহণ করলেন এবং নবী করীম [ﷺ]-কে মদীনায় চলে যেতে আমন্ত্রণ জানালেন। জান-মাল দিয়ে তাঁরা নবী করীম [ﷺ] ও মোহাজির মুসলমানদেরকে রক্ষা করার অঙ্গীকার ব্যক্ত করলেন। নবুয়তের দ্বাদশ বর্ষের জিলহজ্ব মাসের প্রারম্ভে এ চুক্তি হয়। এই বায়আতকে বাইআতে আকাবা বলা হয়। রাজনৈতিক দৃষ্টিকোণ থেকে এর গুরুত্ব ছিল অপরিসীম। কেননা, এই বায়আতের মাধ্যমেই নবী করীম [ﷺ] এবং মক্কার সাহাবাগণের জন্য বিদেশভূমিতে বিকল্প বাসস্থান ও রাষ্ট্র নির্ধারিত হলো। নবী করীম [ﷺ] সাহাবাগণকে মদীনায় হিজরত করার নির্দেশ দিলেন। সাহাবাগণ পরবর্তী ২ মাসে একা একা ও দলে দলে মদীনায় গমন করতে লাগলেন।\n\nমদীনায় ইসলামের প্রসার দেখে আবু জাহল প্রমুখ কোরেশগন তেলে-বেগুনে জ্বলে উঠলো। নবী করীম [ﷺ] জিলহজ্ব চাঁদের শেষ তারিখে হযরত আবু বকর (رضي الله عنه)-কে ডেকে ইঙ্গিতে বললেন- “হে আবু বকর, তুমি হিজরতের জন্য প্রস্তুত থাকবে। যে কোন মুহুর্তে আল্লাহর পক্ষ হতে মক্কাভূমি ত্যাগ করার নির্দেশ আসতে পারে।\" আবু বকর সিদ্দিক (رضي الله عنه) খুশীতে বলে উঠলেন- \"ইয়া রাসুলাল্লাহ, আমি কি আপনার সঙ্গী হবো?\" নবী করীম [ﷺ] বললেন, “তুমি আমার জীবনের সাথী, হিজরতের সাথী, কবরের সাথী, হাশরের সাথী এবং বেহেস্তেরও সাথী। আমি প্রথম, তুমি দ্বিতীয়।\" এটাই হুযুরের ইলমে গায়েব আতায়ীর প্রমাণ।\n\nহুযুর [ﷺ]-এঁর একথা অক্ষরে অক্ষরে সত্যে পরিণত হয়েছে এবং হবে। এই গোপন ইঙ্গিত পেয়ে হযরত আবু বকর (رضي الله عنه) পরদিন পহেলা মহররম তারিখে ওকাজ বাজার থেকে আটশত দেরহাম দিয়ে দুটি উট ক্রয় করে নবী করীম [ﷺ]-এঁর খেদমতে পেশ করলেন। একটির নাম রাখা হলো কাস্ওয়া এবং অপরটির নাম রাখা হলো আদ্বা। হাশরের দিনে নবী করীম [ﷺ] কাস্ওয়ায় আরোহণ করে হাশরের ময়দানে যাবেন এবং আদ্বায় আরোহণ করে বিবি ফাতিমা (رضي الله عنها) হাশরের ময়দানে উঠবেন (রুহুল বয়ান)।\n\nপ্রিয় নবীর দরবারে যে দান কবুল হয়- তাই শ্রেষ্ঠ দান। নবী করীম [ﷺ] উক্ত কাস্ওয়া নামক উটে জীবদ্দশায় আরোহণ করতেন। হুযুরের ইনতিকালের পর উক্ত কাস্ওয়া শোকে অল্পদিনের মধ্যেই একটি কুয়ায় ঝাঁপ দিয়ে ইনতিকাল করে। দ্বিতীয় উট আদ্বা হযরত ওমরের খিলাফতকালে ইন্তিকাল করে। হুযুর পাক [ﷺ]-এঁর ব্যবহৃত যাবতীয় বস্তুর বিশদ তালিকা আল-বেদায়া ওয়ান-নেহায়া এবং মাওয়াহিব গ্রন্থে উল্লেখিত রয়েছে।\n\nদুটি উট খরিদের মাধ্যমে হিজরতের প্রাথমিক প্রস্তুতিপর্ব শুরু হয়। সেজন্যই মুহররমের পহেলা তারিখ (হিজরতের প্রস্তুতি দিবস) থেকে হিজরী সন গণনা শুরু করা হয়। হযরত আবু বকর (رضي الله عنه)-এঁর অবদানের স্বীকৃতি স্বরূপ এরূপ করা হয়েছে। সুতরাং যতদিন হিজরী সন থাকবে – হযরত আবু বকরের স্মৃতিও ততদিন অটুট থাক্বে।\n\nমুহররম ও সফর মাসে কোরাইশ সর্দারগণ মুসলমানদের ব্যাপক হারে মদীনায় যেতে দেখে নানা চিন্তা-ভাবনা করে অবশেষে সফর মাসের শেষ শনিবারে দারুন নাদ্ওয়া নামক মিলনায়তনে এক পরামর্শ সভা আহবান করে। কোরাইশদের বিভিন্ন গোত্র ছাড়াও অন্যান্য গোত্রের সর্দারগণ উক্ত মিলনায়তনে বা পরামর্শগৃহে একত্রিত হলো। নবী করীম [ﷺ]-এঁর এই ইসলামী মিশনের বিরুদ্ধে কি ব্যবস্থা নেয়া যায়, সে সম্পর্কে তিনটি প্রস্তাব উত্থাপিত হলো। একটি হলো- হুযুর [ﷺ]-কে আটক করে রাখা। দ্বিতীয় প্রস্তাব হলো- দেশ থেকে বহিষ্কার করা এবং তৃতীয় প্রস্তাব হলো- জীবনে শেষ করে দেয়া। এমন সময় শয়তান নজদ দেশের এক বৃদ্ধের সুরত ধারণ করে উক্ত সভায় হাযির হলো। একারণে শয়তানের এক উপাধী হয় শেখে নজদী।\n\nনজদ দেশ থেকেই পরবর্তীকালে মুহাম্মদ ইবনে আবদুল ওহাব নজদী ওহাবী আন্দোলন শুরু করে। পরবর্তীকালে তার বংশধরগণ ইংরেজদের সাথে আঁতাত করে ১৯২৪ ইং সালে মক্কা ও মদীনাসহ গোটা আরবে ওহাবী রাজতন্ত্র প্রতিষ্ঠা করে। বর্তমান শাসকগণ ওহাবী শাসক। তারা আরবের সমস্ত ধর্মীয় স্মৃতি ও মাযার ধ্বংস করে ফেলেছে। বিবি খাদিজার মাযার, বিবি ফাতিমার মাযার ও ইমাম হাসানের মাযারসহ জান্নাতুল বাকী ও জান্নাতুল মোয়াল্লার সমস্ত মাযার ও গম্বুজ নিশ্চিহ্ন করে ফেলেছে। এরা সারা পৃথিবীতে ওহাবী মতবাদ চালু করার লক্ষ্যে ‘রাবেতা আলমে ইসলাম’ নামে একটি প্রতিষ্ঠানের মাধ্যমে বিভিন্ন মুসলিম দেশে ইবনেসিনা, ইবনে তাইমিয়া, কিং খালেদ, বাদশাহ ফয়সল- ইত্যাদি প্রতিষ্ঠান গড়ে তুলছে এবং এগুলোর মাধ্যমে মানুষকে ওহাবী মতবাদে দীক্ষিত করছে। যেসব সংগঠন ওহাবী ও মউদুদী মতবাদ প্রচার করে, উক্ত প্রতিষ্ঠান তাদেরকে প্রচুর আর্থিক সাহায্য দিয়ে থাকে। নবী করীম [ﷺ] চৌদ্দশত বৎসর পূর্বেই এই শয়তানী ওহাবী ফিৎনার ইঙ্গিত দিয়ে গেছেন। আল্লামা ইবনে আবেদীন তাঁর ফতোয়া শামী গ্রন্থে ওহাবী ফিৎনার বিশদ আলোচনা করেছেন। [দ্রষ্টব্যঃ মিশকাত শেষ খণ্ড, ইয়েমেন ও শামের বর্ণনার অধ্যায়, হাদিস নং ৬০১৩, বুখারী শরীফ -২/১০৫১]\n\nনবী করীম [ﷺ]-এঁর খেদমতে জনৈক সাহাবী ঐ শনিবার সম্পর্কে জিজ্ঞাসা করলে নবী করীম [ﷺ] এরশাদ করলেনঃ\n\nيوم مكر وخديعة ان قريشا ارادوا ان يمكروا فيه -\n\nঅর্থাৎ “শনিবার হচ্ছে মক্কর ও ধোকাবাজীর দিন। এই দিনে কুরাইশগণ (আমার বিরুদ্ধে) ষড়যন্ত্রমূলক পরিকল্পনা তৈরী করেছে।\" (নিহায়া)।\n\nযাক, শয়তান শেখে নজদীর সুরতে সভায় হাযির হয়ে আবু জাহলকে লক্ষ্য করে বললো- “আবুজাহেল কর্তক শেষ প্রস্তাব- অর্থাৎ নবীকে জীবনে শেষ করে দেয়াই মঙ্গলজনক এবং বুদ্ধিমানের কাজ হবে। তবে প্রত্যেক গোত্রকেই একাজে অংশ নিতে হবে।\" আবু জাহিলসহ উপস্থিত সবাই শেখে নজদীর পরামর্শ মোতাবেক ঐ রাত্রেই নবী করীম [ﷺ]-এঁর গৃহে অভিযান পরিচালনা করার প্রস্তাব পাশ করে সভা ভঙ্গ করলো। কোরআন মজিদের সুরা আনফালে তাদের এই কু-পরামর্শের কথা এভাবে উল্লেখিত হয়েছেঃ\n\nواذ يمكر بك الذين كفروا ليثبتوك أو يقتلوك أو يخرجوك-ويمكرون ويمكر الله والله خير الماكرين\n\nঅর্থঃ “হে রাসূল! ঐ সময়ের কথা স্মরণ করুন, যখন কাফেররা আপনার ব্যাপারে এই দূরভিসন্ধি এঁটেছিল যে, হয় আপনাকে বন্দী করে রাখা হবে, অথবা আপনাকে শহীদ করা হবে অথবা আপনাকে দেশান্তর করে দেয়া হবে। তারা একদিকে দূরভিসন্ধি আঁটছিল, অপর দিকে আল্লাহ তায়ালা কৌশলপূর্ণ পরিকল্পনা করছিলেন। আল্লাহই (দূরভিসন্ধির বিরুদ্ধে) উত্তম পরিকল্পনাকারী।\" (আনফালঃ ৩০)।\n\nদারুন নাদ্ওয়া আজও কাফেরদের দূরভিসন্ধির এসেম্বলী ও শয়তানের আস্তানার প্রতীকরূপে চিহ্নিত হয়ে আছে। লাখনো শহরে ওহাবীদের নাদ্ওয়াতুল উলামা নামক মাদরাসাটি আবুজাহেলের দারুন নাদওয়ার কথা স্মরণ করিয়ে দেয়।\n\nদারুন নাদ্ওয়ার সভা ভঙ্গ হওয়ার পরপরই হযরত জিব্রাইল (عليه السلام) নবী করীম [ﷺ]-এঁর খেদমতে কোরাইশদের দূরভিসন্ধি ও পরিকল্পনার সংবাদ দিলেন এবং বললেন- আজ আপনি নিজ বিছানায় শুবেন না- অর্থাৎ হিজরত করুন।\n\nনবী করীম [ﷺ] হযরত আলীকে ডেকে এনে নিজের বিছানায় শুয়ে পড়তে বললেন এবং নিজের চাদরখানা গায়ে চড়িয়ে দিলেন। হযরত আলী নির্ঘাত মৃত্যু জেনেও বিনাদ্বিধায় হুযুর [ﷺ]-এঁর বিছানায় শুয়ে পড়লেন এবং গায়ের উপর চাদর টেনে দিলেন। পরক্ষণেই নবী করীম [ﷺ] বললেন - আমার কাছে মানুষের গচ্ছিত আমানতের মাল তিনদিনের মধ্যে ফেরত দিয়ে তুমি মদীনাতে চলে যাবে। আমি এক্ষণই বের হয়ে যাচ্ছি। কেননা কোরাইশদের একশজন, মতান্তরে সত্তরজন যুবক নাঙ্গা তলোয়ার নিয়ে আমার ঘর ঘেরাও করে রেখেছে- নিদ্রা যাওয়া মাত্র তারা ঘরে ঢুকে আমাকে শহীদ করে ফেলার ফন্দি এঁটেছে। হযরত আলী (رضي الله عنه) একদিকে মৃত্যুর জন্য প্রস্তুত- অপরদিকে নবী করীম [ﷺ]-এঁর ইঙ্গিতে বুঝে নিলেন, আপাততঃ আজ তিনি শহীদ হবেন না। কেননা আমানতের মাল ফেরত দেয়ার মধ্যে তিনদিনের জন্য তাঁর বেঁচে থাকার ইঙ্গিত প্রচ্ছন্ন ছিল।\n\nনবী করীম [ﷺ] এবার এরশাদ করলেনঃ\n\nيا علي أنك لن تموت حتى احمرت لحيتك البياض بالدم (البداية والنهاية)\n\n“হে আলী, তুমি সাধারণভাবে মৃত্যুবরণ করবে না- যতক্ষণ না তোমার সাদা দাঁড়ি রক্তে রঞ্জিত হয়ে যাবে (বেদায়া)।\"\n\nদেখা গেছে- হযরত আলী ৬৩ বৎসর বয়সে এক খারেজী মুসলমানের (?) হাতে কুফার জামে মসজিদে ফজরের নামাযে গমনের পথে শহীদ হন। হযরত আলী বৃদ্ধ হয়ে শহীদ হবেন- এ সংবাদ নবী করীম [ﷺ] আল্লাহ প্রদত্ত ইলমে গায়েবের মাধ্যমেই দিয়েছিলেন। কে কখন মারা যাবে, নবী করীম [ﷺ] পূর্বেই তা বলে গেছেন। আল্লাহ প্রদত্ত ইলমে গায়েব অস্বীকারকারীদের এ ঘটনা থেকে শিক্ষা গ্রহণ করা উচিত। কিন্তু তারা তাদের মুরুব্বীদের কথার উপরই অটুট। তারা বলেছে, নবীজী গায়েব জানেন না। অথচ ইলমে গায়েব জানা নবুয়তের জন্য শর্ত।\n\nগৃহত্যাগ ও ছাওর পর্বতের গুহায় আশ্রয় গ্রহণ:\n\nএবার হযরত আবু বকর সিদ্দিক (رضي الله عنه)-এঁর ঈমানের পরীক্ষা শুরু হলো। নবী করীম [ﷺ] হযরত আলীকে বিছানায় শুইয়ে এক মুষ্টি ধুলা হাতে নিয়ে সূরায়ে ইয়াসীনের ৯ নং আয়াতটি (وَجَعَلْنَا مِن بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْنَاهُمْ فَهُمْ لاَ يُبْصِرُونَ -) তিলাওয়াত করে তাতে ফুঁক দিয়ে শত্রুদের উদ্দেশ্যে ঘর থেকে নিক্ষেপ করলেন। আল্লাহ তায়ালা প্রত্যেকটি শত্রুর মাথায় ও চোখে সে ধুলা পৌঁছিয়ে দিলেন। তাঁরা চক্ষু রগড়াতে লাগলো। এ সুযোগে নবী করীম [ﷺ] তাদের সামনে দিয়েই বের হয়ে গেলেন- অথচ তাদের কেউই নবী করীম [ﷺ]-কে দেখতে পেলোনা। আল্লাহ রাখে তো মারে কে? নবীজির কাজে স্বয়ং আল্লাহ শরীক হয়ে গেলেন। নিজ ঘর থেকে বের হয়ে নবী করীম [ﷺ] সোজা হযরত আবু বকর (رضي الله عنه)-এর বাড়ীতে গিয়ে দরজায় কড়া নাড়লেন। সঙ্গে সঙ্গে \"লাব্বাইকা ওয়া ছা\u0027দাইকা\" বলে হযরত আবু বকর সিদ্দিক (رضي الله عنه) দরজা খুলে দিলেন। নবী করীম [ﷺ] বললেন, \"তুমি কি নিদ্রা যাওনি হে আবু বকর?\" হযরত আবু বকর সিদ্দীক (رضي الله عنه) আরয করলেনঃ-\n\n\"ইয়া রাসূলাল্লাহ! যে দিন আপনি আমাকে প্রস্তুত থাকতে ইঙ্গিত করেছিলেন, সেদিন থেকেই প্রতিরাত্রে আমি আপনার এন্তেজারে দরজায় দন্ডায়মান ছিলাম। একদিনের জন্যও আমি রাত্রিতে বিছানায় পিঠ লাগাইনি।\"\n\nঅন্তরে মহব্বতের আগুন একবার জ্বলে উঠলে এমনি ভাবেই চোখের ঘুম হারাম হয়ে যায়। অন্ধকারে প্রয়োজনীয় টাকা পয়সা ও প্রয়োজনীয় পাথেয় তৈরি করে দিচ্ছিলেন হযরত আবু বকর (رضي الله عنه)-এর দুই মেয়ে হযরত আসমা ও আয়েশা (رضي الله عنهما)। হযরত আসমা (رضي الله عنها) নিজের দোপাট্টা ছিড়ে এক অংশ দিয়ে বোঝা বেঁধে দিলেন। তাঁর এই ত্যাগে মুগ্ধ হয়ে নবী করীম [ﷺ] তাকে \"জাতুন নাতাকাইন\" বা দোপাট্টার অধিকারিনী উপাধীতে ভূষিত করলেন। হযরত আয়েশা (رضي الله عنها) পরবর্তী সময়ে \"সিদ্দীকা\" উপাধীতে ভূষিত হয়েছিলেন- যখন তাঁর পবিত্র চরিত্রের আয়াত নাযিল হয়েছিল। একই ঘরে পিতা সিদ্দীকে আকবর, এক মেয়ে হলেন সিদ্দীকা এবং অন্য মেয়ে আসমা হলেন \"জাতুন নাতাকাইন।\" হযরত আবু বকরের (رضي الله عنه) বংশের চার পূরুষ সাহাবী ছিলেন। এই গৌরব অন্য কোন সাহাবীর নসীব হয়নি। হযরত আবু বকর (رضي الله عنه), তাঁর পিতা-মাতা, ছেলে-মেয়ে এবং জামাই যোবাইর ও নাতী আব্দুল্লাহ ইবনে যোবাইর সকলেই সাহাবী হওয়ার গৌরব অর্জন করেছিলেন। সাহাবী ইবনে সাহাবী ইবনে সাহাবী ইবনে সাহাবী- অর্থাৎ আব্দুল্লাহ ইবনে আসমা বিনতে আবু বকর ইবনে আবু কোহাফা (رضي الله عنهم) সকলেই সাহাবী ছিলেন। এই দুর্লভ সৌভাগ্য হযরত ইব্রাহীম (عليه السلام)-এর বংশের কথা স্মরণ করিয়ে দেয়। নবী করীম [ﷺ] যখনই হযরত হযরত ইউসূফ (عليه السلام)-এর কথা উল্লেখ করতেন, তখনই বলতেন, ইউসূফু নবীউন, ইবনু নাবীয়্যিন, ইবনে নাবীয়্যিন, ইবনে নবীয়্যিন – অর্থাৎঃ- \"ইউসূফ ইবনে ইয়াকুব ইবনে ইসহাক ইবনে ইব্রাহীম আলাইহিমুস সালাম।\"\n\nরাত্রির ঘন অন্ধকার ভেদ করে নবী করীম [ﷺ] ও হযরত আবু বকর (رضي الله عنه) মক্কা শহর ত্যাগ করে দক্ষিণে অবস্থিত ছাওর পর্বতের উদ্দেশ্যে রওনা দিলেন। নবী করীম [ﷺ] পায়ের আঙ্গুলের উপর ভর দিয়ে পথ চলছিলেন- যেন পাছে পদচিহ্ন বিশেষজ্ঞরা চিনে না ফেলে। কিছুদূর যাওয়ার পর কদম মোবারক পাথরের আঘাতে ক্ষত বিক্ষত হয়ে রক্ত ঝরে পড়তে লাগলো। এ অবস্থা দেখে হযরত আবু বকর (رضي الله عنه) নবী করীম [ﷺ]-কে কাঁধে তুলে নিলেন। কিন্তু তিনি কোন ওজন অনুভব করলেন না। নবী করীম [ﷺ] একটু মুচকি হাসি দিয়ে বললেন, \"আবু বকর! নূরের কোন ওজন হয়না।\" সুবহানাল্লাহ!\n\nছাওর পর্বতের চুড়ায় পৌঁছে হযরত আবু বকর সিদ্দিক (رضي الله عنه) নিজে প্রথমে একটি গুহায় নামলেন। গুহা পরিষ্কার করে চারিদিকের ছিদ্র কাপড় ছিড়ে বন্ধ করলেন। একটি ছিদ্র বন্ধ করার মত কিছু ছিলো না। তিনি নিজ পা দিয়ে সে ছিদ্রটি বন্ধ করলেন। নবী করীম [ﷺ] তাঁর কোলে মাথা মোবারক রেখে শুয়ে পড়লেন এবং চোখ মোবারক বন্ধ করে আবু বকরকে যিকরে খফীর তাওয়াজ্জুহ দিতে লাগলেন। \"আল-হাদিকাতুন নাদিয়া ফিত্ তারিকাতিন নক্শবন্দিয়া\" নামক আরবী গ্রন্থে উল্লেখ আছে-\n\nقال رسول الله صلى الله عليه وسلم ما صب الله في صدرى إلا صببته في صدر ابي بكر -\n\n\"আমার অন্তরে আল্লাহ যে বাতেনী নেয়ামত ঢেলে দিয়েছেন, আমি তা আবু বকরের অন্তরে ঢেলে দিলাম।\" সে কারণে তাঁর থেকে দু\u0027টি মশহুর তরিকা বের হয়েছে। একটি হচ্ছে তরিকায়ে নক্শবন্দিয়া অন্যটি তরিকায়ে মোজাদ্দেদীয়া। অপরদিকে হযরত আলী (رضي الله عنه) নবীজির চাঁদর গায়ে দিয়ে নবীজির বিছানায় শুয়ে মৃত্যু পরীক্ষায় উত্তীর্ণ হয়েছিলেন। সেজন্যে তিনিও নবী করীম [ﷺ]-এঁর ইলমে মারেফাতের প্রধান নেয়ামত লাভ করেছিলেন এবং তাঁর থেকেও দু\u0027টি প্রধান তরিকা - কাদেরিয়া ও চিশতিয়া বের হয়েছে। তাঁর শানে নবী করীম [ﷺ] এরশাদ করেছেন-\n\nانا مدينة العلم وعلي بابها\n\n\"আমি হচ্ছি যাবতীয় ইলমের শহর, আর আলী হলো সেই শহরের প্রধান দরজা।\" (আল মুস্তাদরাক-হাকেম ৩:১২৬-১২৭; জামেউল উসুল ৯:৪৭৩/৬৪৮৯; উসুদুল গবাহ্ ৪:২২; তারীখে বাগদাদ ১১:৪৯-৫০; আল বেদায়াহ্ ওয়ান নেহায়া ৭:৩৭২; আল জামেউস্ সাগীর ১:৪১৫/২৭০৫; মেশকাত; أَنَا دَارُ الْحِكْمَةِ، وَ عَلِيٌّ بَابُهَا \"আমি হিকমতের গৃহ আর আলী তার দরজা।\"\n\n(সুনানে তিরমিযী ৫:৬৩৭/৩৭২৩, হিল্লিয়াতুল আউলিয়া ১:৬৪, আল জামিউস্ সাগীর ১:৪১৫/২৭০৪)\n\nসে জন্যেই হযরত আলীর (رضي الله عنه) মা\u0027রেফাত বিদ্যা প্রাধান্য পেয়েছে। তবে হযরত আবু বকর (رضي الله عنه)-এর ইলমে বাতেনকে ও অস্বীকার করা যাবেনা। যেমন, শিয়া সম্প্রদায় হযরত আলী (رضي الله عنه) কে ইলমে বাতেনের একমাত্র দরজা বলে আকিদা পোষণ করে থাকে; এটা গলদ। আহলে সুন্নাতের কেহই হযরত আলী (رضي الله عنه) কে ইলমে বাতেনের একক উৎস বলে দাবী করেনা, বরং প্রধান উৎস বলেন। কেউ একক উৎস বা দরজা দাবী করলে সেও শিয়া সম্প্রদায়ভুক্ত হবে এবং হাদীসের ভূল ব্যাখ্যা করা হবে। বেদায়া ও নেহায়া গ্রন্থে (বাবুহা) শব্দটির ব্যাখ্যা করা হয়েছে \"বিশেষ ও প্রধান দরজা হিসেবে\" একক হিসেবে নয়। কেননা, তাহলে অন্য সাহাবীদের ইলমে বাতেনকে অস্বীকার করা হয়। এটা আহলে সুন্নাতের আকিদার পরিপন্থী ও বাস্তবের বিপরীত। (মেশকাত এবং মেশকাত হাশিয়া)\n\nযা হোক - হযরত আবু বকর (رضي الله عنه) নবী করীম [ﷺ]-কে নিয়ে গুহায় প্রবেশ করার সাথে সাথে \"উম্মে গায়লান\" নামক এক লতা বৃক্ষ অন্যস্থান থেকে এসে গুহার মূখ ঢেকে ফেললো। মাকড়সা এসে জাল বুনলো এবং এক জোড়া কবুতর এসে বাসা বাঁধলো এবং ডিম পাড়লো। হযরত আবু বকর (رضي الله عنه) যে ছিদ্রে পা রেখেছিলেন, তার ভিতর ছিল একটি সাপ। এই সাপটি এক হাজার বছর ধরে নবীজীর দীদারের আশায় এই গুহায় অবস্থান করছিল। সাপটি ছিল আশেকে রাসূল! সাপটি তিন বার ফোঁস ফোঁস করে হযরত আবু বকর (رضي الله عنه) কে পা সরিয়ে নিতে হুশিয়ারী দিচ্ছিল। অবশেষে সাপটি আবু বকরের পায়ে দংশন করলো। সর্পবিষ সমস্ত শরীরে ছড়িয়ে পড়লো। এমতাবস্থায়ও তিনি নড়াচড়া করলেন না- নবী করীম [ﷺ]-এঁর আরামের ব্যাঘাত হবে মনে করে। হঠাৎ করে তাঁর দু\u0027ফোটা তপ্ত অশ্রু নবী করীম [ﷺ]-এঁর পবিত্র চেহারায় ঝড়ে পড়লো। অমনি নবী করীম [ﷺ]-এঁর ধ্যান ভঙ্গ হলো। জিজ্ঞেস করলেন, আবু বকর! কি হয়েছে? আবু বকর বললেন, সাপে দংশন করেছে। নবী করীম [ﷺ] একটু থুথু মোবারক দংশিত স্থানে মালিশ করে দিলেন। সাথে সাথে বিষক্রিয়া বন্ধ হয়ে গেলো। আশেকের বিচার করা কি সম্ভব? সাড়ে বার বৎসর পর যখন হযরত আবু বকর (رضي الله عنه)-এঁর ইনতিকালের অসুখ দেখা দিল, তখন সাপের পুরানো বিষ পুনরায় ক্রিয়াশীল হলো। এভাবে তিনি শাহাদাতের মর্যাদা লাভ করলেন। আল্লামা আব্দুল গনি নাবলুসী (র:) \u0027হাদিকা\u0027 গ্রন্থে উল্লেখ করেছেন যে, আবু বকরের মৃত্যু ছাওর গুহায় অবধারিত ছিল, নবী করীম [ﷺ] তাঁকে সাড়ে বার বৎসর পিছিয়ে দিলেন। এটা নবী করীম [ﷺ]-এঁর বিশেষ মো\u0027জেযা ও ইখতিয়ার। শিফা শরীফে কাযী আয়ায (رحمة الله) উল্লেখ করেছেন- \"আল্লাহ পাক নবী করীম [ﷺ]-কে মউতের উপর নিয়ন্ত্রণের ক্ষমতা প্রদান করেছিলেন। আমরা মউতের নিয়ন্ত্রণাধীন, কিন্তু মউত হচ্ছে নবী করীম [ﷺ]-এঁর ইখতিয়ারাধীন। পাহাড়-পর্বত, আসমান-জমিন, বেহেস্ত-দোযখ, চন্দ্র-সূর্যকে নবী করীম [ﷺ]-এঁর নিয়ন্ত্রণাধীন করে রেখেছেন স্বয়ং আল্লাহ তায়ালা।\"\n\nان الله جعل الشمس والقمر والسماء والأرض والجبال مطيعا للنبي صلى الله عليه وسلم (شفاء قاضى عياض)\n\nঅর্থঃ \"আল্লাহ তায়ালা সূর্য, চন্দ্র, আসমান, জমীন, পাহাড়-পর্বত নবী করীম [ﷺ]-এঁর অধীন ও অনুগত করে দিয়েছেন।\" (শেফা কাযী আয়ায)\n\nএদিকে নবী করীম [ﷺ]-এঁর ঘরে ঢুকে কোরাইশ যুবকরা বিছানায় হযরত আলী (رضي الله عنه) কে শায়িত দেখে নবী করীম [ﷺ] কোথায় গিয়েছেন- তা জিজ্ঞেস করলো। হযরত আলী [ﷺ] নির্ভয়ভাবে উত্তর দিলেন- \"কোথায় গিয়েছেন- তা জানিনা। তবে ঘর থেকে বের হয়ে গেছেন।\" কোরাইশরা চতুর্দিকে অনুসন্ধানের জন্য লোক পাঠালো। উমাইয়া ইবনে খালফ একদল যুবক ও পদরেখা বিশেষজ্ঞ নিয়ে পদচিহ্ন ধরে ছাওর পর্বতে এসে উপস্থিত হলো। এখানে এসে পদচিহ্ন মুছে গেছে। সবাই অনুমান করলো নিশ্চয়ই এই গুহাতেই নবী করীম [ﷺ] আশ্রয় নিয়েছেন। উমাইয়া ইবনে খালফ বললো, গুহার মূখে লতা, মাকড়সার জাল আর কবুতরের বাসা দেখা যাচ্ছে। এখানে প্রবেশ করলে তো এসব থাকার কথা নয়। এ বলে সে দলবল সহ অন্যদিকে ছুটে গেল। এভাবে আল্লাহ তায়ালা আপন হাবীবকে রক্ষা করলেন।\n\nঐ সময়ে হযরত আবু বকর (رضي الله عنه) নবীজীর জীবনের আশংকায় সন্ত্রস্ত্র হয়ে পড়েছিলেন। হুযুর পুরনূর [ﷺ] অটল ও শান্ত স্বরে জবাব দিলেন \"চিন্তাগ্রস্ত হয়োনা - আল্লাহ আমাদের সাথে আছেন\"। (সূরা তাওবা)\n\n[তাফসীরে নাঈমীতে এ আয়াতের ব্যাখ্যায় বলা হয়েছে যে, \u0027আল্লাহ আমাদের সাথে আছেন\u0027 বাক্যটি খুবই তাৎপর্যপূর্ণ। কেননা, এই বাক্যটিতে কোন কাল বা সময়ের উল্লেখ নেই। এটি জুমলায়ে ইছমিয়া। সর্বকাল অর্থে এটি ব্যবহৃত হয়। সুতরাং আল্লাহ সব সময়ই তাঁর রাসূল ও হযরত আবু বকরের সাথে আছেন এবং থাকবেন। (তাফসীরে নাঈমী)]\n\nসাওর গুহায় আরও দুটি মো\u0027জেযা:\n\n১) শত্রুরা চলে যাওয়ার পর হযরত আবু বকর (رضي الله عنه) আরয করলেন, \"ইয়া রাসূলাল্লাহ! যদি তারা তাদের পায়ের গোঁড়ালীর দিকে নজর করতো, তাহলে তো আমাদেরকে দেখতে পেতো এবং ধরে ফেলতো\"। নবী করীম [ﷺ] বললেন- لو جاؤونا من هنا لذهبنا الى ههنا \"তাঁরা এখান দিয়ে আসলে আমরা ওখান দিয়ে চলে যেতাম\"। একথা বলেই গুহার একদিকে ইশারা করলেন। হযরত আবু বকর (رضي الله عنه) সেখানে গিয়ে দেখেন- বিরাট এক সমূদ্র দেখা যাচ্ছে। তার তীরে একটি সাজানো নৌকা বাঁধা আছে। এই মো\u0027জেযা দেখে হযরত আবু বকর (رضي الله عنه) হতবাক হয়ে গেলেন। (বর্ণনাটি অনেক বড়)\n\n২) আরো একটি আশ্চর্য্য মো\u0027জেযা তিনি প্রত্যক্ষ করলেন। সাপের বিষে তাঁর পানির পিপাসা লাগলো। নবী করীম [ﷺ]-এঁর কাছে পানির দরখাস্ত পেশ করলেন। নবী করীম [ﷺ] গুহার এক দিকে ইশারা করে বললেন, ওখানে গিয়ে পানি পান করে এস। হযরত আবু বকর (رضي الله عنه) গিয়ে দেখলেন, একটি পানির নহর প্রবাহিত হচ্ছে। তিনি প্রাণভরে পানি পান করলেন- যা ছিল মধুর চেয়ে মিষ্ট, দুধের চেয়ে সাদা এবং বরফের চেয়েও ঠান্ডা। কোথা হতে এ নহর প্রবাহিত হলো- জিজ্ঞাসা করলে নবী করীম [ﷺ] এরশাদ করলেনঃ\n\nان الله أمر الملك الموكل بانهار الجنة ان يخرق نهرا من جنت الفردوس إلى صدر الغار لتشرب يا ابابكر\n\n\"আল্লাহ তায়ালা বেহেস্তের নহরের দায়িত্বে নিয়োজিত ফেরেশতাকে নির্দেশ করেছেন- যেন জান্নাতুল ফেরদাউস থেকে একটি নহর গুহার মাথায় প্রবাহিত করে দেয়। হে আবু বকর! তোমাকে পানি পান করানোর উদ্দেশ্যেই এরূপ করা হয়েছে।\" (তাফসীরে রুহুল বয়ান—সূরা তাওবা)\n\nউক্ত ঘটনা দুটি শুনে ঈমানদারের ঈমান আরও চাঙ্গা হয়ে উঠবে এবং বক্রহৃদয়ের লোকদের হৃদয় আরও বাঁকা হবে- এতে আশ্চর্য হবার কিছু নেই। ইবনে কাছির তাঁর তাফসীরে এই ঘটনা ও রেওয়ায়াতকে মোনকার বলেননি। তরিকতে সিদ্দিকিয়াতের মর্তবাধারীগণের জন্য নবী করীম [ﷺ]-এঁর মাধ্যমে গায়েবী নেয়ামত এভাবেই পৌঁছে থাকে। আ\u0027লা হযরত বলেন:\n\nخالق کل نے آپ کو مالک کل بنا دیا -دونون جھان ھیں اپکے قبضہ واختيار مین\n\n\"কুল জাহানের সৃষ্টিকর্তা আপনাকে সব কিছুর মালিকানাস্বত্ব দান করেছেন, সত্যিই উভয় জাহানই আপনার ইখতেয়ারাধীন। আপনি যাকে যেভাবে ইচ্ছা- দান করতে পারেন।\" তাফসীরে রুহুল মাআনী সূরা মায়েদার ১৫ নং আয়াত \"ক্বাদ জাআকুম\"- আয়াতের ব্যাখ্যায় বলেছেন- \"নবী করীম [ﷺ] হলেন মুখতার বা ইখতিয়ার প্রাপ্ত নবী।\" যারা নবীজীকে মুখতার মানবেনা তাঁরা পথভ্রষ্ট।\n\nঐ মদীনার পথে রে আমার, ঐ মদীনার পথেঃ\n\nতিন রাত্র এভাবে সওর পর্বতের গুহায় অবস্থান করে নবী করীম [ﷺ] হযরত আবু বকর (رضي الله عنه) কে সাথে নিয়ে মদীনা শরীফের পথে রওয়ানা হলেন। পূর্ব পরিকল্পনা অনুযায়ী নবী করীম [ﷺ] কাসওয়া নামক উটে সওয়ার হলেন। হযরত আবু বকর (رضي الله عنه) আরোহণ করলেন আদ্বা নামক উটে। সাথে নিলেন পথপ্রদর্শক হিসেবে আব্দুল্লাহ ইবনে আরিকত নামক জনৈক অমুসলিম ব্যক্তিকে। হযরত আবু বকর (رضي الله عنه)-এঁর আশ্রিত গোলাম আমের ইবনে ফোহায়রা পূর্ব নির্দেশ মোতাবেক দুটি উট নিয়ে গারে সাওরে এলেন এবং দ্বিতীয় উটের পিঠে পেছনে আরোহণ করলেন। লোহিত সাগরের উপকূল ধরে তিনজনের এই কাফেলা মদীনার পথে চললো। বিদায়ের বেলায় নবী করীম [ﷺ] বাইতুল্লাহর দিকে নযর করে বলে উঠলেন\n\nوالله أنك أحب ارض الله إلى والى الله ولولا أن اهلك اخر جوني منك ما خرجت\n\n\"হে পবিত্র মক্কা! খোদার শপথ! তুমি আমার কাছে এবং আল্লাহর কাছে পৃথিবীর সবচেয়ে প্রিয় ভূমি। তোমার স্বদেশবাসী যদি আমাকে বাধ্য না করতো, তাহলে আমি তোমায় ছেড়ে যেতাম না!\" কত করুণ এ আবেদন!\n\nযতদিন নবী করীম [ﷺ] মক্কায় অবস্থান করছিলেন- ততদিন মক্কা ভূমিই সর্বশ্রেষ্ট ছিল। হিজরত করার পর মদীনা শরীফের রওযা মোবারকের যে অংশটুকু নবী করীম [ﷺ]-এঁর দেহ মোবারকের সাথে মিশে আছে- তা বাইতুল্লাহ শরীফ, এমন কি- আরশে আযীম থেকেও উত্তম। চার মাযহাবের ইমামগণ এ ব্যাপারে একমত পোষণ করেন। সুতরাং এটা সর্বসম্মত ইজমা (ফতোয়ায়ে শামী- যিয়ারত অধ্যায়)। তাবরানী শরীফের একটি হাদীসে নবী করীম [ﷺ] এরশাদ করেছেন- المدينة خير من مكة অর্থঃ-\"এখন থেকে মদীনা শরীফ মক্কার চেয়ে উত্তম\"(\u0027জযবুল ক্বুলূব\u0027-শাইখ আব্দুল হক্ব মুহাদ্দিস দেহলভী (رحمة الله)।\n\nবকরীর শুকনো বাঁটে দুধের নহরঃ\n\nমদীনা শরীফ গমনকালে পথে তিনটি আশ্চর্যজনক ঘটনা ঘটলো। সাওর পর্বত থেকে বের হয়ে নবী করীম [ﷺ] সকাল বেলা সাগর কুল ধরে রওনা দিলেন। পথিমধ্যে কোদাইদ নামক স্থানে উম্মে মা\u0027বাদ আতিকা নামী জনৈকা বেদুঈন মহিলার বাড়ীতে পৌঁছে নবী করীম [ﷺ] কিছুক্ষণ বিশ্রাম নিলেন। মহিলার বাড়ীতে দুধ বা গোস্ত বিক্রি হয় কিনা- জানতে চাইলেন। কিন্তু কিছুই পাওয়া গেলনা। নবী করীম [ﷺ] তাঁবুতে একটি ক্ষিণকায় ছাগী দেখতে পেয়ে জিজ্ঞেস করলেন- এটা দুধ দেয় কিনা? মহিলা বললেন, না। নবী করীম [ﷺ] উক্ত ছাগী দোহন করার ইচ্ছা প্রকাশ করলে মহিলা বললেন, চেষ্টা করে দেখতে পারেন। নবী করীম [ﷺ] পাত্র নিয়ে ছাগীর দুধের বাঁটে পবিত্র হাত মুবারক লাগানো মাত্র দুধের নহর বইতে শুরু করলো। উপস্থিত লোকজন তৃপ্তি সহকারে উক্ত দুধ পান করলো। অতঃপর নবী করীম [ﷺ] ও হযরত আবু বকর (رضي الله عنه) সহ পূর্ণ কাফেলা এ দুধ পান করে তৃপ্ত হলেন। নবী করীম [ﷺ]-এঁর পবিত্র হাতের বরকতে পরবর্তীকালে উক্ত ছাগী সব সময় এভাবে দুধ দিতে থাকে। এভাবে আতিকা ও তাঁর স্বামীর অভাব দূর হয়ে গেলো। উক্ত ছাগী হযরত ওমর (رضي الله عنه)-এঁর খেলাফতকাল পর্যন্ত জীবিত ছিল এবং একইভাবে দুধ দিত। নবী করীম [ﷺ] যার কাছ থেকেই কিছু চেয়ে খেতেন, তাঁর ঘরে বরকতের ঢল নেমে আসতো। প্রকৃতপক্ষে নবী করীম [ﷺ] কারও ঘরে খেতে যান না- বরং দিতে যান!\n\nপথিমধ্যে আর একজন রাখালের কাছে এমনিভাবে দুধ চাইলে সে বললো, আমার পালে বাচ্চা ওয়ালা কোন ছাগী নেই। নবী করীম [ﷺ] বাচ্চবিহীন একটি ছাগী এনে দুধ দোহন করে নিজেরা পান করলেন এবং রাখালকেও দুধ পান করালেন। রাখাল এ মো\u0027জেযা দেখে সাথে সাথে মুসলমান হয়ে গেল। সম্ভবতঃ উক্ত সাহাবী ছিলেন হযরত আব্দুল্লাহ ইবনে মাসউদ (رضي الله عنه)। (\u0027বেদায়া-নেহায়া\u0027, ৭ম-খন্ড, ১৫৩ পৃঃ)\n\nজমিন কর্তৃক সুরাকার ঘোড়ার পা গ্রাসঃ\n\nকুদাইদ নামক আর একটি ঘটনা সবচেয়ে আশ্চর্যজনক ভাবে ঘটে গেলো। সুরাকা ইবনে মালেক কেনানী নামক জনৈক ব্যক্তি একশত উট পুরষ্কারের লোভে নবী করীম [ﷺ]-এঁর তালাশে ঘোড়ায় চড়ে ঘুরতে লাগলো। আবু জাহল নবী করীম [ﷺ]-কে জীবিত বা মৃত অবস্থায় ধরে আনতে পারলে উক্ত পুরষ্কার প্রদানের ঘোষণা দিয়েছিল। সুরাকা নবী করীম [ﷺ] কে দেখে চিৎকার করে বলে উঠলো- হে মুহাম্মদ [ﷺ], এবার তোমায় কে রক্ষা করবে? নবী করীম [ﷺ] প্রশান্তভাবে উত্তর দিলেন- يمنعنى الجبار الواحد القهار \"শক্তি প্রয়োগকারী ও চরম শাস্তি প্রদানকারী আল্লাহ আমাকে রক্ষা করবেন।\"\n\nহযরত জিব্রাইল (عليه السلام) এসে সংবাদ দিলেন, হে আল্লাহর রাসূল [ﷺ]! আল্লাহ তায়ালা জমিনকে আপনার নিয়ন্ত্রণাধীন করে দিয়েছেন। আপনি জমিনকে যা ইচ্ছা- নির্দেশ করুন! নবী করীম [ﷺ] জমিনকে লক্ষ্য করে বললেনঃ\nيا أرض خذيه\nঅর্থাৎ- \"হে জমিন, তাকে গ্রাস করো।\" সাথে সাথে জমিন সুরাকার ঘোড়ার হাঁটু পর্যন্ত গ্রাস করে ফেললো। সুরাকা কাতর স্বরে বললো, \u0027আল- আমান\u0027 অর্থাৎ- আমাকে রক্ষা করুন! নবী করীম [ﷺ] পুনরায় জমিনকে নির্দেশ দিলেন:- يا أرض اطلقيه অর্থাৎ- \"হে জমিন, তাকে ছেড়ে দাও।\" জমিন তাকে ছেড়ে দিল। কিন্তু সে প্রতিশ্রুতি ভঙ্গ করে নবী করীম [ﷺ]-কে আবার ধরতে উদ্যত হলে পুনরায় নবী করীম [ﷺ] জমিনকে নির্দেশ দিলেন তাকে গ্রাস করতে। এভাবে সাত বার জমিন তাকে গ্রাস করলো এবং ছাড়লো। এবার সে তাওবা করলে এবং অন্য অনুসন্ধানকারীকে নবী করীম [ﷺ] থেকে ফিরিয়ে রাখার শর্তে মুক্তি লাভ করে মক্কায় ফিরে আসলো। এসময় নবী করীম তাকে জিজ্ঞেস করলেন, পারস্য সম্রাট কিসরার কংকনে তাকে কেমন দেখাবে! এটি ছিল নবী করীম [ﷺ]-এর ইলমে গায়েবের বহিঃপ্রকাশ। হযরত উমর (رضي الله عنه)-এর সময়ে পারস্য মুসলমানদের অধিকারে এলে যুদ্ধলব্ধ সম্পদের সাথে কিসরার কংকন এলে সুরাকা তা পরিধান করেছিলেন। আর তখন নবী করীম [ﷺ]-এর ভবিষ্যৎবাণী বাস্তবে ঘটে গেলো।\n\nউক্ত তিনটি ঘটনায় দুটি আকিদার প্রমাণ পাওয়া যায়ঃ\n\nএকঃ নবী করীম [ﷺ]-কে আল্লাহ তায়ালা গায়েবী ধন ভান্ডারের মালিক বানিয়েছেন। স্রষ্টার সম্মানে নবী করীম [ﷺ] উপাদান ছাড়া কোন কিছু করতেন না। কোন সামান্য বস্তু বা দ্রব্যকে উপলক্ষ করে তিনি তাতে গায়েবীভাবে প্রয়োজনীয় জিনিস সরবরাহ করতেন। যেমন, হযরত জাবের (رضي الله عنه)-এঁর সামান্য খাসী ও রুটি দিয়ে তিনি দেড় হাজার সাহাবীকে পেট ভর্তি করে খানা খাইয়ে জাবেরের মূল বকরী ও রুটি ফেরত দিয়েছিলেন। হযরত সালামান ফারসী (رضي الله عنه) ৪০ উকিয়া স্বর্ণমুদ্রা আদায় করার শর্তে তাঁর মনিবের সাথে মুক্তিপণ নির্ধারণ করেছিলেন। নবী করীম [ﷺ] কবুতরের ডিমের ন্যায় ছোট একখন্ড স্বর্ণ সংগ্রহ করে উক্ত ৪০ উকিয়া বা ১৬০০(ষোল শত) দীনার আদায় করে দিলেন। উক্ত সামান্য পরিমাণ স্বর্ণ ওজন করা হলে ষোলশত স্বর্নমুদ্রার সমান হয়ে গেলো।\n\nহযরত আবু হুরাইরা (رضي الله عنه) কর্তৃক জঙ্গে তাবুকের সময় সংগৃহীত ২১টি খুরমা দিয়ে নবী করীম [ﷺ] তাবুকের যুদ্ধে অংশগ্রহণকারী ত্রিশ হাজার লোককে খাওয়ানোর পর উক্ত ২১টি খুরমা আবু হুরাইরা (رضي الله عنه)-কে ফেরত দিয়ে বললেন- \"থলের মূখ না খুলে দু-হাত দিয়ে প্রয়োজনীয় খুরমা বের করে খাবে এবং বন্ধু-বান্ধব ও ফকির-মিছকিনকে খাওয়াবে।\" নবীজীর কথামত হযরত আবু হুরাইরা (رضي الله عنه) উক্ত খুরমা ৯ হিজরী থেকে ৩৫ হিজরী পর্যন্ত নিজে খেয়েছেন এবং বন্ধু-বান্ধব ও ফকির-মিছকিনকে বিলিয়েছেন। হযরত ওসমান (رضي الله عنه) যেদিন শহীদ হন, সেদিন উক্ত থলেটি লুট হয়ে যায়। হযরত আবু হুরাইরা (رضي الله عنه) বলেন, \"আমি উক্ত ২৬ বৎসরে আনুমানিক ১২০০ (বার শত) মণ খুরমা নিজে খেয়েছি এবং ৩০০ (তিন শত) মণ আল্লাহর রাস্তায় খরচ করেছি।\" এই যে খুরমা তিনি খেলেন এবং খাওয়ালেন- এগুলো কোন বৃক্ষের খেজুর? নবী করীম [ﷺ]-এঁর পবিত্র হাতের ছোঁয়ায়ই আল্লাহ তায়ালা গায়েবীভাবে বরকত দিয়েছেন। (তরজুমআনুস্ সুন্নাহ ও যিকরে জামীল গ্রন্থদ্বয় দ্রষ্টব্য)। উম্মে মা\u0027বাদ-এঁর ছাগী ও রাখালের ছাগ-পালের শুকনো বাঁটে দুধের নহর প্রবাহিত হওয়াও অনুরূপ মো\u0027জেযা। নবী করীম [ﷺ] এরশাদ করেছেনঃ اوتيت مفاتيح خزائن الأرض অর্থাৎ: \"আমাকে জমিনের যাবতীয় ধন ভান্ডারের চাবি প্রদান করা হয়েছে।\" [সহীহ বুখারীঃ ৩৩৪১ (ইসলামিক ফাউন্ডেশন), মেশকাত] \n\nইমামে আহলে সুন্নাত আ\u0027লা হযরত আহমদ রেযা খান বেরলভী (رحمة الله عليه) লিখেছেন-\n\nھاتھ جس طرف اٹھا غنی کر دیا + موج بحر سخاوت پہ لاکھون سلام\n\nঅর্থাৎঃ- \"হুযুর [ﷺ]-এঁর পবিত্র হাত যে দিকেই উঠেছে- তাকে ধনী বানিয়ে দিয়েছে। বদন্যতা সমুদ্রের তরঙ্গ সদৃশ এমন হাতের প্রতি লক্ষ লক্ষ সালাম।\" (খাদায়েকে বখশিষ)\n\n[সুরাকার ঘটনায় প্রমাণিত হয়েছে যে, আল্লাহর এই জমিন নবী করীম [ﷺ]-এঁর নিয়ন্ত্রণাধীন। তিনি জমিনকে যখন যে হুকুম করেন, জমিন তা পালন করে। শুধু জমিন কেন- আকাশের চাঁদ হুযুরের ইশারায় এদিক-সেদিক হেলে দুলে তাঁর সাথে খেলাধুলা করতো এবং কথা বলতো। গ্রন্থের শুরুতে হযরত আব্বাস (رضي الله عنه)-এঁর এ সম্পর্কিত রেওয়ায়াত বর্ণনা করা হয়েছে। মক্কায় আবু জাহল কর্তৃক আকাশের চাঁদ বিদীর্ণ করার চ্যালেঞ্জের মোকাবেলায় চাঁদকে দু\u0027টুকরো করে দেখিয়েছেন। ৭ম হিজরীতে খায়বারের যুদ্ধ হতে ফেরত আসার সময় পথিমধ্যে সাহবা নামক স্থানে আকাশের ডুবন্ত সূর্যকে পুনরায় ফিরিয়ে এনে হযরত আলী (رضي الله عنه) কে আসরের নামায আদায় করার সুযোগ করে দিয়েছিলেন। হযরত আবু হুরাইরা (رضي الله عنه), হযরত আনাস (رضي الله عنه) ও হযরত আসমা বিনতে ওমায়েছ (رضي الله عنها) কর্তৃক উক্ত ঘটনা বর্ণিত হয়েছে। সালতানাতে মুস্তাফা নামক গ্রন্থে মুফতী আহমদ ইয়ার খান নাঈমী (رحمة الله) বিস্তারিতভাবে নবীজীর বিভিন্ন কর্তৃত্বের ঘটনা লিখেছেন।"
  },
  {
    "1": "মদীনায় আনন্দ মিছিল",
    "2": "আটাশতম অধ্যায়ঃ মদীনায় আনন্দ মিছিলঃ\nপ্রসঙ্গঃ মদীনাবাসীর প্রতীক্ষা অভ্যর্থনা-আনন্দের ঢল - “ইয়া রাসুলাল্লাহ\" ধ্বনী দেয়া সাহাবাগণের সুন্নাত ও মুসলমানদের বিশেষ প্রতীকঃ\n﻿“হুযুর আকরাম [ﷺ] মদীনায় হিজরত করার উদ্দেশ্যে রওয়ানা দিয়েছেন\" - এই সংবাদ মদীনার আউছ ও খাযরাজ গোত্রের নিকট বিদ্যুৎবেগে যথাসময়ে পৌঁছে গিয়েছিল। তাঁরা প্রতিদিন সকালে মদীনা হতে বের হয়ে দক্ষিণে অবস্থিত হাররা নামক স্থানে এসে নবী করীম [ﷺ]-এঁর জন্য প্রতীক্ষায় থাকতো। আবার দুপুরে মদীনায় ফিরে যেতো। এমনিভাবে ১২দিন পর্যন্ত মদীনার ঘরে ঘরে হুযুর [ﷺ]-এর আগমনের সংবাদে খুশী ও আনন্দের ঢেউ খেলতে লাগলো। এ সময়ে বৃদ্ধ, যুবা, নারী-পুরুষ সবারই প্রধান চিন্তা ছিল - নবীজীবে কিভাবে অভ্যর্থনা দেওয় যায়। ছোট ছোট ছেলেমেয়ে এবং কিশোর-কিশোরীরা সম্বর্ধনা দেওয়ার জন্য প্রস্তুতি গ্রহণ করতে লাগলো। তাদের কত সৌভাগ্য যে, আল্লাহর প্রিয় হাবীব তাঁদের মধ্যে মেহমান হয়ে আসছেন।\n\nদীর্ঘ প্রতীক্ষার পর অবশেষে তাঁদের সৌভাগ্য-রবি উদিত হলো। তাঁরা পূর্বাহ্নে হাররা থেকে সবেমাত্র মদীনায় প্রত্যাবর্তন করেছেন - এমন সময় একজন ইয়াহুদী ঘরের ছাঁদের উপর থেকে দূরে নবী করীম [ﷺ]-এঁর কাফেলা দেখতে পেয়ে চিৎকার করে বলতে লাগলো – \"হে আউছ ও খাযরাজ গোত্র! তোমাদের প্রতীক্ষিত মেহমান এসে গেছেন। ঐ দেখ দূরে কাফেলা দেখা যাচ্ছে।\" মদীনাবাসীগণ অস্ত্রসজ্জিত হয়ে দৌঁড়ে এসে নবী করীম [ﷺ]-কে অভ্যর্থনা জ্ঞাপন করলেন। হুযুর [ﷺ] ১২ দিন সফর করার পর ১২ই রবিউল আউয়াল সোমবার পূর্বাহ্নে মদীনার দক্ষিণে কোবা শহরতলীতে এসে পৌঁছলেন। বনী আমর গোত্রে তিনি সাময়িকভাবে অবস্থান করলেন। সেখানে প্রথম মসজিদ - মসজিদে কোবা তৈরী হলো। এখানে ৫ দিন, মতান্তরে ১২ দিন বা বাইশ দিন অবস্থান করার পর নবী করীম [ﷺ] জুমআর দিন মদীনার দিকে রওনা হলেন। পথিমধ্যে বনী সালেম মহল্লায় পৌঁছলে জুমআর নামাযোর সময় হয়। তিনি একশ’ সাহাবী নিয়ে প্রথম জুমআ আদায় করলেন। তারপর কাসওয়া নামক উটে আরোহণ করে মদীনায় প্রবেশ করেন। সেদিন মদীনায় আনন্দ মিছিল বা জশনে জুলুছ বের হয়েছিল। যুবক ও কিশোরের দল মদীনার অলি-গলিতে মিছিল বের করেছিল। তাদের শ্লোগান ছিল-\n\nجاء محمد جاء رسول الله -يا محمد يا رسول الله -\n\n“মুহাম্মদ এসেছেন - আল্লাহর রাসূল এসেছেন।\" মুসলিম শরীফের ২য় খন্ডে আরো বর্ণিত আছে যে, মদীনাবাসিরা, “ইয়া মুহাম্মদ ইয়া রাসূলাল্লাহ\" বলে শ্লোগান দিয়েছিলেন। বুঝা গেল - “ইয়া রাসূলাল্লাহ\" বলে শ্লোগান দেয়া মদীনাবাসী সাহাবীদের সুন্নাত। আল-বেদায়া ওয়ান-নেহায়া ৫ম খন্ডে উল্লেখ আছে - “ইয়া মুহাম্মদা\" শ্লোগান ছিল তৎকালীন মুসলমানদের বিশেষ প্রতীকী চিহ্ণ।\n\nগৃহিণীরা ঘরের ছাদে উঠে নিম্নোক্ত কাসিদা গেয়েছিলেনঃ\n\nطلع البدر علينا + من ثانيت الوداع -وجب الشكر علينا + ما داع لله داع\n\nঅর্থঃ “ছানিয়াতুলবেদা পর্বতমালা হতে আমাদের উপর পূর্ণিমার চাঁদ উদিত হয়েছে। যতদিন আল্লাহর বান্দারা আল্লাহর স্মরণ করতে থাকবে - ততদিন নবী করীম [ﷺ]-এঁর আগমনের শুকরিয়া আদায় করা আমাদের উপর ফরয হয়ে গেল।\" (মহিলাদের এই কবিতা বোখারী শরীফে স্থান পেয়েছে।)\n\nমিলাদ শরীফের কিয়ামে সুন্নী মুসলমানরা মদীনাবাসী মহিলাদের এই কাসিদা পাঠ করে থাকেন। একদিনের ঘটনার শুকুরিয়া কেয়ামত পর্যন্ত চালু থাকবে। মীলাদুন্নবীর আনন্দ মিছিলও কেয়ামত পর্যন্ত চালু থাকবে - যেমন চালু আছে আশুরা।\n\nহযরত আবু আইয়ুব আনসারী (رضي الله عنه)’র গৃহে নবী করীম [ﷺ] অবস্থান গ্রহণ করলে বনী নাজ্জার গোত্রের (হুযুরের নানার বংশ) একদল কিশোরী দফ বাজিয়ে গযল গাইতে গাইতে প্রবেশ করলো। তাঁরা গেয়েছিল-\n\nنحن جوار من بنى النجار-يا حبذا محمد من جار -\n\nঅর্থঃ - “আমরা বনী নাজ্জারের কিশোরী। হযরত মুহাম্মদ মোস্তফা [ﷺ] আমাদের কতইনা উত্তম প্রতিবেশী।\"\n\nতাদের দরদমাখা না\u0027ত ও গান শুনে নবী করীম [ﷺ] বলেন, “তোমরা কি সত্যিই আমাকে ভালবাস\"? তাঁরা বললো, হ্যাঁ। নবী করীম [ﷺ] বললেন-\n\nالله يعلم أن قلبي يحبكم\n\nঅর্থঃ- “আল্লাহ অবগত আছেন- আমার অন্তরও তোমাদেরকে কত ভালবাসে।\" মদীনাবাসী নারী পুরুষ, শিশু-কিশোরদের প্রাণঢালা অভ্যর্থনায় নবী করীম [ﷺ] মুগ্ধ হয়ে গেলেন। পথের সমস্ত ক্লান্তি তিনি ভুলে গেলেন। এখনও প্রেমিকজনেরা নবী করীম [ﷺ]-এঁর শানে মিলাদ পাঠ করলে বা তাঁর শানে নাতিয়া কালাম পেশ করলে হায়াতুন্নবী [ﷺ] খুশী হন। যেমনঃ নবী করীম [ﷺ] এরশাদ করেনঃ-\n\nإنما اعمالكم تعرضون علي-فإن رأيت فيها خيرا حمدت الله\n\nঅর্থঃ- “তোমাদের যাবতীয় আমল ও কার্যক্রম আমার কাছে পেশ করা হয়। তাতে যদি আমি ভাল কিছু প্রত্যক্ষ করি, তাহলে আল্লাহর প্রশংসা করি।\"\n\nএকারণেই আনুষ্ঠানিকভাবে নবীজীর ভক্তিমূলক মিলাদ মাহফিলের প্রচলন করা হয়েছে। হুযুরের শুভাগমন উপলক্ষে জুলুছ বের করার এটি একটি অন্যতম দলীল। নেদায়ে “ইয়া রাসূলাল্লাহ \" বলে শ্লোগান দেয়া সাহবীগণের সুন্নাত ও মুসলমানদের বিশেষ প্রতীকী চিহ্ণ। নবীজীর ইনতিকালের পরেও সাহাবাগণ ইয়ামামার যুদ্ধক্ষেত্র হতে “ইয়া মুহাম্মাদা\" বলে শ্লোগান দিয়েছিলেন (বেদায়া ও নেহায়া ৫ম খন্ড দ্রষ্টব্য)। উক্ত গ্রন্থে একথাও সাথে সাথে উল্লেখ করা হয়েছে- وكان شعار المسلمين অর্থঃ- “ইয়া মুহাম্মাদা\" বা “ইয়া রাসূলাল্লাহ\" বলে শ্লোগান দেওয়া তৎকালীন মুসলমানদের প্রতীকী চিহ্ন হিসেবে গণ্য হতো।\" অর্থাৎ- “ ইয়া রাসূলাল্লাহ\" বললেই তাকে তৎকালে মুসলমান বলে মনে করা হতো।"
  },
  {
    "1": "১৪০০ বৎসর পূর্বে নির্মিত নিজগৃহে নবী",
    "2": "ঊনত্রিশতম অধ্যায়ঃ ১৪০০ বৎসর পূর্বে নির্মিত নিজগৃহে হুযুরের অবস্থানঃ\n﻿প্রসঙ্গঃ হযরত আবু আইয়ুব আনসারী (رضي الله عنه)’র গৃহে অবস্থান- ইলমে গায়েবের প্রকাশ।\n\nনবী করীম [ﷺ] মদীনায় প্রবেশ করলে আউছ ও খাযরাজ বংশের প্রত্যেকেই তাঁদের গৃহে নবীজিকে মেহমান হওয়ার জন্য অনুরোধ করতে লাগলেন। নবী করীম [ﷺ] এরশাদ করলেন – \"আমার কাস্ওয়া উট আল্লাহ কর্তৃক নির্দেশিত। সে নিজেই ঠিক করে নেবে আমি কার গৃহের মেহমান হবো।\"\n\nউট চলতে চলতে বনী নাজ্জার গোত্রের দুই ইয়াতিম শিশু সাহল ও সোহায়েল-এঁর খেজুরের আড়তে এসে বসে পড়লো। এখানেই বর্তমানে মসজিদে নববী অবস্থিত। পুনরায় উট চলতে লাগলো এবং হযরত আইয়ুব আনসারী (رضي الله عنه)’র গৃহাংগনে গিয়ে বসে পড়লো। নবী করীম [ﷺ] বললেন, ‘এখানেই আমার অবস্থান নির্ধারিত হয়েছে’। আবু আইয়ুব আনসারী (رضي الله عنه) মালসামানা নিজ গৃহে তুলে নিলেন। তিনি নবী করীম [ﷺ]-এঁর নানার বংশ বনু নাজ্জারের লোক ছিলেন। মদীনাবাসীদের মধ্যে তাঁর মর্যাদাই ছিল আলাদা। এভাবে উট হুযুরের বাসস্থান ও মসজিদে নববীর স্থান নির্ধারিত করে দিল। হুযুরের পরশে উট ও আল্লাহর এলহাম প্রাপ্ত হয়। সুবহানআল্লাহ!\n\nএই গৃহ সম্পর্কে আল-বেদায়া ওয়ান-নেহায়া গ্রন্থে উল্লেখ করা হয়েছে যে, হুযুর [ﷺ]’র ১৪০০ বৎসর পূর্বে ইয়েমেন-এর বাদশাহ আবু কোরাব তিব্বা কর্তৃক ইয়াছরিব (মদীনা) শহর ধ্বংস করার চেষ্টা ব্যর্থ হয়। তথাকার ইয়াহুদী আলেমগণ তাকে বলেছিল - আপনি এই শহর ধ্বংস করতে পারবেন না। কেননা, শেষ যুগের নবী হযরত মুহাম্মাদ মোস্তফা [ﷺ] হিজরত করে এখানে স্থায়ীভাবে বাসস্থান বানাবেন। একথা শুনে তিব্বা বাদ্শাহ সাথে সাথে নবীজীর উপর গায়েবী ঈমান আনেন। তাঁর এই না দেখা অগ্রিম ঈমান আল্লাহর দরবারে কবুল হয়। তিব্বা বাদশাহ নবী করীম [ﷺ]’র শানে একটি কবিতা লিখে হযরত আবু আইয়ুব আনসারীর পূর্বপুরুষগণের নিকট হস্তান্তর করেন এবং বলেন - আমার এই কবিতা বা পত্রখানা তোমরা ঐ নবীজীর খেদমতে পৌঁছিয়ে দিও। ঐ কাব্যপত্রখানা হযরত আবু আইয়ুব আনসারীর পূর্বপুরুষগণ সযত্নে সংরক্ষণ করতে থাকেন। হযরত আবু আইয়ুব আনসারী (رضي الله عنه) উত্তরাধিকার সূত্রে ঐ কাব্যপত্রের মালিক হোন। নবী করীম [ﷺ] হযরত আবু আইয়ুব আনসারী (رضي الله عنه)-এঁর গৃহে অবস্থান করে ঐ কাব্যপত্রখানি তলব করেন। ঐ পত্র সম্পর্কে হযরত আবু আইয়ুব আনসারীর কিছু জানা ছিলো না। নবী করীম [ﷺ] নিজে পুরাতন কাগজপত্রের মধ্য হতে উক্ত পত্রখানা বের করলেন। হযরত আবু আইয়ুব আনসারী (رضي الله عنه) নবী করীম [ﷺ]’র ইলমে গায়েব দেখে হতবাক হয়ে যান। নবী করীম [ﷺ]-এঁর উট সেই ঘরের সন্ধান করে এখানে এসে বসে পড়লো। নবীজীর সংশ্রবে এসে উটের যে বিদ্যা অর্জিত হলো - তার খানিকটুকু আমাদের নসীব হলে জীবন ধন্য হতো।\n\nতিব্বা বাদশাহ কর্তৃক লিখিত কাব্যপত্রের কিয়দাংশ বেদায়া গ্রন্থে উদ্ধৃত করা হয়েছে। পাঠকদের জ্ঞাতার্থে এখানে তা উদ্ধৃত করা হলো-\n\nشهدت على احمد انه + رسول من الله بارى النسم -\nفلو مد عمري إلى عمره + لكنت وزير إله وابن عم -\nوجاهدت بالسيف أعدائه + وفرجت عن صدره كل هم -\n\nঅর্থঃ- আমি (তিব্বা একথার উপর স্বাক্ষ্য দিচ্ছি এবং ঈমান আনছি যে, আহমাদ মুজতবা [ﷺ] মানবজাতির প্রতি আল্লাহর পক্ষ হতে নির্বাচিত রাসূল। আমাদের হায়াত যদি তাঁর যুগ পর্যন্ত দীর্ঘায়িত হতো - তাহলে আমি অবশ্যই তাঁর পরামর্শক হতাম ও জ্ঞাতি ভাইয়ের ন্যায় তাঁর দুশমনদের বিরোদ্ধে তরবারী দ্বারা যুদ্ধ করতাম এবং তাঁর মনের ব্যাথা দূর করে দিতে চেষ্টা করতাম।\" বেদায়া ও নেহায়া ২য় খন্ড ১৬ পৃষ্ঠা পুরাতন সংস্করণে)।\n\nনবী করীম [ﷺ] এরশাদ করেছেন, لا تسبوا تبعا فإنه كان قد اسلم অর্থঃ- \"তোমরা তিব্বা বাদশাহকে মন্দ বলোনা! কেননা, সে অনেক পূর্বেই আমার উপর ঈমান এনে মুসলমান হয়েছে।\" নবী করীম [ﷺ] আরও এরশাদ করেছেন,\nلا تسبوا اسعد الحميري -فإنه اول من كسى الكعبة -\n\nঅর্থঃ- “তোমরা আছআদ হিমইয়ারী (তিব্বা) কে মন্দ বলো না। কেননা, সে-ই সর্বপ্রথম কা’বা ঘরকে উত্তম চাদর দ্বারা আবৃত করেছে।\"\n\nযাক- নবী করীম [ﷺ] যে বৎসর মদীনায় হিজরত করেন, সে বৎসরের মুহররম থেকেই হিজরী সন গণনা করা হয়। কেননা, সে তারিখ হতেই হিজরতের প্রস্তুতি শুরু হয়েছিল। হযরত আবু বকর (رضي الله عنه) মুহররমের পহেলা তারিখে ৮০০ দিরহাম দিয়ে দুটি উট কিনে নবীজীর খেদমতে পেশ করেছিলেন, যা পূর্বেই উল্লেখ করা হয়েছে। ১৭ বৎসর পর হযরত উমর (رضي الله عنه)-’র খেলাফতযুগে মুহররম মাস থেকে সন প্রবর্তন করা হয়। এটি মুসলমানদের নিজস্ব সন। ইংরেজী সন খ্রিস্টানদের জন্য। বাংলা সন বাঙ্গালীদের জন্য। নওরোজ অগ্নি উপাসক ইরানিদের জন্য। কিন্তু হিজরী সন মুসলমানদের জন্য। ধর্মীয় যাবতীয় আচার অনুষ্ঠান চান্দ্রমাসকে ঘিরেই পালিত হয়। চাঁদের তারিখ ধরা হয় - পূর্ব রাত হতে পরদিন সন্ধ্যা পর্যন্ত। সুতরাং মুসলমানদের মূল ক্যালেন্ডার হলো হিজরী সন।"
  },
  {
    "1": "মসজিদে নববী ﷺ নির্মাণ",
    "2": "ত্রিশতম অধ্যায়ঃ মসজিদে নববী নির্মাণঃ\nপ্রসঙ্গঃ ইসলামের সর্বপ্রথম প্রতিষ্ঠান মসজিদে নববী নির্মাণ, উসতুনে হান্নানার জীবন লাভ ও নবী বিচ্ছেদে ক্রন্দন\n﻿নবী করীম [ﷺ] সাত মাস পর্যন্ত হযরত আবু আইয়ুব আনসারী (رضي الله عنه)’র গৃহের নিচ তলায় অবস্থান করেন। কেননা, লোকজনদের সাথে দেখা সাক্ষাত ও সামাজিক কাজ-কর্মের জন্য এটাই সুবিধাজনক ছিল। এসময়ের মধ্যেই তিনি মসজিদে নববীর কাজ সমাপ্ত করেন। মসজিদের জায়গাটুকু দশ দিনার দিয়ে খরিদ করা হয়। হযরত আবু বকর (رضي الله عنه) এই জমিনের মূল্য পরিশোধ করেন। হিজরতের যাবতীয় খরচও হযরত আবু বকর (رضي الله عنه) একা বহন করেন। জান মাল দিয়ে নবীজীকে সাহায্য করার এই কৃতিত্ব এককভাবে হযরত আবু বকর (رضي الله عنه)-এঁর।\n\nতিন দরজা বিশিষ্ট এই মসজিদ দৈর্ঘ্য-প্রস্থে একশত হাত ছিল। দেওয়াল ছিল কাচা ইটের। খুটি ছিল খেজুর গাছের এবং ছাদ ছিল খেজুরপাতার ছাউনি। ভিটি ছিল পাথরকুচির, কেবলা ছিল ১৭ মাস পর্যন্ত উত্তর পশ্চিমে বাইতুল মোকাদ্দাসের দিকে। কেবলা পরিবর্তনের পর মিম্বার ও মেহরাবের স্থান দক্ষিণ দিকে এনে দক্ষিণমুখী করা হয়। মসজিদ সংলগ্ন দক্ষিণ পূর্ব কোণ কয়েকটি হুজরা তৈরী করা হয় – হযরত আয়েশা (رضي الله عنها), হযরত সওদা (رضي الله عنها) প্রমুখ উম্মুল মোমিনীনগণের জন্য। অতঃপর মক্কা শরীফ থেকে হযরত ফাতেমা, হযরত উম্মে কুলসুম, উম্মুল মোমিনীন হযরত সওদা, হযরত উম্মে আয়মান, উছামা ইবনে যায়েদ (رضي الله عنهم أجمعين) প্রমুখ হুযুরের পরিবারবর্গকে মদীনায় আনা হয়। হযরত যয়নব (رضي الله عنها) স্বামীগৃহে মক্কা শরীফে অবস্থান করেন। হযরত আবু বকর (رضي الله عنه)-এর সাহেবজাদা হযরত আব্দুল্লাহ (رضي الله عنه) মক্কায় গিয়ে তাঁর পরিবারবর্গকে মদীনায় নিয়ে আসেন।\n\nমসজিদে নববীতে প্রথমে মিম্বর ও মেহরাব কিছুই ছিলো না। একটি মৃত খেজুর গাছের খুঁটিতে হেলান দিয়ে নবী করীম [ﷺ] শুক্রবারের জুমআর খুতবা দিতেন। পরে ৮ম হিজরীতে তিন তাক বিশিষ্ট কাঠের মিম্বার তৈরী হলে খেজুরের খুঁটিটি মসজিদের মেহরাবের পার্শ্বে সরিয়ে রাখা হয়। জুমআর নামাযে খুৎবা দেয়ার জন্য নবী করীম [ﷺ] মিম্বারে দন্ডায়মান হলে উক্ত খুটিটি শিশুর ন্যায় করুণ সুরে কেঁদে উঠে। সর্বশেষ কাতারে দন্ডায়মান হযরত আনাছ (رضي الله عنه) খুটিটির কান্না শুনতে পান। সমবেত সাহাবীগণ এতে স্তম্ভিত হয়ে যান। নবী করীম [ﷺ] খুতবা বন্ধ করে নেমে এসে খুটিটি কোলে তুলে নেন এবং তাঁর গায়ে হাত বুলিয়ে আদর করতে থাকেন। অবশেষে বেহেস্তে তাঁকে লাগানো হবে এবং বেহেশতবাসীগণ তাঁর তাজা ফল ভক্ষণ করবেন - নবী করীম [ﷺ] এঁর এই আশ্বাসবাণীতে সে শান্ত হয়ে যায়। নবীজীর পরশে উসতুনে হান্নানার মধ্যে মানুষের হায়াত এসেছিল। তাই সে মানব শিশুর মতোই কেঁদেছিল।\n\nহযরত ঈসা عليه السلام মৃত মানুষকে জীবিত করে কথা বলিয়েছিলেন। আর আমাদের প্রিয় নবীজীর সান্নিধ্য পেয়ে মৃত খেজুর গাছ জীবীত হয়ে মানুষের মতো কেঁদেছিল। ইমাম শাফেয়ী (رحمة الله عليه) বলেন, “ঈসা আলাইহিস সালামের তুলনায় নবী করীম [ﷺ]-এঁর এই মো’জেজা ছিল উন্নত এবং সূক্ষ্মতর।\" একাধিক সাহাবী কর্তৃক এই মো’জেজা বর্ণিত হয়েছে। তাই খবরে মোতাওয়াতের দ্বারা এটা প্রমাণিত। উক্ত উসতুনে হান্নানাকে পরে মানুষের মতই দাফন করা হয়। হাজী সাহেবানগণ এখনও উক্ত উসতুনে হান্নানাকে জিয়ারত করেন। মসজিদে নববীর একটি পিলারের নিচে এর অবস্থান এবং সে পিলারটির নাম উসতুনে হান্নানা।\n\nনবী করীম [ﷺ] নিজের জন্য যে হুজরা তৈরী করেছিলেন, তাতে হযরত আয়েশা সিদ্দিকা (رضي الله عنها) থাকতেন। এই হুজরাতেই অধিকাংশ সময় হযরত জিবরাইল عليه السلام ওহী নিয়ে আসতেন। এই হুজরা মোবারকেই রওজা শরীফ অবস্থিত। এর অর্ধেকে ছিল রওজা মোবারক এবং বাকী অর্ধেকে ছিল হযরত আয়েশা (رضي الله عنها)-এর বাসস্থান। পরে হযরত আবু বকর (رضي الله عنه) এবং হযরত ওমর (رضي الله عنه) কে উক্ত হুজরায় নবী করীম [ﷺ]-এঁর পাশে দাফন করা হয়। হযরত ওমর (رضي الله عنه)’র কারণেই হযরত আয়েশা (رضي الله عنها) হিজাব পরিধান (পর্দা) করতেন। কেননা, হযরত ওমর (رضي الله عنه) কে তিনি তাঁর রওজা থেকে চেয়ে থাকতে দেখেছিলেন (আল বাছায়ের)। নবী প্রেমিকগণ কবরে জিন্দা থাকেন এবং আল্লাহর অলীগণ কাশফের মাধ্যমে কবরবাসীকে দেখতে পান। এটা তাদের কারামত। হযরত আয়েশা (رضي الله عنها) এবং হযরত ওমর (رضي الله عنه) উভয়েরই কাশফুল কুবুর ছিল। মসজিদে নববীতে প্রথমে তেলের বাতি জ্বালানো হতো। হযরত তামিম দারী (رضي الله عنه) দামেশক হতে মূল্যবান ঝালর বাতি এনে পিলারের সাথে লাগান। নবী করীম [ﷺ] এ বলে দোয়া করলেন - “তামীম দারীর (رضي الله عنه) কবর যেন এমনিভাবে রৌশন হয়।\"\n\nহযরত ওমর (رضي الله عنه)’র খেলাফত কালে খতমে তারাবীতে মসজিদে নববীতে অধিক আলোকসজ্জা করা হতো। হযরত আলী (رضي الله عنه) বলেন, “ওমরের কবরকেও আল্লাহ রৌশন দান করুন।\" হযরত ওমর (رضي الله عنه) বলতেন, “মসজিদে আলোকসজ্জার জন্য নবী করীম [ﷺ] হযরত তামীম দারীকে দোয়া করেছিলেন, আর আমার জন্য দোয়া করেছেন তাঁরই জামাতা ইমাম হাসান-হোসাইনের পিতা এবং বিবি ফাতেমা (رضي الله عنها)’র স্বামী হযরত আলী (رضي الله عنه)।\" মসজিদে আলোক সজ্জা করার এটাই দলিল। (দেখুনঃ তাফসীরে রুহুল বয়ান-সূরা দোখান)।\n\nএটা ছিল মসজিদে নববীর প্রথম অবস্থা। বর্তমান অবস্থার সাথে তার আকাশ-পাতাল ব্যবধান। নবী করীম [ﷺ] এঁর পর হযরত ওমর, হযরত উসমান, খলিফা আব্দুল মালেক, ওমর ইবনে আব্দুল আজিজ (رضي الله عنهم أجمعين) প্রমুখ কর্তৃক সজ্জিত হতে হতে মসজিদে নববী বর্তমান বর্ণাঢ্য সাজে সজ্জিত হয়েছে। এগুলো যদিও বিদআতে হাসানাভুক্ত - অর্থাৎ নবী করীম [ﷺ] এঁর পরে সংযোজিত, তবুও পরিতাজ্য নয়। কেননা, কোন কোন বিদ’আত ওয়াজিব, যেমন – হযরত আলী (رضي الله عنه) কর্তৃক ইলমে নাহু, ইলমে ফেকাহ’র প্রচলন। কোন কোন বিদ’আত সুন্নাত, যেমন – ওমর (رضي الله عنه) কর্তৃক ২০ রাকআত বিশিষ্ট তারাবীহ নামাজ জামাতে আদায় করা এবং হযরত উসমান (رضي الله عنه) কর্তৃক জুমআর নামাজের প্রথম আজান প্রবর্তন করা। কোন কোন বিদ’আত মোস্তাহাব, যেমন – হযরত ওমর ও হযরত ওসমান (رضي الله عنهما) কর্তৃক মসজিদে নববী সজ্জিতকরণ ও নকশাকরণ। ৮৬ হিজরীতে কোরআন শরীফে নোকতা ও হরকত সংযোজন করা হয়। মিলাদ শরীফের মাহফিল সাজানো এবং আনুষ্ঠানিকভাবে খানাপিনা তৈরী করা, সমবেত দরূদ ও সালাম পেশ করার মাধ্যমে অনুষ্ঠানের সমাপ্তি করা বিদআতে মোস্তাহাব পর্যায়ভুক্ত ( মৌলুদে বরজিঞ্জি, শামী, নছরুদ দোরার ফি মৌলুদে ইবনে হাজর ইত্যাদি দ্রষ্টব্য)।\n\nতদুপরি, সপ্তম শতকের সমস্ত আলেম উলামা ও জনগণ কর্তৃক ইজমায়ে উম্মত দ্বারা মিলাদ মাহফিল প্রতিষ্ঠিত। সুতরাং ওহাবী সম্প্রদায় পরবর্তী যুগে মিলাদ শরীফের বিরোধিতা করলেও তা গ্রহণযোগ্য নয়। তাদের আপত্তি চিরদিন আপত্তি হিসেবেই থাকবে - মূল বিষয় কোনোদিনই হবে না।\n\nমসজিদে নববী তৈরী করার কাজে নবী করীম [ﷺ] নিজে ইট সরবরাহ করে দিতেন এবং সাহাবীগণকে উৎসাহিত করার জন্যে আরবী কবিতা দ্বারা দোআ করতেন। কবিতার শেষাংশ ছিল-\n\nاللهم لا عيش إلا العيش الآخرة + فارحم النصار والمهاجرة -\n\nঅর্থঃ- “হে আল্লাহ! পরকালের সুখই প্রকৃত সুখ। তুমি আমার আনসার ও মোহাজির সাহাবীদের প্রতি দয়া করে।\"\n\nভালকাজে অনুরূপ মর্মের কবিতা পাঠ করা উত্তম। মসজিদের ছাদ পিটানো বা বিল্ডিং-এর ছাদ বা অন্য যেকোন ভারী কাজে দলবদ্ধ হয়ে ইসলামি কবিতা পাঠ করা বা গজল না’ত পাঠ করা উক্ত হাদীস দ্বারাই প্রমাণিত।"
  },
  {
    "1": "মক্কা শরীফ উত্তম, নাকি মদীনা শরীফ",
    "2": "একত্রিশতম অধ্যায়ঃ মক্কা শরীফ উত্তম নাকি মদীনা শরীফ উত্তম?\nমক্কা মোয়াযযমায় খানায়ে কা’বা আছে, হাজরে আসওয়াদ আছে, জমজম আছে, সাফা-মারওয়া আছে, মাকামে ইব্রাহিমও আছে, মিনা-মোজদালেফা ও আরাফাত সবকিছুই মক্কা শরীফে অবস্থিত। কিন্তু মদীনা মোনাওয়ারাতে শুধু রাসূলে পাক [ﷺ]-এঁর রওযা মোবারক আছে। এ দুয়ের মধ্যে কোনটি উত্তম এ নিয়ে ইমামগণের মধ্যে মতপার্থক্য রয়েছে।\n﻿ইমাম আবু (رَحۡمَۃُ اللّٰہِ تَعَالٰی عَلَیْہِ), ইমাম মালেক (رَحۡمَۃُ اللّٰہِ تَعَالٰی عَلَیْہِ) ও ইমাম শাফেয়ী (رَحۡمَۃُ اللّٰہِ تَعَالٰی عَلَیْہِ) এই তিন ইমামের মতে শহর হিসেবে মক্কা শহর, মদীনা শহর থেকে উত্তম। কেননা, আল্লাহ পাক মক্কা শহরের শপথ করেছেন। ইমাম আহমদ ইবনে হাম্বল (رَحۡمَۃُ اللّٰہِ تَعَالٰی عَلَیْہِ)\u0027র মতে মদীনা শহরই উত্তম। তাঁর যুক্তি হলো, মক্কাতে নবী করীম [ﷺ]-এঁর অবস্থানের কারণেই আল্লাহ্ তায়ালা মক্কা শহরের শপথ করেছেন, সূরা বালাদে। সুতরাং নবী করীম [ﷺ]-এঁর অবস্থানের পরিবর্তনের সাথে সাথে ঐ হুকুমেরও পরিবর্তন হওয়া যুক্তিযুক্ত। তদুপরি, তাবরানী শরীফে আছে, \u0027মক্কা হতে মদীনা উত্তম\u0027। (শাইখ আব্দুল হক মুহাদ্দিসে দেহলভীর \u0027জযবুল কুলুব\u0027 সূত্রে তাবরানী)\n\nইমামগণের এই মত কেবল শহরের ক্ষেত্রে সীমাবদ্ধ। কিন্তু রওযা মোবারকের পবিত্র স্থানটুকু সম্পর্কে সকল ইমামই একমত যে, রওযা মোবারকের যে স্থানটুকু হুযুর [ﷺ]-এঁর পবিত্র দেহের সাথে সংযুক্ত, তা সৃষ্টি জগতের মধ্যে সর্বশ্রেষ্ঠ। এমনকি বাইতুল্লাহ্, বাইতুল মামুর, আরশ-কুরছি-লাওহ-কলম থেকেও উত্তম। (ফতোয়ায়ে শামী যিয়ারত অধ্যায়)\n\nজনৈক আশেক কবি বলেনঃ\nعرش سى زيَاده مرتبه والا روضه رسول الله كا\nأسي روضه انوار په غلامون كى لا كهون سلام-\n\nকাব্যানুবাদ:\nআরশ হতে অধিক উত্তম দয়াল নবীর রওযা পাক,\nসেই রওযাতে গোলামদের-ই লক্ষ কোটি সালাম যাক।\n\nএখানে লক্ষ্য করার বিষয় হচ্ছে, আইনের চোখে যাই হোক না কেন, প্রেমের চোখে কিন্তু মদীনার মূল্যই আলাদা। প্রেমিকজনের কাছে প্রেমাষ্পদের শহরই সর্বোত্তম। ইমাম মালেক (رَحۡمَۃُ اللّٰہِ تَعَالٰی عَلَیْہِ) মদীনাবাসী হয়েও জীবনে মাত্র একবার ফরয হজ্ব আদায় করতে মক্কা শরীফ এসেছিলেন। তিনি মদীনা ছেড়ে জীবনে আর কোথাও ভ্রমণ করেন নি। তিনি জীবনে কখনো জুতা পায়ে দিয়ে মদীনার গলিতে চলতেন না এবং প্রস্রাব পায়খানার কাজও মদীনার বাইরে গিয়ে সেরে আাসতেন। রূহানী জগতে বিচরণকারী আশেকান মদীনার জমিনে সেই প্রশান্তি লাভ করেন, মক্কার জমিনে সেই প্রশান্তি পান না। মদীনাতে হায়াতুন্নবী-জিন্দানবী [ﷺ] শুয়ে আরাম করছেন। সুতরাং প্রেমিকজনের দিলের কা’বা হচ্ছে মদীনা। মক্কা হচ্ছে \u0027কপালের কা’বা\u0027 কিন্তু মদীনা হচ্ছে \u0027রূহের কা’বা\u0027 (খাজা আজমেরী)। সত্যি বলতে কি, কা’বারও কা’বা হচ্ছে সোনার মদীনা। এ জন্যই কা’বা ঘর মদীনার দিকে ঝুঁকে আছে। জনৈক কবি বলেন-\n\nروئى حمارا سوئى كعبه-روئى كعبه سوئى محمد\nكعبه كا كعبه روئى محمد—صلى الله عليه وسلم\n\nঅর্থ- “আমাদের মুখ কা’বার দিকে, কিন্তু কা’বার মুখ মদীনার দিকে। সত্যিই নবী করীম করীম [ﷺ] হচ্ছেন কা’বারও কা’বা।\n\nতাবরানী শরীফের একটি হাদীস উদ্ধৃত করে শাইখ আব্দুল হক মোহাদ্দিস দেহলভী (رَحۡمَۃُ اللّٰہِ تَعَالٰی عَلَیْہِ) তাঁর রচিত \u0027জযবুল কুলুব\u0027 গ্রন্থে বলেছেন, হিজরতের পূর্বে মক্কা শরীফ ছিল উত্তম। হিজরতের পর মদীনা শরীফই উত্তম। নবীজির অবস্থানের কারণেই মদীনা শরীফের ফযিলত বেশী। হাদীসখানা হলোঃ\n\nاَلْمَدْيْنةٌ خَيْرٌ مِّنْ مَّكَّةَ-\n\nঅর্থঃ “মক্কা থেকে মদীনা উত্তম।\" (তাবরানী শরীফ, জযবুল কুলুব ও মাওয়াহিব)।\n\nমক্কা হলো নবীজির প্রিয় মাতৃভূমি আর মদীনা হলো আল্লাহর প্রিয় হাবীবের রওযা ভূমি। আমাদের আক্বিদা হলো ফতোয়ায়ে শামী বর্ণিত ফতোয়া এবং তাবরানী বর্ণিত হাদীস।"
  },
  {
    "1": "মদীনার জিন্দেগীঃ এক নযরে",
    "2": "বত্রিশতম অধ্যায়ঃ এক নযরে মদীনার জিন্দেগীঃ\n*********\nপ্রসঙ্গঃ হিজরতের পর এক বৎসর পর্যন্ত নবী করীম [ﷺ] প্রবাস জীবনের প্রাথমিক কাজ সমাধা করেন। মোহাজির সমস্যা, মদীনার উপকন্ঠে বসবাসকারী তিনটি ইয়াহুদী গোত্র – বনু কাইনুকা, বনু কোরায়যা ও বনু নযির এবং মদীনার আদিবাসী আউছ ও খাজরাজ গোত্রদ্বয়ের সমন্বয়ে শান্তি ও প্রতিরক্ষা চুক্তি স্বাক্ষর, মসজিদে নববী তৈরী, বিবিগণের বাসস্থান নির্মাণ ইত্যাদি প্রাথমিক গুরুত্বপূর্ণ কাজ এ সময়ে সমাধা করা হয়।\n﻿নবীগণের জীবন কখনও কুসুমাস্তীর্ণ ছিল না। নবী করীম [ﷺ]-এঁর ক্ষেত্রেও এর ব্যতিক্রম হয়নি। নবী করীম [ﷺ] এরশাদ করেনঃ\n\nاأشد الناس بلاء الأنبياء ثم الاولياء ثم المؤمنون (اَلْبِدَايَةُ)\n\nঅর্থ্যাৎ- “সবচেয়ে কঠিন পরীক্ষা হলো নবীগণের, তারপর অলি-আল্লাহগণের তারপর সাধারণ মু’মিনগণের।\"(বেদায়া)\n\nকয়েকমাস (১৬/১৭ মাস) যেতে না যেতেই ইয়াহুদীরা মদীনা চুক্তি ভঙ্গ করে গোপনে মক্কার কোরাইশদের সাথে আঁতাত গড়ে তোলে। অপরদিকে মদীনার আদিবাসী আউছ ও খাজরাজ গোত্রের মধ্য হতে একদল মোনাফেকের সৃষ্টি হয়। এরা প্রকাশ্যে মুসলমান হলেও ভিতরে ভিতরে ইয়াহুদী ও কোরাইশদের সাথে যোগ দেয়। এদের সর্দার ছিল আবদুল্লাহ ইবনে ওবাই। সে নবী করীম [ﷺ]-এঁর পিছনে দাঁড়িয়ে নামায পড়তো। কিন্তু মসজিদের বাইরে গেলেই তার মোনাফেকী শুরু হতো। সে মদীনার সম্ভাব্য নেতা হতে যাচ্ছিল। নবী করীম [ﷺ]-এঁর আগমনের ফলে তার সে আশা চূর্ণ হয়ে গিয়েছিলো। এই মোনাফেকরাই ইসলামের ক্ষতি করেছে বেশী। এদের আহবানেই মক্কার কোরাইশরা বার বার মদীনা আক্রমণ করতে সাহস পেয়েছিল। হিজরতের দ্বিতীয় বর্ষে বদেরর যুদ্ধ, তৃতীয় হিজরীতে ওহুদের যুদ্ধ এবং পঞ্চম হিজরীতে খন্দকের যুদ্ধে মুনাফিকদের যোগসাজশেই মক্কার কোরাইশরা আক্রমণাত্মক ভূমিকা পালন করে। তারপর থেকেই কোরাইশদের দর্প চূর্ণ হয়ে যায়।\n\n৫ম হিজরী পর্যন্ত নবী করীম [ﷺ] আত্মরক্ষামূলক জিহাদ পরিচালনা করতেন। ৬ষ্ঠ হিজরী সন থেকে ইতিহাসের গতি ফিরে যায়। নবী করীম [ﷺ] খন্দকের যুদ্ধের পর থেকেই আক্রমণাত্মক যুদ্ধ পরিচালনা করতে সক্ষম হন। খায়বার, মুতা, মক্কা বিজয়, হুনাইন, তায়েফ ও তাবুক প্রভৃতি যুদ্ধে নবী করীম [ﷺ] মদীনার বাইরে গিয়ে যুদ্ধ পরিচালনা করেন। এসব যুদ্ধে কাফেরগণ পর্যূদস্ত হয়ে যায়। গোটা আরব উপদ্বীপে (জাযিরাতুল আরব) ইসলামের বিজয় নিশান উড্ডীন হয়। নবী করীম [ﷺ] ইসলামকে বিজয়ী শক্তি হিসাবে প্রতিষ্ঠিত করেন। আল্লাহর প্রতিশ্রুতি অক্ষরে অক্ষরে বাস্তবে পরিণত হয়। মক্কী জিন্দেগীতে ইসলামের বিধি-বিধান পূর্ণ বাস্তবায়িত করা সম্ভব ছিল না। কেননা, সেখানে মুশরিক শাসন ও প্রতিকূল পরিবেশ বিরাজমান ছিল।\n\nইসলামের মূল পাঁচটি ভিত্তির মধ্যে ১টি বুনিয়াদ অর্থ্যাৎ কলেমা “لَا اِلِهَ اِلَّا اللهُ مُحَمَّدُ رَّسُوْلَ اللهَ ﷺ\" মক্কাতে জারি করতে পেরেছিলেন। বাকী ৪টি রোকন - নামায, রোযা, হজ্ব, যাকাত মদীনাতে এসে বাস্তবায়িত করেন। ইসলামের অন্যান্য হুকুম আহকাম এবং বিধি বিধান মদীনাতেই নাযিল হয়। সুতরাং মদীনার জীবন কন্টকাকীর্ণ হলেও ইসলামের পূর্ণাঙ্গ জীবন বিধান প্রতিষ্ঠিত করার সুযোগ এ সময়েই হয়েছিল। সাফল্যের আনন্দ ও ইসলামের পূর্ণ বিধান প্রতিষ্ঠিত করার সুযোগ মদীনাতেই হয়েছিল। এদিক দিয়ে বিবেচনা করলে নবী করীম [ﷺ]-এঁর হিযরতের সুদূর প্রসারী সাফল্য লক্ষ্য করা যায়। পূর্বেই উল্লেখ করা হয়েছে - হিজরত প্রকাশ্যভাবে দেশ ত্যাগ হলেও প্রকৃতপক্ষে ছিল বিশ্ববিজয়ের সোপান এবং সাফল্যের দ্বারোদঘাটন। এবার ক্রমান্বয়ে ঘটনাবলী বর্ণনা করার চেষ্টা করবে।"
  },
  {
    "1": "মদীনায় প্রাথমিক কাজ ভ্রাতৃত্ব বন্ধন",
    "2": "তেত্রিশতম অধ্যায়ঃ ভ্রাতৃত্ব বন্ধনঃ\nপ্রসঙ্গঃ মদীনায় আগমনের পর প্রাথমিক কাজ\n﻿নবী করীম [ﷺ] হিজরত করে মদীনা শরীফ আগেমনের পর মুসলমানদের জন্য মক্কায় অবস্থান করা নিষিদ্ধ এবং হিজরত করা ফরয হয়ে যায়। কেবলমাত্র রোগী, বৃদ্ধ, স্বামী গৃহে আবদ্ধা স্ত্রী, মনিবগৃহে আবদ্ধ গোলামগণের জন্য সময় সুযোগ দেয়া হয়। মক্কা শরীফে আল্লাহর ঘর এবং পবিত্র স্থানসমূহ বর্তমান থাকা সত্ত্বেও তথায় বসবাস করা নিষিদ্ধ হয়ে যায়। কেননা, নবী করীম [ﷺ]-এঁর হিজরত করার পর সেখানে বিনা কারণে অবস্থান করা মুসলমানদের জন্য বৈধ থাকতে পারে না। স্বাভাবিক কারণেই মদীনায় মুহাজির মুসলমানদের ভীড় জমতে লাগলো। মদীনার আনসারগণ তুলনামূলকভাবে গরীব ছিলেন। প্রধানতঃ কৃষি কাজ ছিল তাঁদের রুজী- রোজগারের প্রধান উৎস। ব্যবসা-বাণিজ্য ছিল ইয়াহুদীদের হাতে কুক্ষিগত। এমতাবস্থায় মুহাজিরগণের আগমন আর্থিক সংকটের সৃষ্টি করলো। হিজরতের ৫ম মাসে নবী করীম [ﷺ] আনসারদের সাথে মুহাজিরগণের ভ্রাতৃত্ব বন্ধনের কাজ সমাধা করেন। মুহাজিরগণকে আনসারদের মধ্যে বন্টন করে বিভিন্ন স্থানে পুনর্বাসিত করলেন।\n\nআনসারগণ আনন্দচিত্তে এই ব্যবস্থা মেনে নিলেন। তাঁরা মুহাজির ভাইদেরকে আপন ভাইয়ের মর্যাদা দিয়ে সম্পত্তিতে সম-অংশীদার করে নিলেন। এমন কি দুই বিবি থাকলে তাঁরা এক বিবিকে তালাক দিয়ে মোহাজির ভাইয়ের সাথে বিবাহ দিলেন। অভাব অনটন সত্ত্বেও তাঁরা নিজেরা উপবাসী থেকে কৌশলে মুহাজির ভাইকে খানা খাওয়াতেন। রাত্রে একসাথে খানা খেতে বসে চেরাগবাতি নিভিয়ে দিয়ে প্লেটের খানা মুহাজির ভাইকে খাইয়ে নিজেরা উপবাস করতেন। আনসারগণের এই ত্যাগ-তিতীক্ষার প্রশংসা করে স্বয়ং আল্লাহ عَزَّوَجَلّ কোরআনের আয়াত নাযিল করেন। সুরা হাশরের ৯ নং আয়াতে আল্লাহ্ তা\u0027য়ালা ইরশাদ করেন-\nوَيَؤْثِرُوْنَ علَى اَنْفُسِهِمْ وَلَوْ كَانَ بِهِمْ خَصَاضَةٌ\n\nঅর্থ- “আনসারগণ নিজেরা অভাবগ্রস্ত হয়েও মোহাজির ভাইদেরকে অগ্রাধিকার দান করে।\"\n\nদেশী আর প্রবাসীর প্রশ্ন ওখানে ছিল না, নবী করীম [ﷺ]-এঁর সান্নিধ্যে তাঁরা দুধে পানিতে মিশে গিয়েছিলেন। আজকাল মুহাজির সমস্যা নিয়ে মুসলমানদের মধ্যে রক্তাক্ত দাঙ্গা বেঁধে যেতেও দেখা যায়। রাজনৈতিক ব্যক্তিত্ব ও প্রজ্ঞাহীন নেতৃত্বের কারণেই এসব সমস্যা দেখা যায়। নবী করীম [ﷺ]-এঁর সুশিক্ষা থেকে আমরা আজ কত দূরে!\n\nমদীনার সনদঃ ইতিহাসে সর্বপ্রথম লিখিত \u0027আর্ন্তজাতিক সনদ\u0027 বিভিন্ন গোত্র, গোষ্ঠী বা জাতির মধ্যে শান্তি স্থাপন ও পরস্পর নিরাপত্তার যে অঙ্গীকার করা হয়, তাকে আরবীতে মোয়াহাদা বা চুক্তি বলা হয়। আধুনিক বিশ্বের সর্বপ্রথম লিখিত সনদকে \u0027ম্যাগনা কার্টা\u0027 বলা হয়ে থাকে। তারই পথ ধরে আজ জাতিসংঘ সনদ রচিত হয়েছে। কিন্তু ম্যাগনাকার্টা সনদের বহু পূর্বেই, এখন থেকে ১৪০০ বৎসরের অধিক পূর্বে, প্রথম হিজরী সালে মদীনায় সর্বপ্রথম লিখিত সনদ সম্পাদন করেছিলেন নবী করীম [ﷺ]। মদীনায় হিজরত করে তিনি দেখতে পেলেন, সেখানে ইয়াহুদীদের তিনটি গোত্র, যথাক্রমে- বনু কাইনুকা, বনু কোরায়যা, বনু নযির এবং আদি মদীনাবাসীদের দুটি গোত্র, আউছ ও খাযরাজ বসবাস করছে। তদুপরি মক্কা হতে নবাগত মুহাজিরগণের একটি দল মদীনায় এসে বসতি স্থাপন শুরু করেছেন। এমতাবস্থায় পরস্পরের মধ্যে সহাবস্থান, শান্তি ও নিরাপত্তার পরিবেশ সৃষ্টি করার একান্ত প্রয়োজন ছিল। তাই নবী করীম [ﷺ] সকলকে নিয়ে একটি সহযোগিতা চুক্তি সম্পাদন করলেন। এতে উল্লেখ ছিলঃ-\n\n“বিভিন্ন ধর্ম ও গোত্রের লোক নিজ নিজ ধর্মমতে অটল থেকে নিজেদের মধ্যে সহনশীলতা ও সহাবস্থান বজায় রাখবে এবং বহিরাক্রমণ থেকে সম্মিলিতভাবে মদীনাকে রক্ষা করবে। পরস্পরের মধ্যে কোন বিষয়ে মতানৈক্য বা মতবিরোধ দেখা দিলে সে ক্ষেত্রে নবী করীম [ﷺ]-এঁর ফয়সালা চূড়ান্ত বলে বিবেচিত হবে।\" এভাবে আন্তঃধর্মীয় ও মাল্টি কালচার বিশিষ্ট একটি রাষ্ট্রের গোড়াপত্তন হলো।\n\nএই সনদ বা দলীলকে \u0027মদীনার সনদ\u0027 বলা হয়। এরই সূত্র ধরে আজ জাতিসংঘ গঠিত হয়েছে। সুতরাং বিশ্বশান্তি নির্মাতা হিসাবে নবী করীম [ﷺ] বিশ্ব সভ্যতার পথপ্রদর্শক।\n\nনবী করীম [ﷺ] উক্ত চুক্তিনামা অক্ষরে অক্ষরে পালন করলেও ইয়াহুদী গোত্রদ্বয় এবং মোনাফিকরা চুক্তিভঙ্গ করতে থাকে। তারা গোপনে মক্কাবাসীদের সাথে যোগাযোগ করে তাদেরকে মদীনা আক্রমণ করার আমন্ত্রণ জানায় এবং সহেযোগিতার আশ্বাস প্রদান করে। এই ষড়যন্ত্রের ফলে মক্কাবাসী কোরাইশরা ভিতরে ভিতরে যুদ্ধের জন্য প্রস্তুতি গ্রহণ করতে থাকে। তারা অস্ত্রশস্ত্র সংগ্রহ করার উদ্দেশ্যে বাণিজ্য কাফেলার ছত্রছায়ায় সিরিয়ার খৃষ্টানদের সাথে আঁতাত গড়ে তোলে। এই কাফেলার নেতৃত্ব দিতে থাকে আবু সুফিয়ান। তিনি আট বৎসর পর্যন্ত এভাবেই মুসলমান ও হুযুর আকরাম [ﷺ]-এঁর বিরুদ্ধে ষড়যন্ত্র করতে থাকেন। ইসলামের যথেষ্ট ক্ষতিসাধন করেছিলেন তিনি। অবশেষে ৮ম হিজরীতে মক্কা বিজয়ের সময়ে তিনি স্ববংশ ইসলাম গ্রহণ করেন। নবী করীম [ﷺ] অতীতের সবকিছু ভুলে গিয়ে তাঁকে বিশিষ্ট সাহাবীর মর্যাদা দান করেন।\n\nমদীনা সনদের বরখেলাফমূলক ইহুদি ষড়যন্ত্র, মক্কাবাসী কোরাইশদের চক্রান্ত এবং সিরিয়ার খৃষ্টান জগতের শত্রুতাই যুদ্ধ বিগ্রহের সূত্রপাত করে। নবী করীম [ﷺ] একান্ত বাধ্য হয়ে তাদের বিরুদ্ধে বিভিন্ন যুদ্ধে অবতীর্ণ হন। আল্লাহর অনুগ্রহে নবীজির শত্রুরা পর্যূদস্ত হয় এবং মদীনা শত্রুমুক্ত হয়। চুক্তি ভঙ্গ করার দায়ে মদীনার ইয়াহুদিরা মদীনা হতে উৎখাত হয়ে যায়। মক্কার ১৩ বছর নির্যাতন সহ্য করার পর মুসলমানদেরকে প্রকাশ্য জিহাদের অনুমতি দেয়া হয়।\"\n\nআল্লাহ পাক ইরশাদ করেন-\nاَذِنَ لِلَّذِيْنَ يُقَاتِلُوْنَ بِاَنَّهُمْ ظُلِمُوْا\n\nঅর্থ: “ মুসলমানদেরকে যুদ্ধের অনুমতি দেয়া হলো, কেননা তাঁদের উপর যথেষ্ট অত্যাচার চালানো হয়েছে।\" (সুরা হজ্ব, ৩৯ নং আয়াত)\n\nমদীনার দশ বৎসর জিন্দেগীর মধ্যে ২৭টি বড় আকারের যুদ্ধ এবং ৪৭টি ছোট আকারের অভিযান পরিচালিত হয়। মোট ৭৪টি ছোট-বড় যুদ্ধ ও অভিযানের মধ্যে ২৭টিতে নবী করীম [ﷺ] অংশগ্রহণ করেন এবং এর মধ্যে ৯টি যুদ্ধ তিনি [ﷺ] নিজে পরিচালনা করেন। বদর, ওহুদ, খন্দক, বনু কোরায়যা, মোরাইছি, খায়বর, ফতহে মক্কা, হুনাইন ও তায়েফের যুদ্ধ স্বয়ং নবী করীম [ﷺ] পরিচালনা করেন এবং সব ক’টিতেই বিজয় লাভ করেন। কেবলমাত্র ওহুদের যুদ্ধে তিনি [ﷺ] প্রথমে জয়লাভ করা সত্ত্বেও মুসলিম তীরন্দাজ বাহিনী কর্তৃক গণিমতের মাল সংগ্রহ করার লক্ষ্যে নিজ ঘাঁটি ত্যাগ করার ফলে পরাজিত কোরাইশ বাহিনী গুপ্ত হামলা করে মুসলমানদের যথেষ্ট ক্ষতিসাধন করে। পরে অবশ্য তারা পলায়ন করতে বাধ্য হয়। নবী করীম [ﷺ]-এঁর একটি কড়া নির্দেশ ভুলক্রমে উপেক্ষা করার ফলেই এই দূঘর্টনা ঘটে। নির্দেশটি ছিল “তোমরা জয়-পরাজয় কোন অবস্থাতেই নিজ ঘাঁটি ত্যাগ করবে না, যে পর্যন্ত না আমি নির্দেশ করি।\"(মাওয়াহেব) নেতার হুকুম অমান্য করলে তার পরিণতি ভাল হয় না।"
  },
  {
    "1": "বদরের যুদ্ধ",
    "2": "চৌত্রিশতম অধ্যায়ঃ বদর যুদ্ধঃ\nপ্রসঙ্গঃ হক ও বাতিলের ফয়সালা এবং অসংখ্য ইলমে গায়েবের মো’জেযা প্রকাশ\n﻿বদরের জিহাদ ছিল হক্ব ও বাতিলের মধ্যে চূড়ান্ত ফয়সালাকালী যুদ্ধ। নবী করীম [ﷺ]-এঁর অসংখ্য মো’জেযা এতে প্রকাশ পায়। এই যুদ্ধ সংগঠিত হয় বদরের ময়দানে ১৭ই রমযান দ্বিতীয় হিজরীতে। বদর মদীনা শরীফ হতে সোজাপথে ৮০ মাইল পশ্চিম দক্ষিণে অবস্থিত। এক ব্যক্তির নাম ছিল বদর। সে একটি কূপ খনন করেছিল। তার নামানুসারে ঐ এলাকা ও কূপের নাম রাখা হয় বদর। ঘটনাক্রমে পরিকল্পনা ছাড়াই এই যুদ্ধ ঘটে যায়। ঘটনাটি নিম্নরূপঃ\n\nনবী করীম [ﷺ]-এঁর হিজরত করে মদীনায় গমন এবং তথায় ইসলামের প্রসার দেখে মক্কার কোরাইশগণ জ্বলে পুড়ে মরে যাচ্ছিল। কিভাবে ইসলামের প্রসার রোধ করা যায় এবং কিভাবে মুসলমানদের শেষ করা যায়- এই ভাবনা তাদের পেয়ে বসে। তারা পরামর্শ করে স্থির করলো, যুদ্ধই ইসলামকে খতম করার একমাত্র উপায়। এই পরিকল্পনা বাস্তবায়নের লক্ষ্যে তারা প্রথমে অস্ত্র সংগ্রহ করার দিকে মনোযোগ দিল। আবু সুফিয়ানের নেতৃত্বে একটি বাণিজ্য কাফেলা সিরিয়ায় গমন করলো। মক্কার কোরাইশরা সোনা-চান্দি, গহনাপত্র ও অন্যান্য মাল-সামানা সিরিয়ায় প্রেরণ করলো। বিক্রয়লবদ্ধ অর্থ দ্বারা যুদ্ধাস্ত্র খরিদ করে আবু সুফিয়ানের কাফেলা মক্কার দিকে রওয়ানা দিলো। উক্ত কাফেলার নিরাপত্তার জন্য ৪০ জন অশ্বারোহী সাথে রাখলো।\n\nতারা মদীনার কাছাকাছি পৌঁছলে হযরত জিব্রাইল عَلَیۡہِ السَّلَام নবী করীম [ﷺ]-কে উক্ত কাফেলার গতিরোধ করার উদ্দেশ্যে বের হতে আরয করলেন। নবী করীম [ﷺ] মোহাজির ও আনসার মিলিয়ে মোট ৩১৩ জনের একটি দল নিয়ে আবু সুফিয়ানের অস্ত্র কাফেলার গতিরোধ করার উদ্দেশ্যে রওয়ানা দিলেন। আবু সুফিয়ান গুপ্তচর মারফত খবর পেয়ে লোহিত সাগরের উপকূল ধরে অন্য পথে দ্রুতগতিতে বিপজ্জনক স্থান অতিক্রম করে চলে গেলো। সে পূর্বেই গুপ্তচর মারফত মক্কায় আবু জাহলকে নবী করীম [ﷺ]-এঁর আগমনের খবর পৌঁছিয়ে দিয়েছিল। নবী করীম [ﷺ] রাওহা নামক স্থানে পৌঁছে খবর পেলেন, আবু সুফিয়ানের অস্ত্র কাফেলা নিরাপদে উপকূল ধরে চলে গেছে। এ সময়ে আল্লাহ্ তায়ালা নবী করীম [ﷺ]-কে মক্কা থেকে আগত আবু জাহল বাহিনীর কথা জানিয়ে দিলেন এবং মোকাবেলার নির্দেশ দিলেন। বিজয়ের শুভ সংবাদও প্রদান করলেন। আল্লাহ পাক জিব্রাইল মারফত একথাও বলে পাঠালেন যে, “দু’টি দলের মধ্যে একটিতে তোমাদের বিজয় হবে।\" (সুরা আনফাল, আয়াত-৭)। (প্রথম দল আবু সুফিয়ান এবং দ্বিতীয় দল আবু জাহল।)\n\nএদিকে আবু জাহল আবু সুফিয়ানের কাফেলার সাহায্যার্থে এক হাজার লোকের এক বিশাল বাহিনী নিয়ে রওয়না দিল। তার কাফেলায় ছিল ৭০০ উট এবং একশত ঘোড়া ও প্রচুর রসদ। যুদ্ধ কাফেলা প্রস্তুতকালে আবু জাহল উক্ত বাহিনীতে নবী করীম [ﷺ]-এঁর চাচা আব্বাস, দুই চাচাতো ভাই আকিল ও নওফেল এবং জামাতা আবুল আছকেও যোগদান করতে বাধ্য করলো। আব্বাসের নিকট থেকে চাঁদাস্বরূপ বিশ উকিয়া স্বর্ণ আদায় করা হলো। (এক উকিয়া তৎকালীন ৪০ দিনার ও বর্তমানে কয়েক লক্ষ টাকা)।\n\nএ সময় শয়তান মানুষের রূপ ধারণ করে আবু জাহলকে যুদ্ধের জন্য উৎসাহ দিতে লাগলো এবং বললো- “আমি মক্কা ও মদীনার মধ্যবর্তী কেনানী গোত্রের লোক। আমার নাম সুরাকা বিন মালেক কেনানী। আমার এলাকা দিয়ে যাতায়াতকালে আপনার বাহিনীর নিরাপত্তার ব্যবস্থা করা হবে এবং আমার গোত্রের লোকজন দিয়েও আপনাদের সাহায্য করা হবে।\" (হিজরতের সময় এই সুরাকা কেনানী হুযুর [ﷺ]-কে ধরতে গিয়েছিলো) সুরা আনফাল ৪৮ নং আয়াতে শয়তানের এই কুমন্ত্রণা উল্লেখ করা হয়েছে এভাবেঃ\n\nوَإِذْ زَيَّنَ لَهُمُ الشَّيْطَانُ أَعْمَالَهُمْ وَقَالَ لاَ غَالِبَ لَكُمُ الْيَوْمَ مِنَ النَّاسِ وَإِنِّي جَارٌ لَّكُمْ -\n\nঅর্থঃ- “হে রাসূল! স্মরণ করুন ঐ সময়ের কথা, যখন শয়তান আবু জাহলের বাহিনীকে এই বলে উৎসাহিত করছিলো যে, এই যুদ্ধে তোমাদের বিরুদ্ধে কেউ জয়লাভ করতে পারবে না, বরং তোমরাই হবে বিজয়ী এবং আমি তোমাদের সাথেই থাকবো।\" (সুরা আনফাল ৪৮ নং আয়াত)\n\nশয়তান এভাবে প্ররোচনা দিয়ে আবু জাহলকে তার বাহিনীসহ তাদের মরণ ফাঁদ স্বরূপ বদর ময়দানে পৌঁছাতে সাহায্য করলো। কিন্তু যখন যুদ্ধ শুরু হলো এবং আসমান থেকে পাঁচ হাজার ফেরেশতা সৈন্য হিসেবে নেমে এসে নবী করীম [ﷺ]-এঁর সেনাবাহিনীর সাথে যোগ দিল, তখন শয়তান পিছু হঠতে আরম্ভ করলো। আবু জাহল বললো, কি ভাই! আমাদেরকে একা ফেলে তুমি কোথায় যাচ্ছো? তখন শয়তান বললো-\n\nإِنِّي بَرِيءٌ مِّنكُمْ إِنِّي أَرَى مَا لاَ تَرَوْنَ إِنِّيَ أَخَافُ اللّهَ وَاللّهُ شَدِيدُ الْعِقَابِ-\n\nঅর্থঃ- “আমি তোমাদের থেকে সরে দাঁড়ালাম। কেননা, আমি যা দেখতে পাচ্ছি (ফেরেশতা দলকে) তোমরা তা দেখতে পাচ্ছ না। আমার অন্তরে খোদার ভীষণ ভয়। আর আল্লাহর শাস্তি অতি কঠিন।\"(সুরা আনফাল ৪৮ আয়াত)\n\nএভাবে কুপরামর্শ দিয়ে শয়তান আবু জাহলকে ধ্বংসের পথে ঠেলে দিল। মানুষ শয়তানরাও এভাবে অন্যকে উসকানী দিয়ে পরে সরে দাঁড়ায়।\n\nআবু জাহল সসৈন্যে রওয়ানা দিয়ে পথিমধ্যে গুপ্তচর মারফত সংবাদ পেলো আবু সুফিয়ানের অস্ত্র কাফেলা সাগরের উপকূল ধরে নিরাপদে চলে এসেছে। আবু জাহলের দলের লোকজন বললো, এবার আর অগ্রসর হওয়ার প্রয়োজন নেই, মক্কায় প্রত্যাবর্তন করাই উত্তম। কিন্তু আবু জাহল নাছোড়বান্দা। সে বললো- আমরা বদর ময়দানে গিয়ে আনন্দ ফূর্তি করবো, শরাব পান করবো, গায়িকাদের গান শুনবো এবং বিরাট যিয়াপত দিয়ে তারপর মক্কায় প্রত্যাবর্তন করবো। (রুহুল বয়ান) একথা বলে সে বদর ময়দানের দক্ষিণ প্রান্তে মক্কার দিকে নিম্নভূমিতে সুবিধামত স্থানে তাঁবু স্থাপন করলো এবং আনন্দ ফূর্তিতে মেতে উঠলো। সে জানতোনা মুসলিম বাহিনী পূর্ব থেকেই রাওহায় অবস্থান করছেন।\n\nআবু জাহলের বাহিনীর সংবাদ পেয়ে নবী করীম [ﷺ] ৩১৩ জন সাহাবা নিয়ে বদর ময়দানে মদীনার দিকের উত্তরাংশে উঁচু ভূমিতে এসে তাঁবু ফেললেন। কোরাইশদের বিরাট বাহিনী দেখে প্রথমতঃ মুসলমানদের মনে কিছুটা দূর্বলতা দেখা দিলো। কিন্তু নবী করীম [ﷺ] তাঁদেরকে সুসংবাদ দিলেন যে, আল্লাহ্ তায়ালা আমাকে বিজয়ের আশ্বাস দিয়েছেন। আমি কুরাইশদের ৭০ জন সর্দারের নিহত হওয়ার স্থানও দেখতে পাচ্ছি। একথা বলে নবী করীম [ﷺ] হাতের লাঠি দিয়ে এক একটি জায়গা চিহ্নিত করে বলতে লাগলেন- এটি আবু জাহেলের ভূলুন্ঠিত হওয়ার জায়গা, এটি উতবার, ঐটি অলিদের, অমুক জায়গা শায়বার বধ্যভূমি হবে ইত্যাদি।\n\nযুদ্ধ শেষে সাহাবায়ে কেরাম عَلَیۡہِم الرِّضۡوَان নবী করীম [ﷺ]-এঁর গায়েবী সংবাদের সত্যতা বাস্তবে দেখার জন্য অনুসন্ধান করে দেখতে পেলেন, হুযুর আকরাম [ﷺ] যেখানে যার নাম ধরে জায়গা চিহ্নিত করেছিলেন, ঠিক সে জায়গাতেই তাকে নিহত অবস্থায় পাওয়া গেল। নবী করীম [ﷺ]-এঁর আল্লাহ প্রদত্ত ইলমে গায়েব দেখে সাহাবায়ে কেরামের ঈমান আরও দৃঢ় হয়ে গেলো। [মুসলিমঃ ২৮৭৩ এবং ৪৪৭০]\n\n[কোরআনে আছে-(নবী ব্যতীত)“কোন মানুষই নিজে নিজে জানেনা-সে কোন্ স্থানে মারা যাবে\"। এটা আল্লাহর ইলমে গায়েব যাতী সম্পর্কিত আয়াত। এটার সাথে রাসুলে পাকের [ﷺ] ইলমে গায়েব আতায়ীর কোন বিরোধ নেই। নবীজীর এ সম্পর্কিত ইলমে গায়েব সুরা নিসা ও সুরা জ্বীন-এ উল্লেখ করা হয়েছে।]\n\nবদর ময়দানের যে অংশে নবী করীম [ﷺ] অবস্থান গ্রহণ করেন - সেটি ছিল যুদ্ধের জন্য অনুপযুক্ত স্থান। কেননা, জায়গাটি ছিল বালুময় এবং পানিশূন্য। অপর দিকে, আবু জাহলের অংশ ছিল নিম্মভুমি এবং তাতে পানির সুবিধাও ছিল। আল্লাহর হুকুমে রাত্রে প্রচুর বৃষ্টি হলো। ফলে উচু ভুমির বালু হলো শক্ত এবং মুসলমানগণ গর্ত করে প্রয়োজনীয় পানি আটকে রাখলেন।\n\nরমযানের ১৭ তারিখ যুদ্ধ শুরু হলো। নবী করীম [ﷺ] একটি তাঁবুতে নামাযের সিজদায় পড়ে এ বলে কাঁদতে লাগলেন-“হে আল্লাহ! আমার এই সল্প সংখ্যক সাহাবী যদি শহীদ হয়ে যায়- তবে তোমার নাম কে নেবে? আমি তোমার নামের উছিলা ধরে তোমার সাহায্য প্রার্থনা করছি।\" (হাদীস)\n\nএই অসহায়ত্ব প্রকাশ করা উম্মতের শিক্ষার জন্য ছিল। নতুবা তিনি তো পূর্বেই বিজয় সম্পর্কে নিশ্চিত ছিলেন। নবী [ﷺ] নামায অবস্থায় মুহুর্তের জন্য তন্দ্রাময় হয়ে পড়েন। তিনি দেখতে পেলেন- সাদা পাগড়ী পরিহিত এক হাজার ফেরেশতা মুজাহিদগণের সাহায্যার্থে অবতীর্ণ হয়েছে। এরপর ফেরেশতাদের সংখ্যা ক্রমান্বয়ে তিন হাজার ও পাচ হাজারে উন্নীত হলো। কোরআন মজিদের সুরা আল-ইমরানের ১২৩, ১২৪ ও ১২৫ আয়াতে ৫০০০ হাজার অশ্বারোহী ফেরেশতা অবতরনের কথা উল্লেখ করা হয়েছে।\n\nবদরের যুদ্ধে ফেরেশতাগণ অংশগ্রহণ করেছিলেন, কিন্তু কিভাবে শত্রু নিধন করতে হয়- তা তাঁদের জানা ছিলো না। আল্লাহ তায়ালা সুরা আনফাল ১২নং আয়াতে তাঁদেরকে শত্রুর উপর আঘাত হানার কৌশল শিক্ষা দিয়ে ইরশাদ করেন-\n\nفَاضْرِبُواْ فَوْقَ الأَعْنَاقِ وَاضْرِبُواْ مِنْهُمْ كُلَّ بَنَان\n\nঅর্থঃ-“আল্লাহ বললেন- হে ফেরেশতাগণ, তোমরা শত্রুদের গর্দানের উপরিভাগে আঘাত হানো; আরো আঘাত হানো প্রত্যেক গিরায়\" (আনফালঃ ১২)।\n\nফেরেশতাগণ কর্তৃক শত্রু নিধনের আলামত ছিল- গলায় কালো দাগ। সাহাবায়ে কেরাম বলেন, আমরা তরবারী দ্বারা আঘাত করার পূর্বেই কাফেরদের মস্তক দ্বিখন্ডিত হয়ে পড়তো- এভাবে ৭০ জনের মধ্যে ৬৪ জনই ছিল ফেরেশতার আঘাতে নিহত। আমাদের হাতে মাত্র ৬ জন নিহত হয়েছে (তাফসীর রহুল বয়ান)\n\nপরবর্তী তিনটি যুদ্ধে ফেরেস্তগণ সাহায্যার্থে আগমন করেছিলেন- কিন্তু যুদ্ধে অংশগ্রহণ করেন নি। ঐ তিনটি যুদ্ধ ছিল- খন্দক, মক্কা বিজয় ও হোনাইন। ঐ সময় ফেরেশতাদের পাগড়ী ছিল যথাক্রমে কাল এবং সবুজ। সুতরাং মানুষের পাগড়ী সাদা, কালো অথবা সবুজ হওয়া উত্তম। ফেরেশতাদের অনুসরনের নামও ইবাদত - যদি নবীজীর অনুমোদন থাকে।\n\nযুদ্ধে দুই কিশোরের অংশগ্রহণঃ\nবদরের যুদ্ধে অংশগ্রহণের জন্য মোআয ও মোআওয়ায নামক দু’জন বালক আগ্রহ প্রকাশ করলে নবী করীম [ﷺ] তাদের শান্ত্বনা দিয়ে পরবর্তী কোন এক যুদ্ধে তাদের নেয়া হবে বলে প্রতিশ্রুতি দেন। কিন্তু তাঁদের একজন পায়ের আঙ্গুলের উপর ভর করে লম্বা হয়ে দাঁড়ালো। নবী করীম [ﷺ] তাঁর আগ্রহ দেখে অভীভূত হয়ে তাঁকে সৈন্যদলে ভর্তি করে নিলেন। এ অবস্থা দেখে অপর সাথী বললো- “সে লম্বা হলে কি হবে, মল্লযুদ্ধে সে আমার সাথে পারবেনা।\" এ বলে সে মল্লযুদ্ধে ওকে হারিয়ে দিলো। নবী করীম [ﷺ] তাকেও সৈন্যবাহিনীতে নিয়ে নিলেন। এ ছিল তৎকালীন কিশোর বালকদের নবীপ্রেমের নমুনা।\n\nতাঁরা দু’জন যুদ্ধক্ষেত্রে দাড়িঁয়ে নবীজীর দুশমন আবু জাহলকে অনুসন্ধান করতে লাগলো। একজন সাহাবীর মাধ্যমে তাঁরা আবু জাহলকে চিনে নিলো। আবু জাহল ঘোড়ায় চড়ে যুদ্ধের তদারকী করছিলো। বালকদ্বয় বাজপাখীর ন্যায় আবু জাহলের উপর ঝাঁপিয়ে পড়লো এবং তার ঘোড়ার পা কেটে ফেললো। আবু জাহল ঘোড়ার উপর থেকে মাটিতে পড়ে গেলো। তারা আবু জাহলকে ক্ষত বিক্ষত করে ফেললো। হযরত আবদুল্লাহ ইবনে মাসউদ (رضي الله عنه) তড়িৎ গতিতে এগিয়ে এসে আবু জাহলের শিরোচ্ছেদ করে ফেললেন। এভাবে নবীজীর বড়শত্রু আবু জাহল ছোট দুই বালকের হাতে নিতত হলো। একেই বলে কাঁদায় পড়ে হাতীর মৃত্যু- একেই বলে বালকদের নবীপ্রেম (রুহুল বয়ান)!\n\n[নবীজীর দুশমনের বিরুদ্ধে কঠোরতা অবলম্বন করাই সত্যিকার ঈমানের পরিচায়ক ]\n\nযুদ্ধ শুরুঃ\nবদরে প্রথমে মল্লযুদ্ধ শুরু হলো। কোরাইশদের পক্ষে ওতবা, তাঁর ভাই শায়বা এবং ছেলে ওলীদ। এই তিনজন ময়দানে অবতীর্ণ হয়ে মুসলমানদেরকে মল্লযুদ্ধে আহবান করলো। আনসারগণের মধ্য হতে তিনজন অগ্রসর হলে কোরাইশরা বললো- তোমাদের প্রয়োজন নেই। আমরা চাই আমাদের সমকক্ষ কোরাইশ বীর। নবী করীম [ﷺ]-এঁর ইঙ্গিতে হযরত ওবায়দা (رضي الله عنه), হযরত হামযা (رضي الله عنه) ও হযরত আলী (رضي الله عنه) মল্লযুদ্ধে এগিয়ে আসলেন। হযরত হামযা (رضي الله عنه) এক আঘাতেই শায়বাকে ধরাশায়ী করে ফেললেন। হযরত আলী (رضي الله عنه) অলীদকে দ্বিখন্ডিত করে ফেললেন। হযরত ওবায়দা (رضي الله عنه) ওতবার সাথে মল্লযুদ্ধে পেরে উঠছিলেন না। হযরত হামযা ও আলী (رضي الله عنه) অগ্রসর হয়ে ওতবার উপর হামলা চালালেন এবং তাকে নিহত করলেন। ওতবার কন্যা আবু সুফিয়ানের স্ত্রী হিন্দা পরবর্তী বছর ওহোদ যুদ্ধে এই পিতৃহত্যার প্রতিশোধ নিয়েছিলো। সে হযরত হামযা (رضي الله عنه)-এঁর কলিজা বের করে চিবিয়ে খেয়েছিল এবং অন্যান্য অঙ্গ পতঙ্গ ছেদন করে মালা বানিয়ে গলায় পরেছিল। ফতেহ মক্কায় সে মুসলমান হয়।\n\nতিন বীরের ধরাশায়ী হওয়ার দৃশ্য দেখে কোরাইশ বাহিনী ময়দানে ঝাঁপিয়ে পড়লো। প্রচন্ড যুদ্ধ আরম্ভ হলো। একদিকে এক হাজার দূর্ধর্ষ যোদ্ধা, অপরদিকে ৩১৩ জন নিরস্ত্র-প্রায় মুসলিম বাহিনী।\n\nখেজুরের ডাল তলোয়ার হয়ে গেলঃ\nউক্ত যুদ্ধে হযরত ওকাশা (رضي الله عنه) নামক জনৈক সাহাবীর তরবারী ভেঙ্গে যায়। নবী করীম [ﷺ] তাঁকে খেজুরের একটি শুকনো ডাল দিয়ে বললেন- তুমি এটা দিয়ে যুদ্ধ করো। আল্লাহর কুদরতে খেজুরের ডাল ইস্পাতের তলোয়ারে পরিণত হয়ে গেলো। এই তলোয়ারের নাম রাখা হয় ‘আউন’ বা আল্লাহর সাহায্যা। হযরত ওকাশা (رضي الله عنه) সাড়া জীবন উক্ত তলোয়ার দিয়ে যুদ্ধ করেছিলেন। সুবহানাল্লাহ!\n\n[হযরত মুছা (عليه السلام)-এঁর হাতের লাঠি হয়েছিল অজগর, আর নবী করীম[ﷺ]-এর হাতের পরশে খেজুরের ডাল হলো ইস্পাতের তালোয়ার। এর চেয়েও আশ্চর্যের বিষয় ছিল- নবীজীর পরশে ঈমানশূন্য হৃদয়গুলোও আল্লাহর আরশে পরিণত হয়েছিল।]\n\nভাঙ্গা হাত জোড়া লাগলঃ\nবদরের যুদ্ধে হযরত মুয়ায ইবনে আমর (رضي الله عنه)-এঁর একটি হাত আবু জাহলের পুত্র ইকরামার তরবারীর আঘাতে দ্বিখন্ডিত হয়ে যায়। মুয়ায (رضي الله عنه) হাতের খন্ডিত অংশসহ নবী করীম[ﷺ]-এঁর খেদমতে উপস্থিত হলেন। হুযুর পাক [ﷺ] একটু থুথু মোবারক লাগিয়ে খন্ডিত অংশ সংযুক্ত করে দিলেন। সাথে সাথে হাত জোড়া লেগে গেলো। হযরত মুয়ায (رضي الله عنه) উক্ত হাত নিয়ে সুস্থ অবস্থায় হযরত ওসমান (رضي الله عنه)-এঁর খেলাফতকাল পর্যন্ত বেঁচে ছিলেন।\n\n[সাহাবায়ে কেরামের আক্বিদা ছিল নবী করীম [ﷺ] আল্লাহর প্রতিনিধি। তাঁর মধ্যে আল্লাহ তায়ালা অসংখ্য আপন শক্তি প্রদান করেছেন। তিনি দ্বিখন্ডিত হাত ভাল করতে পারেন। সামান্য খেজুরের ডালকে তলোয়ারে পরিণত করতে পারেন। যারা এই বিশ্বাস রাখে- তারাই আহলে সুন্নাত।]\n\nযুদ্ধের ফলাফলঃ\nবদরের যুদ্ধে মুসলমানদের পক্ষে ১৪ জন শহীদ হন। তন্মধ্যে ৬ জন মোহাজির এবং আটজন আনসার। অপরপক্ষে কোরাইশ বাহিনীর মধ্যে ৭০ জন নেতৃস্থানীয় লোক নিহত হয় এবং ৭০ জন বন্দী হয়। নিহতদের মধ্যে ছিল আবু জাহল, ওতবা, অলিদ, শায়বা-প্রমুখ নেতা। বন্দী ৭০ জনের মধ্যে নবী করীম [ﷺ]-এঁর চাচা আব্বাস, বড় জামাতা আবুল আ’ছ, চাচাত ভাই আকিল এবং নওফেল- এই চারজন ছিলেন নবী করীম [ﷺ]-এর আপনজন। বদরের যুদ্ধে কোরাইশরা পর্যূদস্ত হয়ে যায়। যুদ্ধের ময়দানে ধন-দৌলত ও রসদপত্র এবং অস্ত্র-সস্ত্র ফেলে তারা পলায়ন করে। তাদের মাল-সামান ও ইজ্জত আবরু ধূলায় ভূলুন্ঠিত হয়ে যায়। তাদের শোচনীয় পরাজয়ে ইসলাম বিজয় ও শক্তি নিয়ে আত্মপ্রকাশ করে। আল্লাহ তায়ালা বদর দিবসকে “ইয়ামুল ফোরকান“ বা \"হক ও বাতিলের মধ্যে চূড়ান্ত ফয়সালাকারী দিবস\" হিসাবে আখ্যায়িত করেছেন।\n\nনবীজীর হাতই আল্লাহর হাতঃ\nএই যুদ্ধের শুরুতে নবী করীম [ﷺ] এক মু্ষ্টি কঙ্কর নিয়ে ঐগুলোতে ফুঁক দিয়ে দূর থেকে শত্রুদের দিকে নিক্ষেপ করেন। উক্ত কঙ্কর প্রত্যেক শত্রুসেনার চোখে গিয়ে পড়ে। এতে তারা দিশেহারা হয়ে যায় এবং তাদের দৃষ্টিবিভ্রাট ঘটে। আল্লাহ তায়ালা এই ঘটনা বর্ণনাকালে এরশাদ করেন-\n\nوَمَا رَمَيْتَ إِذْ رَمَيْتَ وَلَـكِنَّ اللّهَ رَمَى\n\n“হে রাসূল, আপনি যখন কঙ্কর নিক্ষেপ করছিলেন - তখন আপনি নিক্ষেপ করেন নি- মূলতঃ আল্লাহ তায়ালাই নিক্ষেপ করেছেন।\" (সুরা আনফাল, আয়াত ১৭)।\n\n[এখানে নবী করীম [ﷺ]-এঁর হাতকে আল্লাহ তায়ালা নিজের হাত এবং নবী করীম [ﷺ]-এঁর কঙ্কর নিক্ষেপকে আল্লাহর নিজের নিক্ষেপ বলেছেন। প্রকৃত পক্ষে- নবী করীম [ﷺ] ছিলেন আল্লাহ তায়ালার যাত ও সিফাতের প্রকাশস্থল বা মাযহাব। নবী করীম [ﷺ]-এঁর মাধ্যমে আল্লাহ তায়ালা আপন শক্তি ও কুদরত প্রকাশ করেছেন। “নবীর কথা আল্লাহর কথা, নবীর কাজ আল্লাহর কাজ, নবীর মায়া আল্লাহর মায়া, নবীর নারাযী আল্লাহর নারাযী এবং নবীর সন্তুষ্টি আল্লাহর সন্তুষ্টি বলে বিবেচিত।\" তিনি তো আল্লাহর অতি ঘনিষ্ট বন্ধু।\n\nএই পর্যায়কে তরিকতের ভাষায় ফানাফিল্লাহ ও বাকাবিল্লাহ্ (আল্লাহতে লীন হয়ে আল্লাহতে অস্তিত্ববান) বলা হয়। যাহেরী অবস্থা বান্দা সৃষ্টি জগতে মোতাছাররিফ বা কর্তৃত্ববান হয়ে যান। যাহেরী অবস্থা মানুষের হলেও বাতেনী অবস্থা খোদায়ী গুণে গুণান্বিত হয়ে যায়। (যিয়াউল কুলুব -হাজী এমদাদুল্লাহ মোহাজির মককী- পৃষ্ঠা ২৯-৩০ দ্রষ্টব্য)। উল্লেখ্য-হাজী এমদাদুল্লাহ সাহেব ছিলেন আশ্রাফ আলী থানবীর পীর। পীর বলেন কী, আর মুরীদরা বলে কী!]\n\nযুদ্ধ শেষে নবী করীম [ﷺ]-এঁর নির্দেশে ৭০ জন নিহত কোরাইশ নেতার লাশ একটি গর্তে নিক্ষেপ করা হয়। ঐ গর্তকে ‘কালীর বদর’ বলা হয়। সমস্ত লাশ নিক্ষেপ করার তিনদিন পর নবী করীম [ﷺ] উক্ত কূপ বা গর্তের মূখে দাড়িয়ে প্রত্যেক লাশের নাম ধরে ডাক দিলেন এবং বললেনঃ\n\nيا فلان بن فلان ويا فلان بن فلان هل وجدتم ما وعدكم الله ورسوله حقا؟ فأنى وجدت ما وعدني الله حقا -\n\nঅর্থঃ- “হে অমুকের পুত্র অমুক -হে অমুকের পুত্র অমুক! আল্লাহ ও তার রাসূল [ﷺ] তোমাদের পরিণতি সম্পর্কে যে ওয়াদা করেছিলেন- তা কি তোমরা সত্য পেয়েছো? আমার সাথে আল্লাহ যে ওয়াদা করেছিলেন - তা আমি সত্য পেয়েছি।\" [মুসলিমঃ জান্নাত পর্ব, জান্নাতে মৃতের স্থান পেশ করা অধ্যায়, ২:৩৮৭, হাদিস: ২৮৭৩, ৬৯৫৯]\n\nতিনি তাদেরকে সম্বোধন করে আরও বললেনঃ\nيا أهل القلب بئس العشيرة كنتم كذبتمونى وصدقنى الناس -\n\nঅর্থঃ- “হে গর্তবাসীগণ! তোমাদের বর্তমান জীবন কতই না নিকৃষ্ট। যখন অন্যান্য লোকেরা আমাকে সত্য নবী বলে গ্রহণ করেছিল, তখন তোমরা আমাকে মিথ্যা মনে করতে।\" (তারীখে তাবারীঃ হাঃ নং ৫৬০ তাফসীরে ইবনে কাসির, ৩/৪৪৪, সূরা মায়েদা, ৭৯ নং আয়াতের তাফসীর; আর রাওদ্বুল আনফ, ৫/১৪৭)\n\nমৃতদের শ্রবণ শক্তিঃ\nহযরত ওমর (رضي الله عنه) পাশেই দন্ডায়মান ছিলেন। তিনি আরয করলেন- ইয়া রাসুলাল্লাহ, আপনি রূহবিহীন মৃত লাশের সাথে কিভাবে কথা বলেছেন? তারা কি আপনার কথা শুনে? নবী করীম [ﷺ]এরশাদ করলেন-\n\nما أنتم ما أقول منهم غير أنهم لا يستطيعون أن يردوا شيئا\n\nঅর্থ -“ আমি যা বলছি - তোমরা তাদের চেয়ে বেশী শুনতে পাচ্ছ না। কিন্তু কোন জবাব দেয়ার শক্তি এদের নেই\" (বুখারী শরীফের পূর্বোক্ত হাদিসটি দ্রষ্টব্য; সহীহ বুখারী, জানাজা অধ্যায়, হাঃ নং ১৩০৭; তাফসীরে ইবনে কাসির, ৩/৪৪৪, সূরা মায়েদা, ৭৯ নং আয়াতের তাফসীর; সিয়ারু আ\u0027লামিন নুবালা, ৭/৪১৬)। অর্থাৎ মৃত ব্যক্তিদের শ্রবণ শক্তি জীবিতদের চেয়ে বেশী, কিন্তু জবাব দেবার ক্ষমতা তাদের দেয়া হয়নি। এরূপ আক্বিদা পোষণ করি হলো আহলে সুন্নাত ওয়াল জামায়াত।\n\n[এই হাদীসখানা সহিহ্ বুখারীতে বর্ণিত। এই হাদীসের দ্বারাই মৃত ব্যক্তিগণ কর্তৃক জীবিত ব্যক্তিদের কথাবার্তা শ্রবণের প্রামানিক দলিল পাওয়া যায়। মৃত কাফেরগণকে যদি এই শ্রবণ শক্তি দেয়া হয়। তাহলে মুসলমান ওলী, গাউছ ও কুতুবগণের শ্রবণ শক্তি যে আরো কত বেশী - তা আর বলার অপেক্ষা রাখেনা। ইমামা গাযালী (رحمة الله علبه), মোল্লা আলী ক্বারী এবং আল্লামা মানাভী তাদের নিজ নিজ গ্রন্থ - যথাক্রমে ইহইয়াউল উলুম, মিরকাত ও তাইছির- এ বর্ণানা করেছেন-\n\nإذا تجردت النفوس القدسية عن العلائق البدنية اتصلت إلى الملأ الأعلى وتسير فى أقطار السموات والأرض حيث تشاء وترى وتسمع الكل كالمشاهد -\n\nঅর্থ - পবিত্র আত্মাসমূহ (ওলী আল্লাহ) যখন দেহ পিঞ্জরমুক্ত হয়ে যান। তখন উর্দ্ধজগতের ফেরেশতাদের সাথে মিশে যায় এবং আসমান -জমিনের বিভিন্ন স্থানে যেখানে ইচ্ছা - তারা ভ্রমণ করতে পারেন এবং জীবিত ব্যক্তিদের ন্যায়ই তাঁরা সব কিছু দেখতে ও শুনতে পান।\" (তাইসীরু বিশারহিল জামিয়িছ ছগীর, ইমাম মানাভী, ২/১৭৯; শরহে মিশকাত, ইমাম তীবী, সুনানে তিরমিজী\u0027র ৯২৭ নং হাদীসের ব্যাখ্যা, ৩/১০৪৪)\n\nপাখীরা খাঁচার বন্ধন হতে মুক্ত হয়ে যেভাবে মুক্ত বিহঙ্গের মত যথায় ইচ্ছা ভ্রমণ করতে পারে, তদ্রূপ পবিত্র আত্মাগণও মুক্ত বিহঙ্গের মতই দেহের বন্ধন থেকে মুক্ত হয়ে অধিক শক্তি নিয়ে যথায় ইচ্ছা চলাচল করতে পারেন। এর বিস্তারিত বিবরণ আল্লামা জালালুদ্দীন ছুয়ুতি কৃত \"শরহে সুদূর\" এবং ইমাম কুরতুবীর “আত -তাযকিরাহ\" গ্রন্থে দেখুন।\n\n[আমার লিখিত নূতন কিতাব “ হায়াত মউত ও কবর হাশর\" -এ কবরী যিন্দেগী বিস্তিরিত আলোচনা করেছি।]\n\nরমযান মাসের ১৭ তারিখেই যুদ্ধ শেষ হয়। যুদ্ধের ১৩ দিন পর শাওয়াল মাসের প্রথম তারিখে নবী করীম [ﷺ] নিজ পালিত পুত্র হযরত যায়েদ ইবনে হারেছা (رضي الله عنه)-কে যুদ্ধজয়ের সু-সংবাদসহ মদীনায় প্রেরণ করেন। যায়েদ (رضي الله عنه) মদীনায় এসে দেখেন, নবী তনয়া হযরত রোকাইয়া (رضي الله عنه)-কে দাফন করে লোকেরা হাত মুখ ধূয়ে সবেমাত্র ঘরে ফিরেছেন। হযরত ওসমান (رضي الله عنه)-কে নবী করীম [ﷺ] মদীনায় রেখে গিয়েছিলেন- অসুস্থ কন্যাকে সেবা সুশ্রুষা করার জন্য। এছাড়া আরো সাত জনকে মদীনায় থাকার অনুমতি দেয়া হয়েছিল। তাঁরা সবাই বদরের যুদ্ধে অংশগ্রহণকারী হিসাবে গণ্য হন এবং গণিমতের মালের অংশ লাভ করেন।\n\nযুদ্ধবন্দীদের সাথে ব্যবহার - নবীজীর ইলমে গায়েব প্রকাশঃ\nনবী করীম [ﷺ] যুদ্ধবন্দীসহ মদীনায় প্রত্যাবর্তন করেন। যুদ্ধবন্দীগণকে মসজিদে নববী সংলগ্ন স্থানে খুঁটিতে বেঁধে রাখা হয়। নবী করীম [ﷺ]-এঁর চাচা হযরত আব্বাস-এঁর গায়ে জামা ছিলো না। তিনি শীতে কাঁপছিলেন। মোনাফেক সর্দার আবদুল্লাহ ইবনে উবাই নিজস্ব লম্বা জামা হযরত আব্বাসকে পরিধানের জন্য দান করে। এর বিনিময়ে নবী করীম [ﷺ] তার মৃত্যুর পর নিজের জামা মোবারক তার কাফনের জন্য দান করে দেনা পরিশোধ করেন। এটা ছিল সৌজন্যমূলক। যদি তাবাররুক হিসাবে নবী করীম [ﷺ]-এঁর কোন পবিত্র জিনিস কাফনের সাথে নিয়ে যান- তবে অবশ্যই তা নাজাতের উছিলা হিসাবে গণ্য হবে। অনেক সাহাবীকে হুযুরের কিছু নিদর্শন তাঁদের কাফনের ভিতর দিয়ে দাফন করা হয়েছিল।\n\nতখনও পর্যন্ত যুদ্ধবন্দী সম্পর্কে কোন আয়াত নাযিল হয়নি। তাই নবী করীম [ﷺ] পরামর্শ সভা আহ্বান করেন এবং সাহাবাগণের মতামত জানতে চান। হযরত ওমর (رضي الله عنه) বললেন -“নবী ও ইসলামের দুশমনদের কতল করা বাঞ্ছনীয় এবং আমাদের নিজ নিজ আত্মীয়-স্বজনকে নিজের হাতে কতল করা উচিৎ। আমার নিজ মামা হেশামকে আমার নিজ হাতে কতল করতে চাই। আলী তার ভাই আকিলকে হত্যা করুক। হামযা তাঁর ভাই আব্বাসকে কতল করুক।\" হযরত আবু বকর সিদ্দিক (رضي الله عنه) আরয করলেন- “যুদ্ধের ক্ষতিপূরণ আদায় করে তাদেরকে ছেড়ে দেয়া হোক -এতে মানবিক উদারতা ও যুদ্ধের ক্ষতিপূরণ- উভয় দিকই রক্ষা পাবে।\"\n\nনবী করীম [ﷺ] হযরত আবু বকরের (رضي الله عنه) মতামত পছন্দ করে সামর্থবান বন্দীদের নিকট থেকে ২০ উকিয়া-মতান্তরে ৪০ উকিয়া করে জনপ্রতি ক্ষতিপূরণ আদায় করে ছেড়ে দেন এবং অসমর্থ যুদ্ধবন্দীদেরকে মুসলমানদের গৃহ -শিক্ষক নিযুক্ত করেন। পৃথিবীর মানুষ হতবাক হয়ে যুদ্ধের ইতিহাসে এই প্রথমবারের মত প্রত্যক্ষ করলো - “নবী করীম [ﷺ] যুদ্ধবন্দীদেরকে ওস্তাদের সম্মান প্রদান করেছেন।\" এই উদারতার নযির একমাত্র ইসলামেই পাওয়া যায। [ওহী নাযিলের পূর্বে এই পরামর্শ নেয়া হয়েছিল। কেননা, যুদ্ধবন্দীর ব্যাপারে শরিয়তের বিধান বদর যুদ্ধের পরে নাযিল হয়। আল্লাহ তায়ালা এ ঘটনায় হযরত ওমর (رضي الله عنه)-এঁর কঠোরতাকে পছন্দ করেছিলেন এবং অন্য সাহাবীদের পরামর্শের খারাপ পরিণতির ইঙ্গিত দিয়েছিলেন। কিন্তু নবীজীর খাতিরে পরবর্তী সময়ে ছুরা মুহাম্মদ ৪নং আয়াত দ্বারা মুক্তিপণ গ্রহণকে বৈধ ঘোষণা করেছেন।\n\nপূর্ণ আয়াতটি হলো-\n\nفَاِذَا لَقِيۡتُمُ الَّذِيۡنَ كَفَرُوۡا فَضَرۡبَ الرِّقَابِ ؕ حَتّٰٓى اِذَاۤ اَثۡخَنۡتُمُوۡهُمۡ فَشُدُّوۡا الۡوَثَاقَ َاِمَّا مَنًّۢا بَعۡدُ وَاِمَّا فِدَآءً حَتّٰى تَضَعَ الۡحَرۡبُ اَوۡزَارَهَا\n\nঅর্থঃ-“অতঃপর তোমরা যখন কাফেরদের বিরুদ্দে যুদ্ধে অবতীর্ণ হও- তখন তাদের গর্দানে মারো। অবশেষে যখন তাদেরকে পূর্ণরূপে পরাভূত করবে -তখন তাদেরকে শক্ত করে বেঁধে ফেলো। অতঃপর যুদ্ধ শেষে হয় তাদের প্রতি অনুগ্রহ কর, না হয় তাদের নিকট থেকে মুক্তিপণ লও।\" (ছুরা মুহাম্মদ ৪ আয়াত)\n\nনবীবিদ্ধেষীরা সুরা আনফালের ৬৭ নম্বর সর্তককারী রহিতকৃত আয়াতকে পুঁজি করে নবীজির শানে আঘাত করে থাকে।\n\nপ্রথমেই হযরত আব্বাছের ওপর মুক্তিপণ ধার্যঃ\nএবার মুক্তিপণ আদায়ের পালা। নবী করীম [ﷺ] প্রথমে আপন চাচা আব্বাস (رضي الله عنه), জমাতা আবুল আছ, চাচাতো ভাই আকিল ও নওফেল -এই চারজন দিয়ে শুরু করেন।\n\nনবী করীম [ﷺ]-এঁর নিজ কন্যা হযরত জয়নাব তাঁর মা হযরত খাদিজার (رضي الله عنها) কর্তৃক উপঢৌকন স্বরূপ প্রদত্ত গলার হারখানা স্বামীর মুক্তির জন্য পাঠিয়ে দিলেন। নবী করীম [ﷺ] অশ্রুস্বজল নেত্রে হারখানা উলটিয়ে পালটিয়ে দেখছিলেন এবং বিবি খদিজার (رضي الله عنها) কথা স্মরণ করে কাঁদছিলেন। সাহাবাগণ বিবি খদিজার (رضي الله عنها) -এঁর সম্মানে বিনা পণে আবুল আছকে মুক্তিপণ স্বরূপ হযরত জয়নবকে মদীনায় পাঠিয়ে দেয়ার শর্তে জামাতাকে মুক্তি দেন। অপর দু’জন আকিল ও নওফেল -এঁর উপর মাথাপিছু ২০ উকিয়া করে ৪০ উকিয়া- মতান্তরে ৪০ উকিয়া করে ৮০ উকিয়া এবং আব্বাসের একার উপর ৮০ উকিয়া ধার্য্য করে মোট ১৬০ উকিয়া স্বর্ণমুদ্রা মুক্তিপণ ধার্য করেন এবং হযরত আব্বাস (رضي الله عنه)-এঁর উপর এই মুক্তিপণ আদায়ের নির্দেশ দান করেন। (এক উকিয়া ৪০ দীনারের সমান -প্রতি দিনার সাড়ে বার টাকার সমান - যার (এক উকিয়া) মূল্যা তৎকালীন ৫০০ টাকা)। এই হিসাবমতে ১৬০ উকিয়ার মূল্যমান দাড়ায় তৎকালীন ৫০০* ১৬০\u003d ৮০, ০০০/- আশি হাজার টাকা)\n\nহযরত আব্বাছ এই বিরাট অংকের কথা শুনে মাথায়া হাত দিয়ে বসে পড়লেন। তিনি বললেন- “আমি পূর্বে বিশ উকিয়া স্বর্ণ (৮০ দীনার বা এক হাজার টাকা) চাঁদা বাবদ আবু জাহলকে দিয়েছি -যা গণিমতের মাল হিসাবে বর্তমানে আপনার অধিকারে এসেছে। এছাড়া আমার আর কোন সম্পদ নেই- যার দ্বারা ৮০, ০০০/- (আশি হাজার) টাকার এত বিরাট অংকের মুক্তিপণ আদায় করতে পারি। নবী করীম [ﷺ] বললেন-\n\nفقال رسول الله فأين المال الذى دفنته أنت وأم الفضل تحت اسكفه الباب وقلت لها أن قتلت فهو للصبية فقال والله يا رسول الله أن هذا شيئ لم يطلع عليه غيرى وغير أم الفضل إلا الله عز وجل الأخ (بداية نهاية)\n\nঅর্থঃ- \"নবী করীম [ﷺ] বললেন- চাচাজান, আপনি মক্কা থেকে আসবার সময় আমার চাচী উম্মুল ফযলের নিকট আশি হাজার টাকা বা ১৬০ উকিয়া স্বর্ণমুদ্রা গচ্ছিত রেখে এসেছিলেন এবং বলেছিলেন - যদি আমি যুদ্ধে মারা যাই, তাহলে এগুলো আমার সন্তানদের ভরণ-পোষনের জন্য ব্যয় করবে। আমার চাচী এবং আপনি জানেন উক্ত স্বর্ণ মুদ্রাগুলো কোথায়।\" তখন হযরত আব্বাছ ( رضي الله عنه) বললেন- “ঐ মালের খবর আল্লাহর পরে আমি ও আমার স্ত্রী উম্মুল ফযল ছাড়া আর কেউ জানেনা- আপনি অন্ধকার রাত্রির এই ঘটনা জানলেন কী করে?\" হুযুর [ﷺ] বললেন, \"এই গায়েবী খবর আল্লাহ আমাকে জানিয়ে দিয়েছেন। তাই আমি ঐ গচ্ছিত পরিমাণ মালই চেয়েছি-এর বেশী চাইনি। \" [তাফসীরে ইবনে কাসির, সূরা আনফাল, ৭০ নং আয়াতের তাফসীর; বেদায়া ও নেহায়া, ইবনে কাসির, ৫/১৬৯-১৭০; দালাইলুন নবুওয়ত, ইমাম বায়হাকী, ৩/১৪৩]\n\nহযরত আব্বাছ (رضي الله عنه) নবী করীম [ﷺ]-এঁর ইলমে গায়েবের প্রমাণ পেয়ে হতবাক হয়ে গেলেন এবং সাথে সাথে ইসলাম গ্রহণ করলেন। কিন্তু ৮ম হিজরীতে ফতেহ মক্কা পর্যন্ত তাঁর ইসলাম গ্রহণ গোপন রাখলেন। তিনি মক্কা শরীফ থেকে গোপন তথ্য মদীনায় পাঠাতেন এবং মোশরেকদের সাথে মিলে মিশে থাকার অনুমতি পেয়েছিলেন। ( শীফা শরীফ ও বেদায়া)। ( শাইখ সাদী (رحمة الله عليه) ৫ বছর সোমনাথ মন্দিরে ব্রাহ্মণবেশে থেকে তথ্য সংগ্রহ করে সুলতান মাহমুদ গজনবীকে দিয়েছিলেন। এরূপ করা ইসলামী জিহাদের জন্য জায়েয।)\n\nনবী করীম [ﷺ]-এঁর ইলমে গায়েব এর প্রমাণ পেয়ে এবং স্বীকৃতি দিয়ে হযরত আব্বাস (رضي الله عنه)-এঁর ঈমান নসীব হলো আর বর্তমানের ওহাবী মওদুদীবাদীরা ইলমে গায়েব অস্বীকার করে ঈমানহারা হচ্ছে। মানার নামই তো ঈমান। শুধু জানার নাম ঈমান নয়। কোরাইশ নেতাগণ কোথায় কখন মারা পড়বে, এর অগ্রীম সংবাদ প্রদান করা এবং সুদূর মক্কার অন্ধকার ঘরে লুক্কায়িত মালের সন্ধান দেয়া নবী করীম [ﷺ]-এঁর ইলমে গায়েবের প্রকৃষ্ট দলিল।\n\n[ইবনে কাছির ও কাযী আয়ায নবীজীর এই ইলমে গায়েব কে স্বীকার করেছেন- অথচ আমাদের দেশের জঘন্য জ্ঞানপাপীরা তা স্বীকার করতে কুন্ঠিত। দারুস সালামের কথিত ভন্ডপীর আবদুল কাহহার ১৯৯৪ সালে প্রকাশ্যে বিজ্ঞাপন ছাপিয়ে ঘোষণা দিয়েছিল- “যারা নবী করীম [ﷺ]-এঁর ইলমে গায়েব আছে বলে বিশ্বাস করবে- তারা কাফির \"। আমি ১৯৯৫ সালে এপ্রিল মাসের ১লা তারিখে দৈনিক ইনকিলাবের প্রথম পৃষ্টায় বিজ্ঞাপন দিয়ে এই জাহেল পীরকে চ্যালেঞ্জ করেছিলাম- কিন্তু সে মোকাবেলা করেনি। নবীর ইলমে গায়েব অস্বীকার করে সে কুফরির ফতোয়া মাথায় নিয়ে বর্তমানে কবরে আছে। তার ঘোষণামতে- হযরত আব্বাস (رضي الله عنه), ইবনে কাছির ও কাযী আয়ায নবীজীর ইলমে গায়েব অস্বীকার করে কি হয়েছিলেন? নাউযুবিল্লাহ! বে-এলেম পীর সাজলে এমনিভাবেই মানুষকে গোমরাহ করে। আল্লাহ বে-এলেম পীর থেকে আমাদের ঈমান, আক্বীদা ও আমললে হেফাজত করুন। কোন পীর নবীজীর শানে বেয়াদবীমূলক উক্তি করলে সাথে সাথে থাকে ত্যাগ করা ফরয। শরীয়তমতে তাকে কতল করা ওয়াজিব। (ফতোয়া শামী)\n\nইমামে রাব্বানীর ফতোয়া\nহযরত মোজাদ্দেদ আলফেসানী (رحمة الله عليه) তাঁর মাকতুবাত শরীফের প্রথম খন্ড ৩১০ নম্বর মকতুবে লিখেন, “যে ইলমে গায়েব আল্লাহ তায়ালার জন্যে খাছ- তৎসম্পর্কে তিনি তাঁর বিশেষ বিশেষ রাসূলগণকে অবহিত করে থাকেন। \" উল্লেক্ষ্য যে, আল্লাহর খাছ ইলমে গায়েব ৫টি। যথাঃ কেয়ামত কবে হবে, কখন বৃষ্টি হবে, মায়ের পেটে কি সন্তান আছে, কার রিযিক কোথায় এবং কার মৃত্যু কোথায়? উক্ত ৫টি ইলমে গায়েব সম্পর্কেও আমাদের প্রিয় নবী [ﷺ] অবহিত রয়েছেন (ছুরা জ্বীন)। অথচ আব্দুল কাহহার ফতোয়া দিলেন- “যারা নবী করীম [ﷺ]-এঁর ইলমে গায়েব বিশ্বাস করে-তারা কাফের। \" তার ফতোয়ামতেই তার তরিকার ইমামে রাব্বানী (رحمة الله عليه) কাফের সাব্যস্ত হয়ে যাচ্ছেন। (নাউযুবিল্লাহ!) সূত্রঃ শর্ষিনার তাবলীগ পত্রিকা ১৯৭০ইং মে সংখ্যা। আল্লাহ প্রদত্ত নবীজীর ইলমে গায়েব স্বীকার করে না একমাত্র মউদূদী ও দেওবন্দপন্থীরা।]"
  },
  {
    "1": "ওহোদের যুদ্ধ",
    "2": "পঁয়ত্রিশতম অধ্যায়ঃ ওহোদ যুদ্ধঃ\nপ্রসঙ্গঃ মুসলমানদের বিজয় সত্ত্বেও সাময়িক বিপর্যয়, তিনটি মো’জেযা প্রকাশ\n﻿বদরের যুদ্ধের ১৩ মাস পর তৃতীয় হিজরীর শাওয়াল মাসের ১১ বা ১৪ তারিখ শনিবার ওহোদের যুদ্ধ অনুষ্টিত হয়। বদরের যুদ্ধের পরাজয়ের গ্লানি মুছে ফেলার জন্য কোরাইশরা প্রতিজ্ঞাবদ্ধ ছিল। মহিলারা পুরুষদেরকে ধিক্কার দিতে লাগলো। তারা সাজ-সজ্জা ত্যাগ করে মাতমজারীতে মগ্ন হলো। আবু সুফিয়ান বদরের যুদ্ধের প্রতিশোধ গ্রহণ করার জন্য ইতিপূর্বে একবার মদীনা আক্রমণের উদ্দেশ্যে দু’শো কোরাইশ বাহিনী নিয়ে মদীনার তিন মাইল দূরে ওরাইজ নামক স্থানে পৌঁছে একজন আনসার মুসলমানকে শহীদ করে এবং খেজুর বাগান জ্বালিয়ে দেয়। নবী করীম [ﷺ] দু’শ সাহাবী নিয়ে আবু সুফিয়ানকে ধাওয়া করলে সে সসৈন্যে পালিয়ে যায় এবং গমের বস্তা রাস্তায় ফেলে যায়। এ জন্য এ অভিযানের নাম দেয়া হয় ছাভিক বা ছাতুর যুদ্ধ। বদরের যুদ্ধের গ্লানি আবু সুফিয়ানকে আরও পাগল করে তুলে। সে এর প্রতিশোধ না নেয়া পর্যন্ত নারী ও তৈল স্পর্ষ করবেনা বলে প্রতিজ্ঞা করে। এদিকে মদীনার ইহুদী ও মুনাফিকরা হুযুরের সাথে মদীনা চুক্তির শর্ত ভঙ্গ করে গোপনে মক্কায় এসে আবু সুফিয়ানকে উত্তেজিত করে তুললো। মদীনা আক্রমণ করলে তারা সাহায্যেরও আশ্বাস দিলো। মক্কায় যুদ্ধ প্রস্তুতির সাজ সাজ রব পড়ে গেলো। মহিলারা অশ্লীল গান গেয়ে পুরুষদেরকে ক্ষেপাতে লাগলো।\n\nকুরাইশরা তিন হাজারের দূর্ধর্ষ বাহিনী নিয়ে মদীনার দিকে রাওয়ানা দিল। সাথে মহিলারা গান গাইতে গাইতে অগ্রসর হতে লাগলো। আবু সুফিয়ানের নেতৃত্বে এবং খালেদ ইবনে ওয়ালীদের সেনাপতিত্বে কোরাইশ বাহিনী ওহোদের পাদদেশে “বাতনে ওয়াদী\" নামক স্থানে একত্রিত হলো। হযরত আব্বাস (رضي الله عنه)- যিনি বদরের যুদ্ধে ধৃত হয়ে নবী করীম [ﷺ]-এঁর ইলমে গায়েবের পরিচয় পেয়ে মুসলমান হয়ে গোপনে মক্কায় অবস্থান করেছিলেন- তিনি কোরাইশদের এই সংবাদ পূর্বাহ্নেই গোপনে মদীনায় নবীজীর দরবারে পৌঁছি দিয়েছিলেন। নবী করীম [ﷺ] সাহাবায়ে কেরামের সাথে পরামর্শ সভায় বসলেন। বদর যুদ্ধের আলোকে নবী করীম [ﷺ] এবার মদীনা শহরে থেকেই দুশমনকে প্রতিরোধ করার ইচ্ছা ব্যক্ত করলেন। কিন্তু যুবক শ্রেণীর আনসারগণ আরয করলেন- “তারা আমাদের মাথার উপর চড়াও হয়ে আক্রমণ করবে- আর আমরা ঘরে বসে যুদ্ধ করবো- তা কী করে হয়? তারা আমাদেরকে কাপুরুষ বলে আখ্যায়িত করবে। এর চেয়ে ভাল হয়- যদি আপনি আমাদের নিয়ে শহরের বাইরে গিয়ে তাদের মোকাবিলা করেন।\" নবী করীম [ﷺ] বললেন- তাহলে “ছাবয়ীন বি-ছাবয়ীন\" অর্থাৎ- বদরের ৭০ কোরাইশের বদলে ৭০ মুসলমানের শাহাদাত হতে পারে। এভাবে হুজুর [ﷺ] ওহোদের ক্ষয়ক্ষতির কথা পূর্বেই বলে দিয়েছিলেন। এটাই তাঁর ইলমে গায়েবের প্রমাণ।\n\nযুবকরা এতেও রাযী দেখে নবী করীম [ﷺ] তাদেরকে যুদ্ধের জন্য প্রস্তুত হতে বললেন। শুক্রবার দিন জুমআর নামাযান্তে এক ভাষণে যুদ্ধের প্রয়োজনীয় প্রস্তুতির নির্দেশ দিয়ে সাথে সাথে আল্লাহর সাহায্যেরও আশ্বাস প্রদান করলেন। এতে যুবকরা খুশি হয়ে গেলেন। নবী করীম [ﷺ] হুজরা মোবারকে গিয়ে যুদ্ধের পোষাক পরিধান করে বের হয়ে আসলেন। বয়স্ক সাহাবাগণ নবী করীম [ﷺ]-এঁর প্রথম পরামর্শের যথার্থতা অনুধাবন করে আরয করলেন- \"ইয়া রাসুলাল্লাহ! আমাদের যুবকরা প্রকৃত অবস্থা গভীরভাবে চিন্তা না করেই জোশের সাথে যা বলে ফেলেছে, সেজন্য আমরা দুঃখিত। আপনার ইচ্ছামতই আপনি ব্যবস্তা গ্রহণ করুন।\" নবী করীম[ﷺ] এরশাদ করলেন- “যুদ্ধের পোষাক পরিধান করে আবার খুলে ফেলা কোন নবীর পক্ষে শোভনীয় নয়। নবী এবং তাঁর দুশমনদের মধ্যে আল্লাহর যা ইচ্ছা- তাই তিনি ফয়সালা করবেন।\"\n\n(এই বাণীর মধ্যে যুদ্ধের পরিণাম সম্পর্কে অতি সূক্ষ্ম ইঙ্গিত ছিল। এটাই ইলমে গায়েব। যুবকদের উদ্দ্যেশে “৭০ এর বিনিময়ে ৭০\" বলার মধ্যে ছিল ওহোদ যুদ্ধের পরিণাম সম্পর্কে পরিষ্কার ইঙ্গিত। ওহাবীরা বলে -নবীজী যুদ্ধের পরিণাম জানলে যুদ্ধে যেতেন না। এটা তাঁদের অজ্ঞতারই পরিচয়।)\n\nপরদিন সকালে অতি প্রত্যুষে ফযরের নামায সমাপ্ত করে নবী করীম [ﷺ] এক হাজার সৈন্য নিয়ে মদীনার তিন মাইল উত্তরে ওহোদের উদ্দেশ্যে রওয়ানা হলেন। মোহাজির ডিভিশনের পতাকা দিলেন হযরত আলী (رضي الله عنه)-এঁর হাতে। আনসারগণকে দুই ডিভিশনে বিভক্ত করে খাযরায গোত্রের পতাকা দিলেন হোবাবা ইবনে মুনযের (رضي الله عنه)-এঁর হাতে এবং আউছ ডিভিশনের পতাকা দিলেন উসায়দ ইবনে হোযায়ের (رضي الله عنه)-এঁর হাতে। অগ্রগামী দলের নেতৃত্ব দিলেন সাআদ ইবনে মুয়ায ও সাআদ ইবনে উবাদা (رضي الله عنهما)। মদীনার দায়িত্ব দিয়ে গেলেন অন্ধ সাহাবী হযরত আবদুলল্লাহ ইবনে উম্মে মাকতুম (رضي الله عنه)-এঁর উপর।\n\nমধ্যপথ হতে মোনাফেক সর্দার আবদুলল্লাহ ইবনে উবাই তাঁর তিনশ অনুসারী নিয়ে সটকে পড়লো এবং বললো-আমাদের পরামর্শ গ্রহণ না করে নবী করীম [ﷺ] এতবড় ঝুঁকিপূর্ণ যুদ্ধের ময়দানে মোকাবেলা করার সিদ্ধান্ত নিয়েছেন- সুতরাং আমরা এর সাথে নেই। তাঁদের এই শঠতা ও হঠকারিতা ছিল পূর্ব পরিকল্পিত। তার উদ্দেশ্য ছিল মুসলমানদের মনোবল ভেঙ্গে দেয়া এবং শত্রুকে উৎসাহিত করা। যেমন করেছিল মীর জাফর পলাশীর ময়দানে।\n\nঅবশিষ্ট ৭০০ মুসলমান প্রথমে ঘাবড়ে গেলেও নবী করীম [ﷺ]-এঁর আশ্বাসবাণী এবং আল্লাহ তায়ালার পক্ষ হতে তাঁদের দিলে প্রশান্তি নাযিল- এই দুই জিনিস তাঁদের মনোবল ফিরিয়ে আনতে সাহায্য করলো। গোজামিলের চেয়ে গড়মিল অনেক ভাল। যুগেযুগে মুসলমানদের মধ্য হতেই কিছু সংখ্যক মোনাফেক মুসলমানদের চরম ক্ষতি সাধন করে থাকে। ওহোদের ময়দানে মোনাফেকরা নিজেদেরকে মুসলমানের শত্রু হিসেবে চিহ্নিত করে ফেলে।\n\nযুদ্ধ শুরুঃ\nনবী করীম [ﷺ] ওহোদের মূল ভূমিতে ওহোদ পাহাড়কে পিছনে রেখে সৈন্য বাহিনী মোতায়েন করলেন। হযরত আবদুল্লাহ ইবনে যুবাইর (رضي الله عنه)-এঁর নেতৃত্বে ৫০ জনের তীরন্দাজ বাহিনীকে পাহাড়ের চূড়ায় মোতায়েন করা হলো। নবী করীম [ﷺ] তাঁদের প্রতি নির্দেশ দিলেন “জয় পরাজয়-কোন অবস্থাতেই তোমরা আপন স্থান ত্যাগ করবেনা-যে পর্যন্ত না আমি নির্দেশ দেই। এমনকি আমাদেরকে শহীদ হতে দেখলেও সাহায্যার্থে এগিয়ে আসবেনা। বিজয়ের পর গণিমতের মাল সংগ্রহ করতে দেখেও স্থান ত্যাগ করবেনা।\" (মাওয়াহেব)।\n\nপ্রথমে বিজয়ঃ\nকোরাইশ বাহিনীর নেতৃত্বে খালিদ ও ইকরামা তাদের সৈন্য মোতায়েন করলো “ছাবখা\" নামক স্থানে। উভয় পক্ষে ভীষণ যুদ্ধ শুরু হলো। মোশরেকদের পক্ষে ২৩ জন নিহত হলো। আল্লাহর সাহায্যে মুসলমানগণ প্রথমে বিজয়ী হলো। কাফেরগণ পলায়ন করতে লাগল। কোরাইশ মহিলারা কান্নায় ভেঙ্গে পড়লো। মুসলমানগণ কোরাইশ বাহিনীর পশ্চাদধাবন করলেন। তাদের ফেলে যাওয়া মাল সম্পদ ও অস্ত্রসস্ত্রসহ গণিমতের মাল সংগ্রহ করতে লাগলেন।\n\nমধ্যখানে বিপর্যয়ঃ\nসুস্পষ্ট বিজয় দেখে পাহাড়ের চূড়ায় নিয়োজিত তীরন্দাজ বাহিনীর ৫০ জনের মধ্যে ৪২ জন নীচে নেমে এসে গণিমতের মাল সংগ্রহ করতে লেগে গেলেন। হযরত আবদুল্লাহ ইবনে যোবাইর (رضي الله عنه)-এঁর সাথে মাত্র ৭ জন লোক নিজ নিজ দায়িত্বে অটল রইলেন।\n\nদূর থেকে সুচতুর খালিদ বিন ওয়ালিদ এ অবস্থা দেখে পাহাড়ের ঘাঁটি অরক্ষিত পেয়ে বিদ্যুৎ বেগে ওহোদের পেছন দিক দিয়ে আক্রমণ করে বসলো এবং অবশিষ্ট ৮ জন তীরন্দাজকে শহীদ করে ফেললো। যুদ্ধের মোড় ঘুরে গেলো। মুসলমানগণ এই আক্রমণে দিশেহারা হয়ে ছুটাছুটি করতে লাগলো। কাফেরদের আক্রমণে ৭০ জন সাহাবী শহীদ হয়ে গেলেন। স্বয়ং নবী করীম [ﷺ] শত্রুদের তীরের আঘাতে জর্জরিত হয়ে গেলেন। এই বিপর্যয়ের কারণ ছিল হুজুর [ﷺ]-এর সুস্পষ্ট নির্দেশ ভুলক্রমে লঙ্ঘন করা।\n\nহুজুর [ﷺ]-এঁর মুখের নিম্নপাটির সম্মুখভাগের দুটি দান্দান মোবারক কিয়দাংশ শহীদ হয়ে গেল। মাত্র ১৪ জন সাহাবী নবী করীম [ﷺ]-এঁর সাথে ছিলেন। নবী করীম [ﷺ]-এঁর মুখ মোবারক থেকে যখন খুন বয়ে যাচ্ছিল, তখন আবু ছায়ীদ খুদরী (رضي الله عنه)-এঁর পিতা মালেক বিন সিনান (رضي الله عنه) জখমী জায়গায় মুখ লাগিয়ে খুন মোবারক চুষে খেয়ে ফেললেন - জমিনে পড়তে দিলেন না। তাঁর এই ভালবাসা দেখে নবী করীম [ﷺ] এরশাদ করলেনঃ\n\nمن مس دمى دمه لم تصبه النار\n\nঅর্থঃ “আমার রক্ত যার রক্তের সাথে মিশেছে-তাকে জাহান্নাম স্পর্শ করবেনা।\"\n\nএই হাদীস থেকে মোজতাহিদগণ নবী করীম [ﷺ]-এঁর বদন মোবারক থেকে নির্গত যাবতীয় বর্জ বস্তুকে পাঁক পবিত্র বলে ফতোয়া দিয়েছেন।\n\nউক্ত যুদ্ধে এক আনসারী মহিলার পিতা, ভাই ও স্বামী – তিনজনই শহীদ হন। মহিলা ওহোদের ঘটনা শুনে-বিশেষতঃনবী করীম [ﷺ]-এঁর শাহাদাতের ঘটনা শুনে যুদ্ধের ময়দানের দিকে দৌড়াতে লাগলেন। পথিমধ্যে মোজাহিদদের নিকট নিজ পিতা, ভ্রাতা ও স্বামীর শাহাদাতের খবর শুনে শুধু “ইন্নালিল্লাহে ওয়া ইন্না ইলাইহে রাজিউন\" পড়ে নবী করীম [ﷺ] সুস্থ আছেন কিনা-তা জানতে চাইলেন। অবশেষে নবী করীম [ﷺ]-এঁর খেদমতে হাযির হয়ে স্বস্থির নিঃশ্বাস ফেলে বললেন- “ইয়া রাসুলাল্লাহ! আপনি জীবিত ও সুস্থ থাকলেই আমি সব শোক ভুলে যাব\"। একেই বলে নবী প্রেমের বাস্তব নমুনা।\n\nওহোদের যুদ্ধে আহত ছয়জন সাহাবী পানি পানি করে কাতরাচ্ছিলেন। যখন তাঁদের প্রথমজনকে পানি পান করতে দেয়া হলো - তখন তিনি বললেন, আমার পাশের ভাইকে আগে পানি দিন, তিনি বেশী আহত। এভাবে ছয়জনই অপরজনকে আগে পানি পান করানোর অনুরোধ করলেন। কিন্তু কেহই পানি পান করতে পারলেন না। সবাই শহীদ হয়ে গেলেন। এ ছিল সাহাবাগণের পরস্পরের প্রতি আত্মত্যাগের নমুনা।\n\n[আমাদের ঈমানী শক্তি ক্রমেই দুর্বল হয়ে যাচ্ছে। আমরা আজ মৃত ভাইয়ের মাংস পর্যন্ত তুলে নিচ্ছি। একজন আরেক জনকে ওভারটেক করছি। গাড়ীর ওভারটেকিং অপরাধ বলে গণ্য হলেও মানুষ ওভারটেকিংকে কোন অপরাধ বলেই মনে করছি না। সর্বত্রই এই অবস্থা। এই প্রবণতা আমাদেরকে মানবিক মূল্যবোধ থেকে অনেক অনেক দূরে সরিয়ে নিয়ে যাচ্ছে।]\n\nওহোদের যুদ্ধে ওতবার গোলাম ওয়াহশীর বর্শার আঘাতে হযরত হামযা (رضي الله عنه) শহীদ হন। তাঁর শরীরের অঙ্গ প্রত্যঙ্গ কেটে হিন্দা গলার মালা বানায় এবং কলিজা বের করে চিবাতে থাকে। পরবর্তীতে মক্কা বিজয়ের দিন এই মহিলা মুসলমান হয়ে যান। ওয়াহশীও মুসলমান হন। তবে নবী করীম [ﷺ] তাদেরকে ভবিষ্যতে তাঁর সামনে আসতে নিষেধ করে দেন। এই ওয়াহশী হযরত আবু বকর (رضي الله عنه)-এঁর খেলাফতকালে মোরতাদদের বিরুদ্ধে যুদ্ধ করে মোসায়লামা কাযযাবকে নিহত করে পূর্ব অপরাধের কিছুটা ক্ষতিপূরণ করেন।\n\nওহোদের যুদ্ধে প্রথমে মুসলমানদের বিজয় হলেও মধ্যখানে বিপুল ক্ষয়ক্ষতির সম্মুখীন হতে হয়। এর একমাত্র কারণ- হুজুর আকরাম [ﷺ]-এঁর সুস্পষ্ট নির্দেশ ভূলক্রমে লংঘন- যদিও তা ছিল সাহাবাগণের ইজতিহাদী ভুল। পরবর্তীকালে মুসলমানগণ আর কখনোও এমন ভুল করেন নি। আমরা আজ নবী করীম [ﷺ]-এঁর অসংখ্য নির্দেশ লংঘন করছি। তাই আমরা সংখ্যায় বেশী হয়েও ইহুদী-খৃষ্টান-হিন্দু প্রভৃতি বিজাতীর হাতে সর্বত্র মার খাচ্ছি। এর সংশোধন না হলে অবস্থার পরিবর্তন হবে না।\n\nওহোদের যুদ্ধে তিনটি মোজেযা\nপ্রথম ঘটনাটি হলোঃ নবী করীম [ﷺ]-এঁর ফুফাতো ভাই ও সাহাবী হযরত আবদুলল্লাহ বিন জাহাশ (رضي الله عنه), যিনি বিবি যয়নাব (رضي الله عنه)-এঁর সহোদর ভাই ছিলেন – তাঁর তরবারীটি যুদ্ধ করতে করতে ভেঙ্গে যায়। নবী করীম [ﷺ] বিকল্প কোন তরবারী না পেয়ে একটি শুকনা খেজুরের ডাল তাঁর হাতে দিয়ে এর দ্বারাই যুদ্ধ করতে বললেন। খেজুর ডালটি তরবারীতে পরিণত হয়ে গেলো। ঐ তরবারীর নাম রাখা হল “উরজুন।\" যুদ্ধে তিনি শহীদ হলে ঐ তরবারীটি তাবাররুক হিসাবে সংরক্ষণ করা হয়। বাগদাদের আব্বাসীয় ৮ম খলিফা মো’তাসিম বিল্লাহর জনৈক বেগা তুর্কী আমীর উক্ত তরবারীটি হযরত আবদুলল্লাহ ইবনে জাহাশ (رضي الله عنه)-এঁর উত্তরাধিকারীগণের নিকট থেকে দু’শো দীনার দিয়ে খরিদ করে সংরক্ষণ করেন। হযরত আমির হামযা (رضي الله عنه) ও হযরত আবদুলল্লাহ ইবনে জাহাশ (رضي الله عنه)-কে ওহোদ ময়দানে একই কবরে দাফন করা হয়। তাঁরা উভয়ে মামা-ভাগ্নে ছিলেন।\n\nদ্বিতীয় ঘটনাটি হলোঃ ওহোদের যুদ্ধে হযরত কাতাদাহ ইবনে নো’মান (رضي الله عنه)-এঁর চক্ষু শত্রুর তীরের আঘাতে খসে পড়ে গালের উপর লটকাতে থাকে। তিনি চোখটি হাতে নিয়ে নবী করীম [ﷺ]-এঁর খেদমতে এসে আরয করলেন- \"ইয়া রাসুলাল্লাহ! আমার ঘরে নতুন স্ত্রী রয়েছে। আমার চোখটি থাকা খুবই প্রয়োজন। আপনি মেহেরবানী করে আমার চোখটি ভাল করে দেন।\" নবী করীম [ﷺ] ইরশাদ করলেন - “চোখ চাও, না বেহেস্ত চাও? চোখ শহীদ হলে বেহেস্ত পাবে।\" হযরত কাতাদাহ (رضي الله عنه) আরয করলেন - “চোখও চাই, বেহেস্তও চাই।\" বেহেস্ত দেবেন আল্লাহ, আর চোখটি ঠিক করে দেবেন আপনি।\" (বেদায়া ও যিকরে জামীন)\n\nনবী করীম [ﷺ] তার আবেদনে খুশী হয়ে গেলেন। তিনি সামান্য থুথু মোবারক লাগিয়ে ঝুলন্ত চোখটি যথাস্থানে বসিয়ে দিলেন, আর এই বলে দোয়া করলেনঃ اللهم اكسه جمالا “হে আল্লাহ! তার চোখটি সুন্দরভাবে ফিট করে বসিয়ে দিন।\" সাথে সাথেই চোখটি জোড়া লেগে গেলো। উভয় চোখের মধ্যে এই চোখটি উত্তম ও তীক্ষ্ণ দৃষ্টিসম্পন্ন ছিল। কেননা, আল্লাহর কুদরত তথা প্রাকৃতিক নিয়মের সাথে নবী করীম [ﷺ]-এঁর মো’জেযা সংযুক্ত হলে তা দ্বিগুণ সম্পন্ন হয়।\n\nতৃতীয় ঘটনাটি হলো- হযরত হানযালা (رضي الله عنه), যিনি নব বিবাহিত ছিলেন। শেষ রাত্রে যুদ্ধের ঘোষণা শুনেই তিনি বে-খেয়ালে নাপাক অবস্থায় যুদ্ধে বের হয়ে গেলেন। নবী প্রেমের আকর্ষণে তিনি সব মোহ ভুলে গেলেন। এই অবস্থায় তিনি শহীদ হয়ে গেলেন। তাঁর নব পরিণীতা স্ত্রী যুদ্ধের ময়দানে গিয়ে নবী করীম [ﷺ]-কে ঘটনা খুলে বললেন এবং তাঁকে ফরয গোসল দেওয়ার জন্য অনুরোধ করলেন। শহীদগণকে রক্তমাখা অবস্থায়ই বিনা গোসলে কাফন-দাফন করতে হয়। গোসল দেয়ার নিয়ম নেই। এ অবস্থায়ই তাঁরা হাশরের ময়দানে উপস্থিত হবেন। লোকেরা হযরত হানযালার লাশ মোবারক তালাশ করে পেলেন না। নবী করীম [ﷺ] ইরশাদ করলেনঃ “হানযালাকে ফেরেশতারা আকাশে নিয়ে বেহেস্তের পানি দ্বারা গোসল দিয়ে পুনঃফিরত নিয়ে আসছে।\" সোবহানাল্লাহ!\n\nনবীর প্রকৃত আশেকগণ এমনিভাবেই সম্মানিত হয়ে থাকেন। নবী করীম [ﷺ]-এঁর সাহাবীগণ এবং আশেকগণের জন্য কাল হাসরের দিনে পুলছিরাতের উপরে হযরত জিব্রাইল (عليه السلام) ছয়শত নূরের পাখা বিছিয়ে দিবেন। আল্লাহ বলেছেন-\n\nهذا لمن صحبك وأهل محبتك\n\n“জিব্রাইলের পাখার উপর দিয়ে গমন করার এই সম্মান আপনার আশেকান ও সাহাবীগণকে দান করা হবে\" (আল হাদীসুল কুদসী - মাওয়াহেবে লাদুন্নিয়া ও আনোয়ারে মোহাম্মাদীয়া)।\n\nনবী করীম [ﷺ] যখন ৭০ জন শহীদকে দেখলেন, তখন তিনি কেঁদে ফেললেন এবং ভাব গদগদ কন্ঠে ইরশাদ করলেনঃ “আমি কাল রোজ হাশরে এঁদের জন্য সাক্ষ্য দেবো। যারা আল্লাহর জন্য রক্ত দান করে শহীদ হয়, তাঁরা হাশরের ময়দানে রক্তঝরা অবস্থায় উত্থিত হবে। ঐ রক্তের রং হবে লাল - কিন্তু সুগন্ধ হবে মেশক-আম্বরের চেয়েও অধিক।\"\n\nহযরত ইবনে আব্বাস (رضي الله عنه) নবী করীম[ﷺ] থেকে বর্ণনা করেন- তোমাদের ভাইয়েরা যখন ওহোদের ময়দানে শহীদ হলেন, তাঁদের রুহ মোবারক সবুজ পাখীর সুরতে বেহেস্তের নহরের কুলে কুলে বেড়াতে লাগলো এবং বেহেস্তের ফল ভক্ষণ করতে লাগলো। আরশের তলে স্বর্ণের ঝালরবাতির নীচে তারা আশ্রয় গ্রহণ করলো। তাঁরা তাঁদের জন্য সংরক্ষিত এই উত্তম খানা-পিনা ও অবস্থান দর্শন করে বলতে লাগলোঃ “আমাদের সাথে আল্লাহ তায়ালা যে ব্যবহার করলেন- এটা যদি আমাদের দুনিয়ার ভাইয়েরা জানতো, তাহলে তাঁরাও আল্লাহর পথে জেহাদ করতে কুন্ঠিত হতোনা।\" আল্লাহ তায়ালা বললেনঃ আমি তোমাদের এই সংবাদ আমার হাবীবের মাধ্যমে তোমাদের ভাইদের নিকট পৌঁছিয়ে দিচ্ছি। এই পটভূমিকায় আল্লাহ তায়ালা সুরা আলে-ইমরানের ১৭০ নং আয়াত নাযিল করেনঃ\n\nوَلَا تَحۡسَبَنَّ الَّذِيۡنَ قُتِلُوۡا فِىۡ سَبِيۡلِ اللّٰهِ اَمۡوَاتًا‌ؕ بَلۡ اَحۡيَآءٌ عِنۡدَ رَبِّهِمۡ يُرۡزَقُوۡنَۙ‏\n\nঅর্থাৎ- “যারা আল্লাহর পথে শহীদ হয়, তাদেরকে তোমরা মৃত বলে মনে মনে ধারণাও করোনা, বরং তাঁরা জীবিত এবং আল্লাহর নিকট তাঁর রিযিক প্রাপ্ত।\" (আলে ইমরান-১৭০) সুরা বাক্কারাতে আছে অর্থাৎ শহীদগণকে মুখে মৃত বলো না। আর অত্র আয়াতে বলেছেন - মনে মনেও ধারণা করতে পারবে না।\n\nবিঃ দ্রঃ নবীগণকে মৃত বলে ধারণা করাও কুফরী। কেননা, তাঁরা শহীদগণের চেয়েও উত্তম জীবনের অধিকারী। (আক্কায়েদ গ্রন্থসমূহ)। এটাই সঠিক ইসলামী আক্কিদা। কিন্তু ওয়াহাবীরা বলে- “নবীজী মরে পচে গলে মাটির সাথে মিশে গিয়েছেন\" (তাকভিয়াতুল ঈমান ও ফতোয়ায়ে রশিদিয়া) নাউযুবিল্লাহ।"
  },
  {
    "1": "বনু নযীরের বিতাড়ন",
    "2": "ছত্রিশতম অধ্যায়ঃ বনু নযির গোত্রের বিশ্বাসঘাতকতাঃ\nপ্রসঙ্গঃ মদীনা থেকে ষড়যন্ত্রকারী ইহুদীদের বিতাড়ন\n﻿মদীনা মনোওয়ারার শহরতলীতে ইহুদীদের তিনটি গোত্র বাস করতো। তারা হলোঃ- বনু কাইনুকা, বনু নযির ও বনু কোরায়যা। নবী করীম [ﷺ]-এঁর সাথে এ গোত্রগুলো চুক্তিবদ্ধ ছিল যে, মুসলমান বা ইহুদীদের মধ্যে কেও যদি অন্য গোত্রের কোন লোককে হত্যা করে, তবে উভয়ে মিলে তার ক্ষতিপূরণ আদায় করবে।\n\nমুসলমানদের মধ্যে আমর ইবনে উমাইয়া দামারী (رضي الله عنه) বনু আমের গোত্রের দু’জন লোককে অন্যায়ভাবে হত্যা করে ফেলে। ঐ নিহত ব্যক্তিদের উত্তরাধিকারীদের ক্ষতিপূরণ দানের জন্য চুক্তি মোতাবেক মুসলমান ও ইহুদী উভয় পক্ষকেই অর্থ বহন করতে হবে। তাই ৪র্থ হিজরী সনের রবিউল আউয়াল মাসে নবী করীম [ﷺ] হযরত আবু বকর, ওমর ও আলী (رضي الله عنهم) প্রমুখ সাহাবায়ে কেরামকে নিয়ে বনু নযির পল্লীতে গমন করেন এবং ক্ষতিপূরণ দানের কাজে তাদের সহযোগিতা চান।\n\nবনু নযির এই সুযোগে নবী করীম [ﷺ]-কে শহীদ করার চক্রান্ত করে। নবী করীম [ﷺ] ও তাঁর সাহাবীগণকে একটি প্রাসাদের প্রাচীরের ছায়ায় বসতে দিয়ে তারা দূর্গের ভিতরে চলে যায় এবং ছাদের উপর থেকে একটি বড় পাথর নিক্ষেপের ব্যবস্থা করে। তাদের মধ্যে ছালাম ইবনে মিশকাম নামক জনৈক ইহুদী তাদেরকে পূর্ব চুক্তির কথা স্মরণ করিয়ে একাজ থেকে বিরত থাকার পরামর্শ দেয় এবং বলেঃ- তোমাদের দূরভিসন্ধি সম্পর্কে নিশ্চয়ই আল্লাহ তাঁকে গোপনে জানিয়ে দেবেন। এমন সময়ই আকাশ থেকে ওহী এসে তাদের গোমরফাঁক করে দিল। নবী করীম [ﷺ] তৎক্ষনাৎ সাথী সাহাবীগণকে নিয়ে ওই স্থান ত্যাগ করেন।\n\nনবী করীম [ﷺ] ইহুদীদের ষড়যন্ত্রের সংবাদ দিয়ে তৎক্ষনাৎ তাদের বিরুদ্ধে যুদ্ধ ঘোষণা করে তাদের দূর্গ অবরোধ করেন। ছয়দিন, মতান্তরে পনের দিন পর্যন্ত এই অবরোধ চলে। বনু নযির দূর্গ অবরোধের ফলে ইহুদীরা ভীতসন্ত্রস্ত হয়ে পড়ে। অবশেষে হত্যার পরিবর্তে তারা স্বেচ্ছায় নির্বাসনে যাওয়ার প্রস্তাব দেয়। রহমতের নবী তাদের প্রস্তাব গ্রহণ করেন এবং তাদের অস্থাবর সম্পত্তি ও ধন-দৌলতসহ ইহুদী অঞ্চল খায়বরে আশ্রয় গ্রহণের অনুমতি প্রদান করেন। তারা ছয়শত উট বোঝাই করে ধন-দৌলত সরিয়ে নেয় এবং ঘর-দুয়ার নিজেদের হাতে বিনষ্ট করে দিয়ে যায়। এতেও নবী করীম [ﷺ] তাদের বিরুদ্ধে কোন শাস্তিমূলক ব্যবস্থা গ্রহণ করেন নি। নবী করীম [ﷺ]-কে হত্যা পরিকল্পনা প্রমাণিত হওয়া সত্বেও পাল্টা কোন হত্যা ব্যবস্থাও গ্রহণ করা হয়নি। এতেও ইহুদীরা বিশ্বাসঘাতকতা এবং ষড়যন্ত্রের মাত্রা একটুও কমায়নি। বনু নযির মদীনা ত্যাগ করার পর নবী করীম [ﷺ] ঐ স্থানে মুহাজির মুসলমানগণকে পুনর্বাসিত করেন।"
  },
  {
    "1": "খন্দকের যুদ্ধ",
    "2": "সাইত্রিশতম অধ্যায়ঃ খন্দকের যুদ্ধঃ\nপ্রসঙ্গঃ কুরাইশদের শেষ আক্রমণ, হুযুর [ﷺ] - ইলমে গায়েব প্রকাশ\n﻿কোরাইশদের পক্ষ থেকে সর্বশেষে আক্রমণাত্মাক বৃহত্তম যুদ্ধ ছিল খন্দকের যুদ্ধ। এ যুদ্ধ জঙ্গে আহযাব নামেও পরিচিতি। আহযাব অর্থ বিরাট বাহিনী। এ যুদ্ধে দশ হাজার সৈন্য নিয়ে তারা ৫ম হিজরীর যিলক্কদ মাসে মদীনা আক্রমণ করে। কোরাইশ ছাড়াও মদীনায় বিশ্বঘাতক ইহুদী, গাতফান-প্রভৃতি গোত্র তাদের সাথে অংশগ্রহণ করেছিলো। এই অন্যতম রণকৌশল- পরিখা খনন এবং আল্লাহর গায়েবী সাহায্য হিসাব তীব্র হিমপ্রবাহ কোরাইশদের অভিযানকে লন্ডভন্ড করে দেয়।\n\nযুদ্ধের কারণঃ\nমদীনায় ইহুদী সম্প্রদায় বনু কোরায়যা পুর্বচুক্তি ভঙ্গ করে মক্কার কোরাইশদেরকে মদীনা আক্রমণ করার জন্য আমন্ত্রণ জানায়। এ উদ্দেশ্যে ইহুদীদের একটি প্রতিনিধি দল মক্কায় গমন করে। তারা মক্কাবাসীদেরকে বলে, তোমরা মদীনা আক্রমণ করলে আমরা মদীনার ইহুদী সম্প্রদায় তোমাদের সাথে থাকবো এবং মুসলমানদেরকে সমূলে উৎপাটিত করবো। এভাবে তারা মক্কবাসীকে যুদ্ধের জন্য উদ্ধুদ্ধ করতে সক্ষম হয় এবং ঐক্যমত্যে পৌছে। অতঃপর বনু গাতফান গোত্রে গমন করে এবং কোরাইশদের প্রস্তুতির কথা জানায়। এভাবে কোরাইশ, গাতফান ও মদীনার ইহুদীদের সম্মিলিত বাহিনী যুদ্ধ-প্রস্ততি গ্রহণ করতে থাকে। কোরেশ বাহিনীর সর্দার আবু সুফিয়ান, গাতফান বাহিনীর দুই উপ গোত্রের দুই সর্দার উরাইনা ও হারিছ বিভিন্ন গোত্র থেকে দশ হাজার সৈন্যের এক বাহিনী প্রস্তুত করে। এ সংবাদ দ্রুতবেগে মদীনায় পৌছে যায়। নবী করীম [ﷺ] সাহবায়ে কেরামকে নিয়ে পরার্শ সভায় বসেন। নও মুসলিম বৃদ্ধ সাহাবী হযরত সালামান ফারসী (رضي الله عنه) ছিলেন যুদ্ধ কৌশলে পারদর্শী। তাঁর পরামর্শ অনুযায়ী নবী করীম [ﷺ] মাত্র তিন হাজার সৈন্যের বাহিনী তৈরী করলেন এবং মদীনা শরীফের উত্তর-পশ্চিম দিকে পরিখা খনন করার সিদ্ধান্ত গ্রহণ করলেন। পরিকল্পনা মোতাবেক তিনি তিন হাজার সৈন্যের মধ্যে খাল কাটার কাজ বন্টন করে দিলেন। এক এক গ্রুপের উপর নির্ধারিত স্থান খননের দায়িত্ব অর্পিত হলো।\n\nপরিখা খননকালে এমন কতিপয় মো’জেযা প্রকাশ পেলো যা নবী করীম [ﷺ]-এঁর ইলমে গায়েব, গায়েবী খাদ্য প্রদান, ইসলামী হুকুমতের সীমানা সম্প্রসারণের ভবিষৎবানী প্রদান এবং শক্রুদের আক্রমণাত্মক শক্তির পরিসমাপ্তি - ইত্যাদি ঘটনা এবং হুযুরের বিস্ময়কর অলৌকিক শক্তির প্রমাণ বহন করে। নিম্মে তা উল্লেখ করা হলোঃ-\n\n(ক) বিরাট প্রস্তরখন্ড আবিস্কার এবং নবী করীম [ﷺ] কর্তৃক তা বিচূর্ণ করণঃ\nইমামা নাছায়ী ও ইমাম আহমদ ইবনে হাম্বল (رحمة الله عليهما) হযরত বারা’ (رضي الله عنه) থেকে বর্ণানা করেন। বর্ণানাকারী সাহাবী বারা’ (رضي الله عنه) বলেন- হুযুর পাক [ﷺ]-এঁর নির্দেশ মোতাবেক আমরা খন্দক খনন করার কাজে লেগে গেলাম। মাটির নীচে এক বিরাট পাথর আবিস্কৃত হলো। আমাদের কোদাল বা সাবল দ্বারা ঐ পাথর ভাঙ্গা কিছুতেই সম্বব হলোনা। আমরা নবী করীম [ﷺ]-এঁর খেদমতে এ ঘটনা পেশ করলাম। নবী করীম [ﷺ] তশরীফ এনে সাবল হাতে নিলেন। \"বিছমিল্লাহ\" বলে আঘাত করতেই পাথরের এক তৃতীয়াংশ খন্ডিত হয়ে গেলো। রাসূল করীম [ﷺ] “আল্লাহ আকবর\" বলে তকবীর ধ্বনী দিলেন এবং এরশাদ করলেন, “আল্লাহর শপথ! আমাকে সিরিয়ার ধন ভান্ডারের চাবিসমূহ দান করা হয়েছে। আমি এই মূহুর্তে সিরিয়ার সমস্ত প্রাসাদ এবং মূল্যবান স্বর্ণের ধনরাজী প্রত্যক্ষ করছি।\" (সোবহানাল্লাহ)\n\nআবার তিনি ঐ পাথরে আঘাত করলেন। এবার অপর দ্বিতীয়াংশ ভেঙ্গে গেল। নবী করীম [ﷺ] দ্বিতীয়বার “আল্লাহু আকবর\" ধ্বনী দিয়ে বলে উঠলেন এবং বললেন, “আল্লাহর শপথ ! আমাকে পারস্যের ধন ভান্ডারের চাবিসমূহ অর্পণ করা হয়েছে। আমি এই মূহুর্তে মাদায়েন শহরের (ইরাক) শ্বেতশুভ্র প্রাসাদরাজী অবলোকন করছি।\"\n\nআবার তিনি তৃতীয়বার আঘাত করলেন। এবার বাকী অংশটুকু ও ভেঙ্গে গেল। নবী করীম [ﷺ] \"আল্লাহ আকবার\" ধ্বনী দিয়ে বলে উঠলেন- “আল্লাহর শপথ! আমাকে ইয়েমেনের চাবিসমূহের মালিক বানানো হয়েছে। আমি এই মুহূর্তে ইয়েমেনের সানা শহরের গেইটসমূহ অবলোকন করছি।\" (সোবহানাল্লাহ)\n\nএ ঘটনায় লক্ষ্য করার বিষয় হচ্ছে-\nপ্রথমতঃ অন্যান্য সাহাবাগণের সম্মিলিত শক্তি যেখানে নিষ্ক্রয় হয়ে গেলো- নবী করীম [ﷺ] একা সেই দুঃসাধ্য সাধন করলেন। হযুরের শক্তির কোন তুলনা নেই।\n\nদ্বিতীয়তঃ যুদ্ধের এহেন বিভীষিকাময় মুর্হুতে আল্লাহর পক্ষে হতে ভবিষৎ বিজয়ের সুসংবাদ প্রদান। নবী করীম [ﷺ]-এঁর জীবদ্দশাতেই ইয়েমেন বিজিত হয়। হুযরে পাক [ﷺ]-এঁর ইনতিকালের পর ইয়ারমূক যুদ্ধে সিরিয়া এবং কাদেসিয়া যুদ্ধে পারস্য ও মাদায়েন বিজয় প্রাপ্ত হয়। পাথরখন্ডের মধ্যে আঘাতের কারণে আলো বিচ্ছুরণের মধ্যে নবী করীম [ﷺ] ভবিষ্যৎ বিজয় ও মহাশক্তিগুলোর পরাজয় প্রত্যক্ষ করে নিয়েছেন। এই ভবিষৎবাণীকেই ইলমে গায়েব আতায়ী বা আল্লাহ প্রদত্ত ইলমে গায়েব বলা হয়। ভবিষৎ বিজয়ের রেকর্ড হুযুরের শিলারের মধ্যে প্রদর্শন করা হলো।\n\n(খ) হযরত জাবের (رضي الله عنه)-এঁর বাড়ীতে দাওয়াতঃ\nখন্দক খননকালে নবী করীম [ﷺ]-এঁর বাহিনীতে খাদ্যাভাব ছিল প্রকট। নবী করীম [ﷺ] ছিলেন অতি ক্ষুধার্ত। হযরত জাবের (رضي الله عنه) এই অবস্থা দেখে ঘরে এসে নিজের স্ত্রী উম্মে সোলায়মাকে জিঞ্জেস করলেন- ঘরে খাবার কিছু আছে কি? বিবি বললেন, এক ছা’ বা চার সের পরিমাণ আটা এবং একটি মোটা তাজা অথচ ছোট ভেড়া ছাড়া আর কিছুই নেই। স্বামীর নির্দেশে তিনি উক্ত ভেড়াটি যবেহ করলেন এবং আটাগুলো গুলে নিলেন। গোস্ত চুলায় চড়িয়ে হযরত জাবের (رضي الله عنه) নবী করীম [ﷺ]-এঁর খিদমতে হাযির হয়ে চুপে চুপে আরয করলেন- ইয়া রাসুলাল্লাহ [ﷺ]! আমরা ছোট একটি ভেড়া যবেহ করেছি এবং এক ছা’ পরিমাণ আটার খামিরা তৈরী করেছি। অনুগ্রহ করে আপনি এই পরিমান সঙ্গী নিয়ে আমাদের ঘরে তশরীফ নিয়ে আসুন। নবী করীম [ﷺ] খন্দক খননে অংশগ্রহণকারী সাহাবীদের মধ্যে ঘোষণা করে দিলেন- হে খন্দকবাসী! জাবের খানা তৈরী করেছে। তোমরা সকলে শীঘ্র করে খানা খেতে চলো। এ যেন হযরত জাবেরর (رضي الله عنه) মাথায় বিনা মেঘে বজ্রপাত! তাঁর মনের অবস্থা লক্ষ্য করে নবী করীম [ﷺ] এরশাদ করলেন- “আমি না যাওয়া পযর্ন্ত চুলার গোস্ত নামাবে না এবং খামিরা দিয়ে রুটিও পাকাবে না।\"\n\nঅতঃপর নবী করীম [ﷺ] তশরীফ নিয়ে আসলেন এবং জাবের (رضي الله عنه)-এঁর স্ত্রীকে আটার খামিরা সামনে আনার জন্য বললেন। নবী করীম [ﷺ] উক্ত সামান্য আটার খামিরে থুথু নিক্ষেপ করলেন এবং বরকতের জন্য দোয়া করলেন। এরপর গোস্তের ডেকচির দিকে অগ্রসর হয়ে তাতেও পবিত্র থুথু নিক্ষেপ করে বরকতের জন্য দোয়া করলেন। এরপর এরশাদ করলেন- “হে জাবের জায়া, তুমি রুটি প্রস্তুতকারিণী মহিলাদেরকে ডেকে আনো। তারা তোমার সাথে রুটি বানাবে আর গোস্তের পাতিলের মুখ ঢেকে রাখবে এবং উনুনের উপর থেকে ডেকচি নামাবেনা।\"\n\nতাই করা হলো। নবী করীম [ﷺ] ডেকচির নিকটে গিয়ে বসলেন এবং উনুন থেকে গোস্ত বন্টন করতে লাগলেন। দলে দলে সাহবীগণ আসতে লাগলেন এবং গোস্ত ও রুটি খেয়ে পরিতৃপ্ত হয়ে ফিরে গেলেন। হযরত জাবের (رضي الله عنه) বলেন, “সাহবীগণের সংখ্যা ছিল এক হাজার। সবার খানা সমাপ্ত হয়ে গেলো। কিন্তু আমারদের ডেকচির গোস্ত তখনো উনুনে টগবগ করছিল এবং রুটিও অনুরূপ রয়ে গেলো। (বুখারী ও মুসলিম এতোটুকু রেয়ায়েত করে ক্ষান্ত হয়েছেন।)\n\n(গ) হযরত জাবেরের ২ ছেলে ও যবেহকৃত ছাগলকে জীবিত ক(رضي الله عنه)\nতাফসীরে রুহুল বয়ান, তাফসীরে নাঈমী, যিকরে যামিল ও “ইসলাম প্রসঙ্গে\" কৃত ডঃ মুহাম্মদ শহীদউল্লাহ, প্রভৃতি গ্রন্থে নির্ভরযোগ্য সহী হাদীসগ্রন্থ হতে এ প্রসঙ্গে দুটি ঘটনা বর্ণনা করা হয়েছে। তা হলো-\n\nহযরত জাবের (رضي الله عنه) ভেড়া যবেহ করে যখন নবী করীম [ﷺ]-কে দাওয়াত করতে গেলেন- এসময়ে হযরত জাবেরের দুই ছেলে ভেড়া যবাইর নকল করতে গিয়ে একজন ছুরিতে যবাই হলো, অন্যজন মায়ের ভয়ে ঘরের ছাদ থেকে লাফিয়ে পড়ে শহীদ হলো। ধৈর্যশীল মা উভয় সন্তানকে কাপড় দিয়ে ঢেকে রাখলেন। এমনকি- স্বামীকেও এ সংবাদ জানালেন না- পাছে স্বামী অধৈর্য্য হয়ে পড়েন এবং নবী করীম [ﷺ] দাওয়াতে না আসেন।\n\nআল্লাহর কুদরত! সকলকে খানা খাওয়ানোর পর নবী করীম [ﷺ] হযরত জাবেরকে নিয়ে খানা খেতে বসলেন। কিন্তু হঠাৎ করে তিনি হাত গুটিয়ে নিয়ে বললেন, তোমার ছেলেরা কোথায়? তাদেরকে নিয়ে এসো। হযরত জাবের ঘরের ভিতরে গিয়ে সব ঘটনা দেখলেন এবং এসে বললেন- তারা ঘুমিয়ে আছে। নবী করীম [ﷺ] তাদেরকে খানায় শরীক করার জন্য ডেকে আনতে বললেন। এবার জাবের (رضي الله عنه) কান্নায় ভেঙ্গে পড়লেন এবং সব ঘটনা খুলে বললেন। অতঃপর নবী করীম [ﷺ] নিজে ছেলেদের শিয়রে গিয়ে ডাক দিতেই তারা জীবিত হয়ে নবীজিকে সালাম করলেন এবং খানায় শরিক হলেন (মাদারেজুন্নবুয়াত ও মাজমুউল ফতেয়া ২য় খন্ড)।\n\nএরপরের ঘটনাটি আরো আশ্চর্যজনক! খাওয়া শেষে নবী করীম [ﷺ] এরশাদ করলেন, হে জাবের দেখো- ডেকচিতে কি আছে? হযরত জাবের (رضي الله عنه) বললেন - গোস্ত এবং হাড্ডি। নবী করীম [ﷺ] হাড্ডিগোলো নামিয়ে এক জায়গায় রাখতে বললেন এবং তাতে ফুঁক দিলেন। সাথে সাথে একটি ভেড়া জিন্দা হয়ে কান ঝাড়তে লাগলো। নবী করীম [ﷺ] এরশাদ করলেন, “হে জাবের! তোমার ভেড়া ও আটা তুমি নিয়ে যাও।\" (যিকরে জামিল ও শানে হাবীব)\n\nশিক্ষাঃ এ ঘটনায় শিক্ষাণীয় বিষয় হচ্ছে- সামন্য খাদ্য এক হাজার লোকে খেলেন। তারপরও খানা ‘যথা পূর্ব তথা পরং’ রয়ে গেলো। এই বাড়তি গোস্ত, পানি, সুরয়া, ঝোল, তৈল ও ঘি-মসল্লা কোথা থেকে আসলো? জবাব হলো - নবী করীম [ﷺ]-কে আল্লাহ তায়ালা গায়েবী ধন -ভান্ডারের মালিক বানিয়েছেন- যার প্রমাণ হাদীসে এসেছে এভাবে -“আমাকে জিব্রাইল (عليه السلام) এসে ধন-ভান্ডারের চাবিসমূহ প্রদান করেছেন।\" (সহীহ বুখারীঃ ৩৩৪১ (ইসলামিক ফাউন্ডেশন) হাদীস অবলম্বনে - সালতানাতে মোস্তফা)। হযুর পুরনূর (رضي الله عنه)-এঁর থুথু মোবারকেই এত গুপ্তধন ও নেয়ামত নিহিত রয়েছে। অন্যান্য অঙ্গে যে কত নিয়ামত লুকায়িত আছে - তা আল্লাহই ভাল জানেন। হাদীসে উল্লেখ আছে- একদিন সালাতুল খুসুফ (চন্দ্র গ্রহণের নামায) আদায় করার সময় নবী করীম [ﷺ] দু’হাত উপরের দিকে তুলে কি যেন ধরলেন - আবার ছেড়ে দিলেন। নামায শেষে সাহাবায়ে কেরাম কারণ জিঞ্জেস করলেন। নবী করীম [ﷺ] এরশাদ করলেন-\n\n“বেহেস্ত আমার নিকটে এসেছিল। আমি দু’হাত বাড়িয়ে বেহেস্তের আঙ্গুরের একটি খোসা হাতে ধরলাম। কিন্তু পরকালে এগুলো দিয়ে বেহেস্তীদের খানা দেয়া হবে। তাই পুনরায় ছেড়ে দিলাম। আল্লাহর কসম! তোমরা কেয়ামত পযর্ন্ত আমার দু’হাতের ঐ খোসা খেলেও তা শেষে হতো না।\" হাদিসে এমন আরও বহু ঘটনার উল্লেখ রয়েছে।\n\n(ঘ) রাসূলের দোয়ায় তীব্র বায়ু প্রবাহ ও শত্রুশিবির লন্ডভন্ডঃ\nখন্দক খনন সমাপ্ত হওয়ার পর নবী করীম [ﷺ] তিন হাজার সাহাবাকে নিয়ে শহরের ভিতরে আত্মরক্ষামূলক লাইনে দাঁড়ালেন। কোরাইশগণ তাদের মিত্র বাহিনী - ইহুদী, গাতফান, বনু কেনানা, তিহামা ও নজদবাসীসহ দশ হাজার সৈন্য নিয়ে ঝড়ের বেগে ওহোদের দিক দিয়ে এসে মদীনা ঘেরাও করে ফেললো। তারা সামনে খন্দক বা খাল দেখে স্তম্ভিত হয়ে গেলো। এর পূর্বে তারা এই নব-রণকৌশলের সাথে পরিচিত ছিলো না। খন্দকের দু’দিকে মুসলমান ও কাফেরগণ মুখোমখী দাঁড়ালো। মুহাজিরদের নেতা হলেন রাসূল [ﷺ]-এঁর পালিত পুত্র যায়েদ ইবনে হারিছা এবং আনসারদের নেতা হলেন সাআদ ইবনে ওবাদা। অপর দিকে মদীনার ইহুদী সম্প্রদায় বনু কোরায়যা চুক্তি ভঙ্গ করে কোরাইশদের সাথে যোগ দিল। মদীনার মোনাফেকরা মুসলমানদের মনোবল ভেঙ্গে দেয়ার কাজে লেগে গেলো। এতদসত্বেও আল্লাহর হাবীব [ﷺ] দৃঢ়ভাবে শত্রুর মোকাবেলা করলেন। শত্রুরা মুসলমানদেরকে অবরোধ করে রাখল - কিন্তু যুদ্ধ হলো না। মাঝে মাঝে কিছু তীর বিনিময় হতো।\n\nএকবার কাফেরগণ খালের একটি সংকীর্ণ স্থান দিয়ে ঘোড়ায় চড়ে লম্প দিয়ে পার হয়ে আসে। অমনি হযরত আলী (رضي الله عنه) ও যোবাইর (رضي الله عنه) অগ্রসর হয়ে আমর ও নওফেল নামে দুই কাফেরকে খতম করে ফেললেন। আবশিষ্টরা পলায়ন করে চলে যায়। এই তীর বিনিময়ের সময় আনসার সর্দার হযরত ছাআদ ইবনে মোয়ায (رضي الله عنه) শত্রুর তীরে আঘাত প্রাপ্ত হন এবং কিছুদিন পর জখম থেকে রক্তক্ষরণের ফলে শাহাদত বরণ করেন। তার জানাযায় ৭০ হাজার ফেরেশতা যোগদান করেছিলো।\n\nদীর্ঘ ১৫ দিন পর্যন্ত কাফেরদের অবরোধ চলতে থাকে। এতে মুসলমানদের মধ্যে ভয়-বিহবলতা দেখা দেয়। এ অবস্থায় নবী করীম [ﷺ] কাফেরদের বিরুদ্ধে আল্লাহর নিকট এভাবে দোয়া করেন। “হে আল্লাহ, হে কোরআন অবতীর্ণকারী, হে দ্রুত ফয়সালাকারী, তুমি এই সম্মিলিত বাহিনীকে পরাভুত করো, হে আল্লাহ! তুমি তাদের পরাভূত করো। তাদের পদস্খলন ঘটাও\" (বোখারী)। অন্য রেওয়ায়াত মতে হুযুর [ﷺ] এই দোয়াও করেছিলেন- “হে পেরেশান হৃদয়ের আকৃতি শ্রবণকারী, তুমি আমার পেরেশানী ও চিন্তা দূর করো। তুমি তো দেখছো- আমাদের উপর কি আপদ নাযিল হয়েছে!\"\n\nএই দোয়ার সাথে সাথে হযরত জিব্রাইল (عليه السلام) এসে সু-সংবাদ দিলেন- আল্লাহ তায়ালা তাদের উপর তীব্র বায়ূ প্রবাহিত করবেন এবং গোপন সৈন্য পাঠাবেন। নবী করীম [ﷺ] সাহাবায়ে কেরামকে এ সু-সংবাদ দিয়ে হাত তুলে- মুনাজাত করলেন এবং ‘শুকরান শুকরান’ বলতে লাগলেন। ঐ রাত্রেই প্রবল ঝঞ্জাবায়ূ প্রবাহিত হলো। ঝড় কুরাইশদের তাবু উড়িয়ে নিয়ে গেলো। বৃষ্টি আর শীতে তারা বেদিশা হয়ে পড়লো। তারা মুসলমাদের দিক থেকে অস্ত্রের ঝনঝনানী আওয়ায ও তকবীর ধ্বনী শুনতে পেলো। এটা ছিল ফেরেশতাদের আওয়াজ। কোরাইশ বাহিনী প্রচুর মালপত্র ও যুদ্ধ সামগ্রী ফেলে রাত্রের মধ্যেই পলায়ন করলো। নবী করীম [ﷺ]-এঁর দোয়ার বরকতে শত্রুসৈন্য পরাজিত হলো। যিলক্কদ মাসের ৭ দিন বাকী থাকতে তিনি খন্দক থেকে মদীনায় প্রত্যাবর্তন করলেন এবং ভবিষৎবানী করলেন- “এ বৎসরের পর হতে কোরাইশরা তোমাদের বিরুদ্ধে আর যুদ্ধ করতে সাহস করবে না।\" এটা নবী করীম [ﷺ]-এঁর স্পষ্ট ইলমে গায়েব এবং নবুয়তের দলীল।\n\n৬ষ্ঠ হিজরী সন থেকে মুসলমানগণই কাফের- কোরাইশদের বিরুদ্ধে অভিযান পরিচালনা করেছেন। হোদায়বিয়া, ফতেহ মক্কা, হোনাইন, হাওয়াজেন যুদ্ধ- প্রভৃতি এরই স্বাক্ষ্য বহন করে। ফলকথা- খন্দকের যুদ্ধে নবী করীম [ﷺ]-এঁর ইলমে গায়েব, গুপ্ত ধন-ভান্ডারের মালিকানা, মৃতকে জীবিত করার এখতিয়ার, স্বল্প খাদ্যের মধ্যে বরকতের প্রস্রবণ সৃষ্টি, দোয়ার বরকতে শত্রু বাহিনীর পরাজয় এবং পরাক্রমশালী পারস্য ও রোম সাম্রাজ্যের পতনের ভবিষৎবানী- যা বাস্তবে পরিণত হয়েছিল – এতগুলো মো’জেযা প্রকাশিত হয়েছিল। ইসলামের মৌলিক আক্বিদা ও বিশ্বাসের উজ্জ্বল প্রমাণ এসব ঘটনা।"
  },
  {
    "1": "ইহুদীদের চুক্তিভঙ্গ এবং এদের শাস্তি প্রদান",
    "2": "আটত্রিশতম অধ্যায়ঃ বনু কোরায়যার শাস্তিঃ\nপ্রসঙ্গঃ ইহুদী গোত্র বনু কোরায়যার কর্তৃক চুক্তিভঙ্গ ও এদের শাস্তি প্রদান\n﻿খন্দকের যুদ্ধে বনু কোরায়যা নামক ইহুদী গোত্রটি হুযুর [ﷺ]-এঁর সাথে সম্পাদিত চুক্তি ভঙ্গ করে কোরাইশদের সাথে যোগ দেয়। কোরাইশরা পলায়ন করার পর বনু কোরায়যা বিপদের সম্মুখীন হয়। নবী করীম [ﷺ] খন্দক থেকে ফিরে এসে অস্ত্র-সস্ত্র রেখে মাত্র গোসল সেরেছেন- এমন সময় হযরত জিব্রাইল (عليه السلام) খেদমতে হাযির হয়ে আরয করলেন- “আপনি অস্ত্র রেখে দিয়েছেন- অথচ আমরা ফেরেশতারা এখনও অস্ত্র ত্যাগ করিনি। আপনি এখনই বনু কোরায়যার দিকে ধাবিত হোন। আমিও সেদিকে যাচ্ছি এবং তাদের মধ্যে ভূমিকম্পের সৃষ্টি করবো।\" (বেদায়া-নেহায়া)\n\nনবী করীম [ﷺ] চতুর্দিকে খবর পাঠিয়ে দিলেন- যেন খন্দকের যুদ্ধে অংশগ্রহণকারী সকলেই বনু কোরায়যার পল্লীতে গিয়ে আছরের নামায আদায় করে। হযরত আলী (رضي الله عنه)-কে অগ্রগামী দলের নেতৃত্ব দিয়ে প্রেরণ করলেন। অতঃপর তিনি তিন হাজার সাহাবী ও তেষট্টিটি ঘোড়া নিয়ে বনু কোরায়যার দূর্গ অবরোধ করলেন। এই অবরোধ ২৫ দিন পর্য্যন্ত অব্যাহত থাকে। অবরোধের ফলে তাদের চরম দুর্দশা দেখা দেয়। আল্লাহ তায়ালা তাদের অন্তরে ভীতি সঞ্চার করে দেন। তারা উপায়ান্তর না দেখে ভবিষৎ সম্পর্কে চিন্তিত হয়ে পড়ে। তাদের সর্দার কা’ব ইবনে আছাদ তাদের কাছে তিনটি বিকল্প প্রস্তাব পেশ করে। যথা (১) “বনু কোরায়যারা নারী-পুরুষ সবাই মুসলমান হয়ে যাক। কেননা, এটা দিবালোকের মত সত্য যে, নবী করীম [ﷺ] একজন প্রেরিত রাসূল। তার গুণাবলীর সাথে তৌরাত কিতাবে বর্ণিত গুণাবলীর হুবহু মিল রয়েছে। সুতারাং তাঁর উপর ঈমান এনে নারী-পুরুষ সকলের প্রাণ, ধন সস্পদ ও শিশুদের জীবন রক্ষা করা কর্তব্য।(২) তা না হলে সকলে নিজেদের শিশুও নারীদেরকে নিজ হাতে হত্যা করে সম্মিলিতভাবে মুসলমানদের বিরুদ্ধে ঝাঁপিয়ে পড়ুক। (৩) তাদের শনিবারের পবিত্র রাত্রে একযোগে মুসলমানদের ওপর র্ঝাঁপিয়ে পড়তে হবে।\n\nদূর্গবাসী কেউ তাদের সর্দারের উক্ত প্রস্তাবে সাড়া দিলনা। অবশেষে তারা আনসার-সর্দার হযরত ছা’আদ ইবনে মা’আয (رضي الله عنه)-এঁর উপর ফয়সালার ভার ন্যাস্ত করলো। পূর্ব আত্মীয়তার সূত্রে হয়তো তিনি কিছুটা নমনীয় হবেন- এ ছিল তাদের ধারণা। নবী করীম [ﷺ] সর্বেসর্বা হয়েও তাদের এ হঠকারী প্রস্তাবে রাযী হলেন। হযরত ছা’আদ (رضي الله عنه) তৌরাত কিতাবের বিধান অনুযায়ী নিম্মোক্ত ফয়সালা করলেনঃ (১) “বনু কোরায়যা গোত্রের সকল পুরুষকে হত্যা করা হবে, (২) তাদের সম্পদ মুসলমানদের মধ্যে বন্টন করা হব, (৩) তাদের শিশু ও নারীদেরকে বন্দী করে মুসলমানদের দাস-দাসীতে পরিণত করা হবে।\" এই ফয়সালা ছিল তাদের কিতাব মোতাবেক চুক্তি ভঙ্গের শাস্তি। নবী করীম [ﷺ] মন্তব্য করলেন- “হে ছা’আদ, তুমি এমন ফয়সালাই করেছো- যা আল্লাহ তায়ালা সপ্তাকাশের উপরে করে রেখেছেন।\" (মাওয়াহিব)\n\n[এই সংবাদটি ছিল ইলমে গায়েবের সংবদ। আকাশের উপর আল্লাহর ধার্যকৃত ফয়সালা নবী করীম [ﷺ] মদীনায় বসে জেনে নিয়েছেন। এ ধরণের ইলমে গায়েব জিব্রাইলের মাধ্যমে ছাড়াই প্রদত্ত হয়ে থাকে। এ ধরণের ইলমে গায়েবকে ‘দালালাত’ বলা হয় (তাফসীরে রুহুল বয়ান ৪র্থ পারা ১৭৯ আয়াত)।]\n\nঅতঃপর উক্ত ফয়সালার উপর উভয় পক্ষের দস্তখত হয়। সে মোতাবেক বনু কোরায়যার শিশুদেরকে দাসদাসীতে পরিণত করা হয়। এবং তাদের সম্পদ কোরআনের বিধান মতে মুসলমানদের মধ্যে বন্টন করা হয়।\n\n[ইহুদীরা যদি নবী করীম [ﷺ]-এঁর উপর ফয়সালার দায়িত্ব ছেড়ে দিত, তা হলে হয়তো তাদের জীবন রক্ষা হতো। যেমনটি হয়েছিল বনু নযীর ও মক্কাবাসীদের ক্ষেত্রে। তৌরাত কিতাব অনুযায়ী চুক্তি ভঙ্গের শাস্তি হচ্ছে হত্যা করা। তাই বনু কোরায়যা হযরত ছা’আদ (رضي الله عنه)-এঁর উক্ত রায় নতশীরে মেনে নিতে বাধ্য হলো। মুসলিম রাষ্ট্রে অপরাধমূলক শাস্তির ক্ষেত্রে সব প্রজাই সমান। কিন্তু সামাজিক ও পারিবারিক ক্ষেত্রে যার যার ধর্ম অনুযায়ী বিচার করতে হবে। এটাকে পারিবারিক আইন বলা হয়। ইসলামী রাষ্ট্রে প্রত্যেক ধর্মের পৃথক পারিবারিক আইনের ব্যবস্থা স্বীকৃত।]"
  },
  {
    "1": "হোদায়বিয়ার সন্ধি",
    "2": "ঊনচল্লিশতম অধ্যায়ঃ হোদায়বিয়ার সন্ধিচুক্তিঃ\nপ্রসঙ্গঃ ওমরাহ, বাইআতে রিদওয়ান, ইলমে গায়েব প্রকাশ, হাউযে কাউছারের পানি প্রবাহ, উম্মতের মাগফিরাতের আয়াত নাযিল\n﻿মক্কার ৯ মাইল উত্তর-পশ্চিমে হোদায়বিয়া অবস্থিত। এটি একটি কূপের নাম। পরবর্তীতে ওই স্থানের নামও হোদায়বিয়া হিসেবেই পরিচিতি লাভ করে। এইস্থানে নবী করীম [ﷺ] ও কোরাইশদের মধ্যে একটি সন্ধিচুক্তি সম্পাদিত হয়েছিল ৬ষ্ঠ হিজরীর যিলক্বদ মাসে। এই অসম চুক্তিটি ছিল নবী করীম [ﷺ] এবং মুসলমানদের জন্য রাজনৈতিক মহাবিজয় এবং মক্কা বিজয়ের প্রথম সোপান স্বরূপ।\n\nএই চুক্তির মাধ্যমে কোরাইশগণ মুসলমান ও ইসলামী রাষ্টকে একটি পক্ষ ও শক্তি বলে স্বীকৃতি প্রদান করে এবং দশ বৎসরের জন্য স্বাধীনভাবে ধর্ম প্রচারের সুযোগ প্রদান করে। সুতারাং ইসলামের ইতিহাসে এই সন্ধিচুক্তিকে স্পষ্ট বিজয় বলে কোরআন মজিদে ঘোষণা করা হয়েছে।\n\n৫ম হিজরী সনে খন্দকের যুদ্ধ শেষে নবী করীম [ﷺ] ভবিষৎবানী করেছিলেন- “এ বৎসরের পর হতে কোরাইশগণ আর আমাদের বিরুদ্ধে যুদ্ধ পরিচালনা করতে পারবে না।\" হুযুর [ﷺ]-এঁর ভবিষৎবানী এক বৎসরের মধ্যেই ফলে গেলো। তিনি স্বপ্নে দেখলেন- আপন সঙ্গীগনকে নিয়ে তিনি মক্কা মোয়াযযমায় প্রবেশ করেছেন এবং তাওয়াফ শেষে সায়ী করে কেউ মাথা মুন্ডন করছেন, কেউ চুল ছাঁটছেন এবং নিরাপদেই তিনি ওমরা সমাধা করছেন। (সুঁরা আল-ফতহতে এর ইঙ্গিত)।\n\nএই স্বপ্ন ছিল ভবিষ্যৎ বিজয়ের ইঙ্গিতবহ। এই স্বপ্নবৃত্তান্ত শুনে মোহাজির সাহাবীগণ জম্মভুমি দর্শন এবং আল্লাহর ঘর তাওয়াফ করার জন্য উতলা হয়ে উঠলেন। ছয় বৎসর পূর্বে মাতৃভূমি ত্যাগ করে মদীনায় এসেও মুসলমানরা শান্তিতে থাকতে পারেন নি। সুতরাং মাতৃভূমির মাটি তাঁদেরকে প্রবলভাবে আকর্ষণ করেত লাগলো। নবী করীম [ﷺ] চৌদ্দশত সাহবী নিয়ে- (যাদের অধিকাংশই ছিলেন মোহাজির) যিলক্বদ চাঁদের ১লা তারিখ সোমবার দিন মক্কার উদ্দেশ্যে ওমরা করার নিয়তে রওনা হলেন। সাথে নিলেন কোরবানীর উট। তখনও হজ্ব ফরয হয়নি। তাই ওমরার এই ব্যবস্থা। সাথে নিলেন উম্মুল মোমেনিন হযরত উম্মে সালামা (رضي الله عنها)-কে। আত্মরক্ষামূলক খাপযুক্ত সাধারণ অস্ত্র ছাড়া যুদ্ধের কোন অস্ত্রই সাথে ছিল না। কাজেই এই সফর ছিল শুধু ধর্মীয় সফর।\n\nমদীনার সামান্য দূরে ‘যুল হোলায়ফা’ নামক স্থানে গিয়ে তিনি ওমরার এহরাম পরিধান করে তালবিয়া পড়ে- অর্থাৎ “লাব্বায়েক\" বলে মক্কা মোয়যযমার পথে রওনা দিলেন। বনু খোযাআ গোত্রের একজনকে মক্কাবাসীদের প্রতিক্রিয়া জানার উদ্দেশ্যে আগে প্রেরণ করলেন। সে এসে সংবাদ দিল- কোরইশগণ নবী করীম [ﷺ]-এঁর কাফেলাকে বাঁধা দিবে এবং প্রয়োজনে যুদ্ধ করবে। এই সংবাদ পেয়ে নবী করীম [ﷺ] সাহাবীদেরকে নিয়ে মক্কা শরীফের ৯ মাইল দূরে হোদায়বিয়ার ময়দানে তাবু ফেললেন এবং হযরত উসমান (رضي الله عنه)-কে নিজেদের আগমনের উদ্দেশ্য ব্যাখ্যা করার জন্য কুরাইশদের নিকট প্রেরণ করলেন। আবু সুফিয়ান হযরত ওসমানকে সাদরে গ্রহণ করলো।\n\n“প্রথমে আল্লাহর ঘর তাওয়াফ করে পরে কথাবার্তা হবে\"- আবু সুফিয়ান এই প্রস্তাব দিল। হযরত ওসমান (رضي الله عنه) বললেন- “আমার প্রিয় নবীর পূর্বে আমি আল্লাহর ঘর তাওয়াফ করতে পারিনা। প্রিয় নবীর সম্মান আল্লাহর ঘরের সম্মানের চাইতেও অনেক বেশী।\" একথা শুনে আবু সুফিয়ান ও অন্য নেতৃবর্গ তেলে-বেগুনে জ্বলে উঠলো এবং হযরত ওসমানকে আটক করে রাখলো। হোদায়বিয়ায় মুসলমানদের তাঁবুতে গুজব-সংবাদ পৌছানো হলো যে, হযরত ওসমান (رضي الله عنه)-কে শহীদ করে ফেলা হয়েছে। সাহাবায়ে কেরামের মধ্যে প্রবল উত্তেজনা দেখা দিল- তাঁরা হযরত ওসমান হত্যার প্রতিশোধ গ্রহণ করার জন্য প্রতিজ্ঞা করে বসলো।\n\nনবী করীম [ﷺ] এই অবস্থা দর্শনে সকলকে একটি ছামুরা (বাবলা) গাছের নীচে ডেকে আনলেন। তিনি শান্তভাবে তাঁদের মতামত জানতে চাইলেন সবাই এক বাক্যে কথিত ওসমান হত্যার প্রতিশোধ নেয়ার সংকল্প ঘোষণা করলেন। দৃত হত্যা সকর ধর্মীয় এবং রাষ্ট্রীয় আইনে নিষিদ্ধি এবং তার পরিণতি মারত্মক। নবী করীম [ﷺ] সাহাবায়ে কেরামের এই সংকল্পকে (বাইআতে) রূপদান করলেন।\n\nআল্লাহ-রাসূলের রেজামন্দি অর্জন ও যুদ্ধ করার লক্ষ্যে এই বাইআত অনুষ্টিত হয়েছিল বলে এই বাইআতকে বাইআতে রিদুয়ান ও বাইআতে কিতাল বলা হয়। নবী করীম [ﷺ]-এঁর ডানহাত মোবারকের নিচে সকলের ডান হাত রেখে এই বাইআত বা অঙ্গীকার করেছিলেন বলে এটাকে “বাইআতে রাসূলও\" বলা হয়। কোরআন মজিদে এই বাইআতে রিদুয়ান বা বাইআতে কিতালকে বাইআতে রাসূল বলা হয়েছে।\n\nবাইআতে শাইখ সুন্নাতঃ\n[বাইআত গ্রহণ করা সুন্নাত। তাই বাইআতে খিলাফত ও বাইআতে শাইখ- উভয়টিই সুন্নাত। রাসূলে [ﷺ]-এঁর পরবর্তীকালে চার খলিফা মানুষের নিকট থেকে নিজেদের জন্য ঐ পদ্ধতিতেই “খেলাফত ও তরিকতের\" বাইআত গ্রহণ করতেন। অর্থাৎ- জাগতিক ও আধ্যত্মিক উভয় প্রকারের বাইআত খোলাফায়ে রাশেদীন গ্রহণ করতেন (বোখারী ও মুসলিম) এবং এটাই বাইআত শেখের দলীল। বাইআতে আবু বকর, বাইআতে ওমর, বাইআতে ওসমান, বাইআতে আলী, বাইআতে হাছান, ও বাইআতে হোসাইন এটার প্রকৃষ্টি প্রমাণ। তাঁদের নামে তাঁদের হাতে লোকেরা বাইআত করতো (বুখারী)। ইমাম হোসাইন (رضي الله عنه)-এঁর নামে কুফাবাসীরা ইমাম মুসলিমের হাতে বাইআত করেছিল। কাওলুল জামিল বর্ণিত বাইআত পদ্ধতি খোলাফায়ে রাশেদীনের যুগে এবং পরবর্তী যুগেও ছিলো না।\n\nখেলাফতের যুগ শেষ হয়ে গেলে রাজতন্ত্রের যুগ শুরু হয়। তখন থেকেই জাগতিক ও আধ্যত্মিক জগতের যৌথ বাইআত প্রথা রহিত হয়ে যায়। জাগতিক বাইআত করা হতো কথিত খলিফার নামে- কিন্তু আধ্যাত্মিক বাইআত করা হতো ধর্মীয় ও আধ্যাত্মিক ইমামগণের হাতে। এভাবে তখন থেকেই অদ্যাবধি বাইআত ছিয়াছাত এবং বাইআতে শাইখ পৃথক পৃথক ভাবে চলে আসছে।\n\nতাফসীরে রুহুল বয়ান সুরা আল ফাতহ্-এর অনুযায়ী “বাইআতে শাইখ\" বাইআতে রাসূলেরই প্রতিনিধিত্বকারী এবং বাইআতে রাসূল মূলতঃ বাইআতুল্লাহরই প্রতিনিধিত্বকরী। এই কারণেই তরিকতের তিনটি স্তর ফানা পিশ শাইখ, ফানা ফির রাসূল এবং ফানা বিল্লাহ- নির্ধিরিত হয়েছে। ফানা ফিস শাইখ হলো ফানা ফির রাসূলের পূর্বশর্ত এবং ফানা ফির রাসূল হলো ফানা ফিল্লাহর পূর্বশর্ত। (ইরগামুল মুরিদীন)\n\nপ্রতিনিধিত্বকারী বাইআতের পরস্পরের মধ্যে কোন বিরোধ নেই। ওয়াছেতা বা পীরের মাধ্যম ছাড়া সরাসরি বাইআত রাসূল হতে পারেনা। আল্লাহর কালাম “ওয়াবতাগো ইলাইহি ওয়াছিলাতা\" এই আয়াতে ওয়াছিলার অর্থ আহলে সুন্নাতের মতে পীর ধরা বা পীরের হাতে বাইআত হওয়া। এই প্রভেদ না জানার কারণেই কোন কোন পীর বুযর্গদের মধ্যে বাইআতে শাইখ ও বাইআতে রাসূল নিয়ে দ্ধন্ধ দেখা যাচ্ছে। প্রকৃতপক্ষে উভয়ের মধ্যে কোন দ্ধন্ধ বা সংঘাত নেই। বাইআতে শাইখই মূলতঃ বাইআতে রাসূল এবং বাইআতে রাসূলই মূলতঃ বাইআতুল্লাহ (রুহুল বয়ান)। তাফসীরে ছাভী-তে বলা হয়েছে- “বাইআতে রিদওয়ান\" আয়াতটির নুযুল, খাস হলেও হুকুমও আম। অর্থাৎ বাইআতে ইমাম উক্ত আয়াতের অর্ন্তভুক্ত। আরবী এবারত দেখুন-\n\nهذه الآية وأن كان سبب نزولها بيعة الرضوان إلا أن العبرة بعموم اللفظ فيشتمل مبايعة الإمام على الطاعة والوفاء بالعهد ومبايعه الشيخ العارف على محبة الله ورسوله -\n\nঅর্থঃ- সুরা আলা ফাতহ ১০ নম্বর আয়াতে বাইআতে রিদওয়ান শব্দ উল্লেখ থাকলেও তার হুকুম আম বা ব্যাপক। অতএব বাইআতে ইমাম বা শাসক এবং বাইআতে শাইখ উক্ত আয়াতের অর্ন্তভুক্ত। শাসক বা ইমামের নিকট বাইআত করার অর্থ তার আনুগত্য ও ওয়াদা পূর্ণ করার শপথ। আর বাইআতে শেখের অর্থ হলো, শেখে আরেফের নিকট আল্লাহ ও রাসূলের মহব্বৎ হাসেলের জন্য শপথ করা। (তাফসীরে ছাভী সুরা আল-ফাতহ, ১০আয়াত)\n\nসুতরাং আয়াতের ব্যাপক অর্থ হবে এভাবে- “যারা রাসূলের হাতে বাইআত করে কিংবা পীর অথবা ন্যায়পরায়ণ শাসকের হাতে বাইআত করে- তারা মূলতঃ আল্লাহর হাতেই বাইআত করে - তাঁদের হাতের উপরেই আল্লাহর হাত রয়েছে।\" (তাফসীরে ছাভী, সুরা আল-ফাতহ, ১০আয়াত মর্ম)\n\nহযরত বায়েযীদ বোস্তামী (رحمة الله عليه) স্বীয় ভক্ত আবুল হাছান খারকানী (رحمة الله عليه) কে স্বপ্নে বলেছিলেন- “র্পথিবীর উপরে জীবিত পীরের কাছে তুমি মুরীদ হইও। কেননা, এটাই সুন্নাত\"। (ইরগামুল মুরিদীন)\n\nবাইআত রিদওয়ান গ্রহণঃ\nহুযুর [ﷺ] সকল সাহাবীকে ছামুরা গাছের নীচে একত্রিত করে নিজের ডান হাত মোবারক সাহাবাগণের ডানহাতের উপরে স্থাপন করে জেহাদের বাইআত বা অঙ্গীকার গ্রহণ করেন। তিনি আপন বাম হাত নিজ ডান হাতের নীচে স্থাপন করে বললেন, “আমি ওসমানের পক্ষে এই বাইআত গ্রহণ করছি।\"\n\nএকথা বলার সাথে সাথে সকলে বুঝে ফেললেন যে, হযরত ওসমান এখনও জীবিত আছেন। কেননা, মৃত লোকের পক্ষে কোন বাইআত হতে পারেনা। নবী করীম [ﷺ] একদিকে জেহাদের বাইআত বা অঙ্গীকার গ্রহণ করে নিলেন, অপরদিকে হযরত ওসমানের বেঁচে থাকারও গায়েবী সংবাদ দিয়ে দিলেন। প্রয়োজনের সময় নবী করীম [ﷺ] কাজের মাধ্যমে “ইলমে গায়েব\" প্রকাশ করেতন। এটা ছিল আল্লাহ্‌ প্রদত্ত ইলম। সুতরাং কোরআনের যে যে স্থানে আমভাবে বলা হায়েছে- “আল্লাহ ছাড়া অন্য কেউ গায়েব জানেনা\"- তার অর্থ হচ্ছে “নিজে নিজে ইলমে গায়েব কেউ জানেনা।\" কিন্তু আল্লাহ প্রদত্ত ইলমে গায়েব-এর নিষেধাজ্ঞামূলক কোন আয়াত বা হাদীস নেই- বরং আল্লাহ নিজে রাসূল [ﷺ] কে ইলমে গায়েব শিক্ষা দিয়েছেন বলে সুরা নিছার- ১৩৩ আয়াতে উল্লেখ আছে (জালালাঈন)। আয়াতটা হলো-\n\nوعلمك ما لم تكن تعلم من الأحكام والغيب -\n\n[তাহকীকঃ (ইলমে গায়েব)\nইলম শব্দটি বাবে ছামিয়া-ইয়াছমাউ হতে নির্গত হলে তার অর্থ হয় “নিজে নিজে জানা\", আর বাবে তাফঈল হতে নির্গত হলে তাঁর অর্থ হয়- “অন্য কর্তৃক অবগত করানো।\" নবী করীম [ﷺ]-এর ক্ষেত্রে প্রথমটি নিষিদ্ধ, কিন্তু দ্বিতীয়টি প্রমাণিত। উভয়টিরই উল্ল্যেখ কোরআনে আছে। যেমন- প্রথমটি দলীল হলো “লা-ইয়ালামু মান্ ফিস সামাওয়াত ওয়াল আরদিল গায়বা ইল্লাল্লাহু\"- অর্থাৎ “আসমান-যমীনের কেউই নিজে নিজে গায়েব জানেনা- একমাত্র আল্লাহ ছাড়া।\" অপরদিকে দ্বিতীয়টির দলীল হলো “ওয়া আল্লামাকা মা-লাম্ তাকুন তা’লাম\" অর্থাৎ “ আপনি নিজে নিজে যা কিছু জানেতেন না\" তা সবই আল্লাহ আপনাকে শিক্ষা দিয়েছেন।\" (সুরা নিসা-১১৩ আয়াত জালালাঈন ব্যাখ্যা করেছেন- \"ইলমুল আহকাম ও ইলমুল গায়েব\"- অর্থাৎ “আল্লাহ নিজে আপনাকে ইলমুল আহকাম ও ইলমুল গায়েব শিক্ষা দিয়েছেন।\")\n\nসুতারাং ইলমে গায়েব দু-প্রকার মানতেই হবে। এক প্রকার হলো- নিজে নিজে জানা, আর এক প্রকার হলো- আল্লাহর মাধ্যমে জানা। প্রথমটিকে বলা হয় ইলমে গায়েব যাতি। এটা আল্লাহর জন্য খাস। আর দ্বিতীয়টিকে বলা হয় ইলমে গায়েব আতায়ী বা আল্লাহ প্রদত্ত ইলমে গায়েব। এটা নবী রাসূল এবং তাদের মাধ্যমে ওলী আল্লাহগণের জন্য খাস। যাতি ইলমে গায়েব আল্লাহ ব্যতীত অন্যের জন্য মানা যেমন কূফরী ও শেরেকী কাজ - তদ্রূপ আতায়ী ইলমে গায়েবও আল্লাহর জন্য মানা নাজায়েয এবং হারাম। কেননা, আল্লাহ নিজ ইলম আতায়ী (প্রদত্ত) হতে পারেনা। এই প্রভেদটুকু না জানার কারণে এক শ্রেণীর ওয়াহাবী আলেম ঢালাও ভাবে নবী করীম [ﷺ]-এর ইলমে গায়েব আতায়ীকে অস্বীকার করে বসে। এটা তাদের মুর্খতার পরিচায়ক। আল্লাহর নিজেই বলেন- “হে হাবীব! আপনার প্রভূ আপনাকে অজানার গায়েবী এলেম নিজে শিক্ষা দিয়েছেন।\" (জালালাঈন সুরা নিসা ১১৩ আয়াত) ওহাবী আলেমদের খপ্পরে পড়ে স্বঘোষিত নামধারী দারুস সালামে জাহেল পীর আবদুল কাহহার সাহেবও নবী করীম [ﷺ]-এঁর আল্লাহ প্রদত্ত ইলমে গায়েবকে অস্বীকার করে বিজ্ঞাপন ছেড়েছে ১৯৯৪ ইং সালে। এ অধম বাধ্য হয়ে তাঁর উক্ত বিজ্ঞাপনের বিরুদ্ধে ১৯৯৫ সালের ১লা এপ্রিল তারিখে দৈনিক ইনকিলাবে চ্যালেঞ্জ করে বাহাছের আহবান করেছিলাম। কিন্তু এখন পর্যন্ত উক্ত পীর সাহেবের কোন প্রতিক্রিয়া নজের পড়ছেনা। ইতিমধ্যে তিনি বাহাছের চ্যালেঞ্জ মাথায় নিয়ে কবরে চলে গেছেন। ]\n\nচুক্তি সম্পাদনঃ\nযাই হোক- মক্কার কোরাইশ এবং নবী করীম [ﷺ]-এঁর মধ্যে দূত বিনিময় হতে লাগলো এবং আলাপ-আলোচনা চলতে থাকলো। আমর নামের প্রথম দূত কোরাইশদেরকে গিয়ে বলেছিল – “আমি তাঁদের তাবুতে গিয়ে দেখলাম- নবীর সাহবীগণ কথিত ওসমান হত্যার প্রতিশোধ নিতে অঙ্গীকারাবদ্ধ হয়েছেন। তারা জান দিতে প্রস্তুত। অপরদিকে তোমাদের জানের মায়া রয়েছে। নবীর সাহাবীগণ তাঁদের নবীর দিকে চোখ তুলে কথা বলেন না। যখন তিনি কথা বলেন- তখন তাঁর সাথীগণ মৃতদেহের ন্যায় নিস্তব্ধ হয়ে বসে থাকেন। তিনি যখন থুথূ ফেলেন বা নাসিকা পরিস্কার করেন, তার সাথীগণ ঐসব জিনিষ পবিত্র ও তাবাররুক জ্ঞানে নিজেদের গায়ে-মুখে মালিশ করে নেন। তিনি ওযু করার সময় তাঁর ব্যবহৃত পানি সাহাবাগণ মাথায় ও মুখে-বুকে মালিশ করে নেন। আমি অনেক রাজা বাদশাহর দরবারে দৌত্যগীরি করেছি, কিন্তু এমন মর্যাদাবান কাউকে পাইনি। সুতরাং তাদের সাথে যুদ্ধ করলে পরাজয় অবশ্যম্ভাবী।\"\n\nআমরের মুখে একথা শুনে কোরাইশ নেতারা ঘাবড়িয়ে যায়। তারা হযরত ওসমানকে ছেড়ে দেয় এবং সন্ধিচুক্তির খসড়া তৈরীর জন্য সোহায়লকে প্রেরণ করে। সোহায়ল নবী করীম [ﷺ]-এঁর খেদমতে উপস্থিত হলে তিনি তার সাথে আলোচনার অগ্রগতি সম্পর্কে আশাবাদ ব্যক্ত করেন। কেননা, তার নামটি ছিল সোহায়ল বা সহজ।\n\nঅনেক আলোচনার পর দশ দফা ভিত্তিক একটি চুক্তির খসড়া প্রস্তুত করা হয়। দশ দফা ভিত্তিক খসড়া চুক্তির মধ্যে কয়েকটি দফা বা শর্ত মুসলমাদের জন্য খুবই কষ্টদায়ক ছিল। যেমনঃ (১) এ বৎসর মুসলমানদেরকে ওমরা করতে দেয়া হবে না (২) আগামী বৎসর নবীজি ও মুসলমানদেরকে তিন দিনের জন্য মক্কায় অবস্থান করে ওমরা করার সুযোগ দেয়া হবে। তবে সাথে উম্মুক্ত তরবারী রাখা যাবে না (৩) মক্কার কেউ মুসলমান হয়ে মদীনায় আশ্রয় নিলে তাকে ফেরত দিতে হবে। (৪) মদীনার কেউ মক্কায় আশ্রয় নিলে তাকে ফেরত দেয়া হবে না।\n\nঅপর পক্ষে কয়েকটি ধারা ছিল যুক্তিসঙ্গত ও গ্রহণযোগ্য। যেমনঃ (৫) আগামী দশ বৎসরের জন্য যুদ্ধ বিরতি বহাল থাকবে। (৬) মক্কা সংলগ্ন বনু বকর গোত্র কোরাইশদের আশ্রয়ে থাকবে এবং মদীনা সংলগ্ন বনু খোবাআ গোত্র নবী করীম [ﷺ]-এঁর আশ্রয়ে থাকবে। (৭) এই দুই গোত্রের যে কোন একটির উপর হামলা করা হলে চুক্তির শর্ত ভঙ্গ হয়ে যাবে (৮) চুক্তির মেয়াদকালে উভয় পক্ষের লোকজন মক্কা ও মদীনায় অবাধে যাতায়াত করেত পারবে। (৯) চুক্তির মেয়াদকালে যার যার ধর্ম পালন ও প্রচার করার স্বাধীনতা থাকবে।\n\nশেষোক্ত ধারাগুলোর মধ্যে নবী করীম [ﷺ] আপন নবুয়তী জ্ঞান দ্বারা সুদূর প্রসারী বিজয় লক্ষ্য করে চুক্তি স্বাক্ষরে সম্মতি দিলেন। চুক্তিনামা স্বাক্ষরের জন্য পেশকরা হলে নবী করীম [ﷺ]-এঁর নাম এভাবে লেখা হলো- “মোহাম্মদুর রাসুলুল্লাহ [ﷺ]-এঁর পক্ষে........ \"। সোহায়ল একথায় আপত্তি জানিয়ে বললো- “রাসুলুল্লাহ\" শব্দটি বাদ দিতে হবে এবং তদস্থলে “ইবনে আবদুল্লাহ\" লিখতে হবে। হযরত ওমর রাগে গর্জে উঠলেন। \"এমন অপমানজনক শর্তে কিভাবে চুক্তি হতে পারে- ইয়া রাসুলাল্লাহ?\" নবী করীম [ﷺ] শান্তস্বরে বললেন,\n\n\"আমিতো প্রকৃতপক্ষে আল্লাহর রাসূল- এটা লিখা বা না লিখার মধ্যে এমন কিছু আসে যায়না। আমি যে ইবনে আবদুল্লাহ্, এটাও তো সত্য।\" হযরত আলীকে ‘রাসুলুল্লাহ’ শব্দটি মুছে ফেলতে তিনি নির্দেশ দিলেন। হযরত আলী (رضي الله عنه) আদবের সাথে ঐ শব্দ মুছে ফেলতে অস্বীকৃতি জানালেন। একদিকে নির্দেশ পালন করা ওয়াজিব-অন্যদিকে আদব রক্ষা করা ফরয। নির্দেশ পালনের উপরে হলো আদবের স্থান।\n\nতাই হযরত আলী (رضي الله عنه) অস্বীকৃতি জানিয়ে আদব রক্ষা করলেন (সোবহানাল্লাহ)। নবী করীম [ﷺ] আবদুল্লাহ শব্দটি নিজহাতে লিখে দিলেন। আল্লামা খরপুতি (رحمه الله عليه) কাছিদায়ে বুরদা শরীফের ব্যাখ্যায় লিখেছেন-\n\nوفى حديث يروى عن معاوية أنه كان يكتب بين يديه عليه السلآم فقال له ألق الدواة وحرف القلم وأقم الباء وفرق السين ولا تعور الميم مع أنه عليه السلآم لم يكتب ولم يقرأ\n\nঅর্থাৎ- “হযরত মুয়াবিয়া (رضي الله عنه) হতে হাদীস বর্ণিত আছে যে, তিনি হুযুর [ﷺ]-এঁর সামনেই অহী লিখার কাজ করতেন। রাসুলে পাক [ﷺ] তাঁকে এভাবে নির্দেশ দিতেন- “দোয়াত এভাবে রাখ, কলমকে ঘোরাও, “ফা\" হরফ সোজা করো, “ছীন\" হরফটি পৃথক করে লিখ, মীম হরফকে বাকা করোনা\"- অথচ তিনি [ﷺ] লিখার পদ্ধতি কোরআন নাযিলেন পূর্বে কোনদিন শিখেননি এবং পূর্ববর্তী কোন কিতাবও পাঠ করেন নি\" (খরপূতি-শরহে বুরদা)।\n\nবুঝা গেল- আল্লাহ পাক কোরআন শিক্ষা দেয়ার সাথে সাথে কোরআন লিখন পদ্ধতিও শিক্ষা দিয়েছেন। তা না হলে তিনি নির্দেশ দিতেন কি করে?\n\nএতে প্রমাণিত হলো- নবী করীম [ﷺ] প্রচলিত অর্থে নিরক্ষর ছিলেন না- বরং তিনি ছিলেন উম্মি বা সৃষ্টির মূল। তাফসীরে রুহুর বয়ানের গ্রন্থকার সুরা আরাফে \"উম্মি\" শব্দের ব্যাখ্যায় বলেছেন- “নবী করীম [ﷺ]-এঁর উম্মি হওয়ার অর্থঃ- তিনি সৃষ্টির মূল। অর্থাৎ উম্মুল খালায়েক। যেমন, উম্মুল কোরা মক্কা শরীফকে বলা হয় এবং উম্মুল কোরআন সুরা ফাতিহাকে বলা হয়- তদ্রূপ ’উম্মি’ শব্দটির অর্থ সৃষ্টির মূল। এটা নবী করীম [ﷺ]-এঁর একক বৈশিষ্ট। অন্য নবী এই উপাধীতে ভূষিত ছিলেন না। দুনিয়ার কলম কাগজের সাহায্য নেয়ার কোন প্রয়োজনই হয়নি নবী করীম [ﷺ]-এঁর। কেননা, আল্লাহর কুদরতী কলম ছিল নবী করীম [ﷺ]-এঁর আজ্ঞাবহ খাদেম এবং লওহে-মাহফুয ছিল হুযুর [ﷺ]-এঁর কিতাব বা দৃষ্টিস্থল। (তাফসীরে রহুল বয়ান ৯ পারা)।\n\nযুক্তিতেও বলে, তিনি নিরক্ষর হতে পারেন না। কেননা, তিনি সাহাবীদেরকে দিয়ে কোরআন লিখিয়েছেন এবং নিজে হরফ লেখার পদ্ধতির নির্দেশনা দিয়েছেন। নিজে নিরক্ষর হলে কি বিশুদ্ধভাবে অহী লেখানো সম্ভব হতো? তবে তিনি ইচ্ছা করেই লিখতেন না। ( খরপুতি শরহে কাসিদায়ে বুরদ)।\n\nপানির ফোয়া(رضي الله عنه)\nহোদায়বিয়ার ময়দানে নবী করীম [ﷺ] সাহাবাগণকে নিয়ে ১৯ দিন অবস্থান করেছিলেন। শুদ্ধ মরুভুমিতে এমনিতেই পানির অভাব। চৌদ্দশত সাহাবীর সাথে রক্ষিত পানি অল্প সময়ের মধ্যিই ফুরিয়ে যায়। সাহাবাগণ পানির অভাবের কথা এবং তীব্র পিপাসার কথা নবী করীম [ﷺ]-এর খেদমতে পেশ করলেন। হুযুর আকরাম [ﷺ] এরশাদ করলেন- “কারও কাছে সামান্য কিছু পানি আছে কিনা?\" সাহাবীগণ আরয করলেন- \"আপনার লোটাতেই কেবল সামান্য পানি আছে\"। হুযুর পুরনুর [ﷺ] লোটার উপরে পবিত্র ডান হাত স্থাপন করলেন। অমনি পাঁচ আঙ্গুলের চারটি ফাঁক দিয়ে ৪টি পানির ফোয়ারা প্রবাহিত হলো। পানি উপরে পড়তে লাগলো। সাহাবাগণকে তিনি আহবান করলেন- যার যার প্রয়োজন মত পানি সংগ্রহ করার জন্য। চৌদ্দশত সাহাবী নিজেদের প্রয়োজনীয় পানি সংগ্রহ করে নিলেন। তারপর নবী করীম [ﷺ] হাত মোবারক তুলে নিলেন। পানিপ্রবাহ সাথে সাথে বন্ধ হয়ে গেল। বর্ণানাকারী সাহাবী হযরত জাবের ইবনে আবদুল্লাহ (رضي الله عنه) কে উক্ত হাদীস বর্ণানাকালে প্রশ্ন করা হলো- “আপনারা ঐ সফরে কতজন সাথী ছিলেন?\" উত্তরে তিনি বললেন- \"আল্লাহর শপথ! যদি আমরা একলক্ষ লোকও হতাম, তবুও ঐ পানি আমাদের প্রয়োজন মেটাতে পারতো। আমরা ছিলাম মাত্র চৌদ্দশত।\" (সোবাহানাল্লাহ)।\n\nইমামে আহলে সুন্নাত আলা হযরত ইমাম আহমদ রেযা খান (رحمة الله عليه) উক্ত ঘটনাকে উর্দূ কবিতায় কত সুন্দর করে বর্ণানা করেছেনঃ\n\n\u0027নূরকে চশমে লেহরায়ে দরিয়া বহে\nঅংলিউ কি কারামত পে লাখো ছালাম\nঅর্থঃ ‘নূরের নহর নয়তো- যেন সাগর বহমান\nঅঙ্গলীরই কারামতে লাখো ছালাম।\n\nউক্ত ঘটনায় কয়েকটি শিক্ষাণীয় বিষয়-\n(১) পানির সরবরাহ বন্ধ হয়ে গেলে একটি আবাদী এলাকা বিরান হয়ে যায়। সরকারী ব্যবস্থাপনায় ইঞ্জিনিয়ার, পাইপ টিউব সংগ্রহ করে এবং অনেক অর্থ ব্যয় করে পানির ব্যবস্থা করতে হয়। তাও আবার সময় সাপেক্ষে। কিন্তু আল্লাহর প্রিয় হাবীব [ﷺ] সামান্য পানির উপর হস্ত মোবারক রাখার সাথে সাথে পানির প্রস্রবণ প্রবাহিত হয়। এই পানির উৎস কোথায়? বেহেস্তের চারটি নহর ছিল এর উৎস। হুযুরের হাত ছিল জমিনে- কিন্তু তার ক্রিয়া হয়েছিল জান্নাতে। এটা ছিল প্রাকৃতিক ক্ষমতার উর্দ্ধের শক্তি। এজন্যই নবী করীম [ﷺ] ছিলেন অতিমানব এবং মহামানব। নবী করীম [ﷺ] প্রয়োজনের সময় গায়েবী পানি দিতে পারেন। এটা ছিল সাহাবাগণের আক্বিদা। এই আকিদা পোষণের নামই আহলে সুন্নাত ওয়াল জামায়াত।\n\n(২) সামান্য পানিকে উছিলা করে পানির সাগর প্রবাহিত করার মধ্যে হেকমত হলো- “নাই\" থেকে কিছু পয়দা করা আল্লাহর একক কুদরত। আর নবী করীম [ﷺ] সামান্য কোন জিনিসকে উপলক্ষ করে তাতে বৃদ্ধি ঘটাতেন। এটা ছিল আল্লাহর সাথে আদব রক্ষা করা।\n\n(৩) পৃথিবীর কোন পানি সর্বোত্তম? এর জবাব হলো- সাধারণ পানির চেয়ে অযুর পানি উত্তম। অযুর পানির চেয়ে যমযমের পানি উত্তম। আর যমযমের পানির চেয়েও উত্তম হলো হুযুর [ﷺ]-এঁর হস্ত মোবারক হতে প্রবাহিত পানি (শামী)। তদ্রূপ দুনিয়ার যে মাটি নবী করীম [ﷺ]-এঁর দেহ মোবারকের সাথে সংলগ্ন অর্থাৎ রওযা মোবারকের পবিত্র মাটি- তা আসমান, জমিন, কা’বা, বাইতুল মামুর, এমনকি আরশ মোয়াল্লা হতেও উত্তম (শামী-যিয়ারত অধ্যায়)। নবীর সাথে সম্পর্কের কারণে যদি মাটির এই মর্তব্য হয়, তাহলে যে অন্তরে নবীর নূর ও জ্যোতি বিদ্যমান- সে অন্তরের মর্যাদা কি হতে পারে ? আল্লাহ সকলকে উপলব্দির শক্তি দান করুন।\n\nমো’জেযা দু প্রকারঃ ইখতিয়ারী ও ইযতিরারীঃ\nমোদ্দা কথা হলো- হোদায়বিয়ার একটি সফরেই অসংখ্য মো’জেযার প্রকাশ ঘটে। হুযুরের কোন কোন মো’জেযা ছিল ইখতিয়ারাধীন বা নিয়ন্ত্রনাধীন। এটাকে ইখতিয়ারী মো’জেযা বলা হয়। যেমন- অঙ্গুলী থেকে পানি বের করা, স্বল্প খাদ্যে বরকত দান, বৃক্ষের আগমন ও প্রত্যাবর্তন, পানির উপর পাথরের সন্তরণ- ইত্যাদি।\n\nআর কিছু মো’জেযা ছিল ইযতিরারী বা এখতিয়ার বর্হিভূত। যেমন কোন কোন গায়েবের সংবাদ, কেয়ামতের তারিখ। এগুলো আল্লাহর ইচ্ছাধীন। (জা’আল হক - মুফতী আহমদ ইয়ার খান নঈম)। তবে আল্লাহ তায়ালা তাকে নিজে ব্যাপক ইলমে গায়েব শিক্ষা দিয়েছেন বলে ছুরা নিছার ১১৩ আয়াতের ব্যখ্যায় উল্লেখ আছে। ( জালালাঈন দেখুন)\n\nবাতিলেরা প্রথম ধরণের মো’জেযাকে অস্বীকার করে। তারা বলে- নবীর ইচ্ছায় কিছুই হয় না। মো’জেযার মধ্যে নবীর কোন এখতেয়ার নেই। নাউযুবিল্লাহ। (দেখুন বদরে আলম মিরাটি-এর তরজুমআনুস সুন্নাহ- ইসলামিক ফাউন্ডেশন)।\n\nসুস্পষ্ট বিজয়ঃ\nহোদায়বিয়ার সন্ধিটি বাহ্যিক দৃষ্টিতে অসন্তোষজনক মনে হলেও সুক্ষ্ম কুটনৈতিক বিচারে এটি মুসলমানদের জন্য বিরাট সুস্পষ্ট বিজয় সুচনা করেছিল। স্বয়ং আল্লাহ তায়ালা এই সন্ধিকে “ফাতহাম মুবিনা\" বা সুদূর সুস্পষ্ট বিজয় বলে কোরআনে উল্লেখ করেছেন এবং মুসলমানগণকে শান্ত্বনা দিয়েছেন। সাথে সাথে এ ঘোষণাও দিয়েছেন যে, “নবী করীম [ﷺ]-এঁর উছিলায় তাদের পূর্বাপর গুনাহসমূহ আল্লাহ ক্ষমা করে দেবেন।\" (সুরা ফাতাহ, আয়াত-২)\n\nমদীনার পথেঃ\nনবী করীম [ﷺ] হোদায়বিয়ায় উট কোরবানী করে মাথা মুন্ডন করে ওমরার কাজ এখানেই সম্পন্ন করেন। সকলকে নিয়ে ১৯ দিন পর তিনি মদীনায় প্রত্যাবর্তন করেন। প্রত্যাবর্তনকালে পথিমধ্যে “কুরা গামীম\" নামক স্থানে ১০ই মুহররম আশুরার দিনে সুরা ফাতাহ-এর প্রথম কয়েকটি আয়াত নাযিল হয়। হোদায়বিয়ার সন্ধির শর্তাবলীর অন্তর্নিহিত গুঢ় রহস্য অনুধাবন করতে সাহাবায়ে কেরামের কিছুটা অসুবিধা হয়েছিল। রাসুলে পাকের নির্দেশ শিরোধার্য করে নিলেও তাঁদের মনে ছিল বাহ্যিক ব্যর্থতার গ্লানি। তাই আল্লাহ তায়ালা তাঁদের পূর্বাপর ত্রুটিসমূহ ক্ষমা করার সুসংবাদবাহী শান্ত্বনামূলক নিম্ন আয়াতটি নাযিল করলেন-\n\nاِنَّا فَتَحۡنَا لَكَ فَتۡحًا مُّبِيۡنًاۙ‏ لِّيَغۡفِرَ لَكَ اللّٰهُ مَا تَقَدَّمَ مِنۡ ذَنۡۢبِكَ وَمَا تَاَخَّر -\n\nঅর্থঃ হে প্রিয় রাসূল! জেনে রাখুন- এটা পরাজয় নয়- বরং আমরা আপনাকে সুস্পষ্ট বিজয় দান করছি। আপনার উছিলায়ই আপনার পূর্ববর্তী এবং পরবর্তীদের গোনাহসমূহ আল্লাহ্‌ ক্ষমা করে দেবেন।\" (তাফসীরে কানযুল ঈমান ও রুহুল বয়ান)।\n\nযারা বলে- “নবীজীর গুনাহ ক্ষমা করা হয়েছে\" তারা অপব্যাখ্যাকারী ও পথভ্রষ্ট। কেননা, নবীগণ সবসময়ই বে-গুনাহ বা মাসুম। তাই আয়াতটির সরাসরি শাব্দিক অর্থ করা মারাত্নক ভুল। সেজন্য তাফসীর ভিত্তিক অর্থ করতে হবে। কোরআন মজিদের বাংলা অনুবাদে শাব্দিক অর্থ করা জায়েয নয়- বরং তাফসীর ভিত্তিক অনুবাদ করতে হবে। এই দৃষ্টিতে দেখতে গেলে একমাত্র আ’লা হযরত ইমাম আহমদ রেযা খান ফাযেলে বেরেলী (রহ)-এঁর উর্দূ অনুবাদ “কানযুল ঈমান\" স্বার্থক অনুবাদ প্রমাণিত হয়েছে।"
  },
  {
    "1": "খায়বর যুদ্ধ",
    "2": "চল্লিশতম অধ্যায়ঃ খায়বর যুদ্ধঃ\nপ্রসঙ্গঃ দূর্গ জয়ের গায়েবী সংবাদ, হযরত আলীর চক্ষুরোগ থুথু মোবারকের মাধ্যমে প্রশমন, ডুবন্ত সূর্যকে পুনঃ উদিতকরণের মো’জেযা প্রদর্শন, ইহুদী রমনী কতৃক খাদ্যে বিষ মিশ্রণ ও নবীজীর ক্ষেত্রে বিষক্রিয়া নিস্ক্রিয়করণ-ইত্যাদি\n﻿ঘটনাঃ\nখায়বর যুদ্ধ সংঘটিত হয় ৭ম হিজরীর মুহররম ও সফর মাসে। ১৯ দিন খায়বরের ইহুদী দূর্গ অবরোধের পর অবশেষে হযরত আলী (رضي الله عنه)-এঁর হাতে দূর্গের পতন হয়।\n\nবিবরণঃ\nমদীনা হতে বিতাড়িত বনূ নযীর ও বনূ কাইনুকা ইহুদী গোত্রদ্বয় খায়বরে গিয়ে আশ্রয় নিয়েছিল এবং তারা মদীনা শরীফ আক্রমণের ষড়যন্ত্র করছিল। মদীনা থেকে সিরিয়ায় বাণিজ্য কাফেলা যাতায়াতের পথে খায়বরের ইহুদীরা উৎপাত করতো। তাই হোদায়বিয়া হতে প্রত্যাবর্তনের পরপরই নবী করীম [ﷺ] চৌদ্দশত পদাতিক ও দুই শত অশ্বারোহী সৈন্য নিয়ে খায়বর যাত্রা করেন। মুহররমের শেষের দিকে তিনি এই যুদ্ধযাত্রা করেন। লটারীর মাধ্যমে সাথে নেন বিবি উম্মে সালামা (رضي الله عنها)-কে।\n\nবোখারী শরীফে উল্লেখ আছে, নবী করীম [ﷺ] রাত্রিবেলায় খায়বরে উপস্থিত হন। কিন্তু রাতে আক্রমণ থেকে বিরত থাকেন। এটাই ছিল তাঁর নিয়ম। ভোরে ইহুদীরা দূর্গ থেকে বের হয়ে মুসলিম বাহিনী দেখে স্তম্ভিত হয়ে যায়। তারা চিৎকার করে বলে উঠে- আশ্চার্য্য! মুহাম্মদ [ﷺ] এবং তাঁর বাহিনী এসে গেছে!\n\nনবী করীম [ﷺ] তাদের উদ্দেশ্যে “আল্লাহু আকবর\" ধ্বনী দিয়ে বলে উঠলেন- “আমরা যে ময়দানেই অবতরণ করি, সেখানকার বাসিন্দাদের প্রাতঃকাল ভয়াবহ হয়ে থাকে।\" একথা বলেই তিনি সেনাবাহিনীকে বিভিন্ন দলে বিভক্ত করে দূর্গ অবরোধ করার নির্দেশ দেন। কিন্তু তাঁরা ইহুদীদের মজবুত প্রাচীর-অবরোধ ভাঙ্গতে পারেননি। ১৯ দিন পর অবশেষে তিনি ঘোষণা দিলেন, “আগামীকাল আমি এমন এক ব্যক্তির হাতে ইসলামী পতাকা ও নেতৃত্বের দায়িত্ব দেবো - যাকে আল্লাহ ও তাঁর রাসূল [ﷺ] বিশেষভাবে ভালবাসেন। আল্লাহ তাঁর মাধ্যমেই বিজয় দিবেন।\" (খাসায়েসে নাসায়ী: ৬, সহীহ বুখারী ৫:৮৭/১৯৭-২৭৯/২৩১, সহীহ মুসলিম ৪:১৮৭১/৩২-৩৪, সুনানে তিরমিযী ৫:৬৩৮/৩৭২৪, মুসনাদে আহমাদ ১:১৮৫ ও ৫: ৩৮৫)\n\nপরদিন সকালবেলা সকল সাহাবী নবী করীম [ﷺ]-এঁর খেদমতে হাযির হলেন- নতুন নেতা বরণ করার জন্য সকলেরই আশা ছিল- নবী করীম [ﷺ] হয়তো তাঁর হাতে পতাকা দেবেন। কিন্তু নবী করীম [ﷺ] হযরত আলীকে খোঁজ করলেন। তখন হযরত আলী (رضي الله عنه) চোখের অসুখের কারণে যুদ্ধে অংশগ্রহণ থেকে বিরত ছিলেন। সকলে বললেন- তিনি চোখের অসুখে অসুস্থ। নবী করীম [ﷺ] তাঁকে ডেকে এনে তাঁর চোখে সামান্য থুথু মোবারক লেপন করে দিলেন। এবং আরোগ্যের জন্য দোয়া করলেন। সাথে সাথে হযরত আলীর চোখ ভাল হয়ে গেল। এরপর থেকে তাঁর ঐ চোখে আর কোন দিন অসুখ হয়নি। হযরত আলী (رضي الله عنه) বলেন, এরপর থেকে আমি ঐ চোখে অধিক পরিষ্কার দেখতাম।\n\n[যুদ্ধ জয়ের ভবিষ্যৎবাণী ছিল নবী করীম [ﷺ]-এঁর ইলমে গায়েবের মোজেযা এবং চক্ষুরোগ আরোগ্যকরণ ছিল সর্বরোগহরা থুথু মোবারকের বরকত।]\n\nহুযুর [ﷺ] হযরত আলীর হাতে পতাকা দিয়ে বললেনঃ “তুমি শেরে খোদা-আছাদুল্লাহ।\" উল্লেখ্য- হযরত আলী (رضي الله عنه)-এঁর কয়েকটি উপাধী স্বয়ং রাসুলুল্লাহ [ﷺ] কর্তৃক প্রদত্ত। যথাঃ (১) আছাদুল্লাহ বা শেরে খোদা (২) কাশিফুল কুরবাত বা মুশকিল কুশা (৩) মাওলা আলী (৪) আবু তুরাব। (আল-বেদায়া)\n\nপতাকা হাতে নিয়ে হযরত আলি (رضي الله عنه) আরয করলেন- \"ইয়া রাসুলাল্লাহ! আমরা যুদ্ধ করেই ইহুদীদেরকে মুসলমান বানাবো।\" নবী করীম [ﷺ] তাঁকে উপদেশ দিয়ে বললেন, “একটু ধীরে সুস্থে কাজ করো। প্রথমে তাদের দূর্গ অবরোধ করে তাদেরকে ইসলামের দাওয়াত দেবে এবং আল্লাহর বিধি-বিধান সম্পর্কে তাদেরকে অবহিত করবে। আল্লাহর শপথ! যদি একটি লোককেও আল্লাহ তায়ালা হেদায়ত নসিব করেন, তাহলে তা হবে অজস্র মূল্যবান লাল উটের চেয়েও উত্তম।\"\n\nহযরত আলী (رضي الله عنه) সেদিন যে অলৌকিক ক্ষমতার অধিকারী হয়েছিলেন, তা ছিল ইতিহাসের বিস্মিত ঘটনা। তিনি একাই আল-কামুছ দূর্গের লোহার ভারী গেইটটি উৎপাটন করে দূরে নিক্ষেপ করে ফেলে দিলেন। এবং ভিতরে প্রবেশ করে আক্রমণ পরিচালনা করলেন এই আক্রমণে দূর্গ জয় হলো। ইহুদীদের ৯৩ জন এই যুদ্ধে নিহত হয় এবং ১৫ জন মুসলমান সাহাবী (رضي الله عنهم) শাহাদাত বরণ করেন।\n\nইহুদী সর্দার আবুল হোকাইক ও তার পরিবারের নিকট হতে গাধার চামড়ার বাক্সে ও সিন্ধুকে রক্ষিত হীরা-মানিক্য ও ধন-সম্পদ উদ্ধার করা হয়। অসংখ্য গণিমতের মাল হস্তগত হয়। বিজিত অঞ্চল কতিপয় শর্তের মাধ্যমে করদ রাজ্য হিসাবে তাদের হাতে ফিরিয়ে দেয়া হয়। শুধু ফিদাক নামক অঞ্চলটি হুজুর [ﷺ] নিজ অধিকারে নিয়ে আসেন- পরিবার পরিজনের ভরণ-পোষণের উদ্দেশ্যে।\n\nঐ যুদ্ধে প্রাপ্ত হযরত হারুন (عليه السلام)-এঁর বংশধর ইহুদী কন্যা হযরত বিবি সফিয়া (رضي الله عنها)-কে আজাদ করে মুসলমান বানিয়ে নবী করীম [ﷺ] তাঁকে বিবাহ করেন। বিবি সফিয়া (رضي الله عنها)-এঁর স্বামী ঐ যুদ্ধে নিহত হয়েছিল।\n\nপূর্ব স্বামীর সাথে বিবাহ হওয়ার পর এক রাত্রিতে তিনি স্বপ্নে দেখেছিলেন- “আকাশের চাঁদ টুকরো হয়ে তাঁর কোলে পতিত হয়েছে।\" এ স্বপ্ন স্বামীর কাছে খুলে বললে স্বামী তাঁর গালে একটি চপেটাঘাত করে বলেছিল- “চাঁদ-বদন তুল্য অন্য স্বামীর সংসার স্বপ্নে দেখেছো তুমি।\" তাঁর সে স্বপ্ন আজ বাস্তবে পরিণত হলো। সে চাঁদ হলেন শিশুকালে চাঁদের খেলার সাথী হযরত মুহাম্মদ মোস্তফা [ﷺ]।\n\nবিবি সফিয়া (رضي الله عنها)-এঁর সাথে হুজুরের বাসর রাতে হযরত আবু আইয়ুব আনসারী (رضي الله عنه) তাঁবু পাহারা দিচ্ছিলেন এই আশংকায় যে- যদি বিবি সফিয়া (رضي الله عنها) কোন অঘটন ঘটিয়ে ফেলেন। ভোরে উঠে রাসুলে করীম [ﷺ] পাহারারত আবু আইয়ুব আনসারি (رضي الله عنه) কে দেখে হেসে বললেন- “তুমি আমার হেফাযতের নিয়তে রাতভর বিনিদ্র-রজনী কাটিয়েছো- আল্লাহ তোমার দেহকে এভাবে হেফাযত করুন।\"\n\nনবী করীম [ﷺ]-এঁর ভবিষ্যৎবাণী ও দোয়া অক্ষরে অক্ষরে ফলে গেলো। ৪৮ হিজরী সনে আমীর মোয়াবিয়া (رضي الله عنه)-এর খেলাফতকালে কুসতুনতুনিয়া (বর্তমান ইস্তাম্বুল) অভিযানে হযরত আবু আইয়ুব আনসারী (رضي الله عنه) ইস্তাম্বুলে গিয়ে প্লেগ-রোগে আক্রান্ত হয়ে শহীদ হন। ইস্তাম্বুল জয় করা তখন সম্ভব হয়নি। ইস্তাম্বুলের দূর্গ-প্রাচীরের নিকটে হযরত আবু আইয়ুব (رضي الله عنه)-কে দাফন করার ব্যবস্থা করা হয়। পরবর্তীকালে হযরত আবু আইয়ুব (رضي الله عنه)-এঁর মাযারের উছিলায় সেখানে মুসলিম সমাজ গড়ে উঠে এবং উসমানী খলিফাগণ ইস্তাম্বুল জয় করতে সক্ষম হন।\n\nমাযার সংরক্ষণঃ\nমাযার ও স্মৃতি-নিদর্শনসমূহ রক্ষা করার মধ্যে ইসলামের অসংখ্য কল্যাণ নিহিত রয়েছে। অলী-গাউছদের মাযারের উছিলায় সেখানে পরবর্তীতে মুসলিম সমাজ গড়ে উঠে। যেমন- আজমীর ও সিলেট। এটা ইসলামের বাস্তব প্রমাণ। কাজেই অলী-গাউছদের স্মৃতি-নিদর্শন ধ্বংস না করে তা সংরক্ষণ করাই কর্তব্য। মাযার সমূহ হচ্ছে ইসলামী ঐতিহ্যের প্রতীক বা শিয়ারে ইসলাম (তাফসীরে রুহুল বয়ান)।\n\nদুঃখের বিষয়, মক্কা ও মদীনায় ওহাবী শাসন প্রতিষ্ঠিত হওয়ার পর ১৯২৫-২৬ সালে সেখানকার সাহাবা ও অলীগণের হাজার হাজার মাযার ধ্বংস করে দেয়া হয়। বাদশাহ আবদুল আজিজের নির্দেশে একাজ করা হয়েছে। বিবি খদিজার (رضي الله عنها) ও বিবি ফাতিমা (رضي الله عنها) সহ হাসান-হোসাইন বংশের ইমামগণের মাযার ধূলিস্যাত করে দেয়া হয়েছে। মাওলানা মুহাম্মদ আলী জাওহার ১৯২৫-২৬ সালে মক্কা মদীনায় একটি ভারতীয় খেলাফত প্রতিনিধিদল প্রেরণ করে ঐ ধ্বংসলীলার চিত্র সংগ্রহ করেন। আল্লামা আরশাদুল ক্বাদেরী (বিহার) তাঁর “তাবলীগী জামাআত\" গ্রন্থে এসব ধ্বংসলীলার চিত্রসমূহ সবিস্তারে বর্ণনা করেছেন। বাদশাহর কর্মকান্ডে তখন ভারতের মুসলমানদের মধ্যে তীব্র প্রতিক্রিয়ার সৃষ্টি হয়েছিল। এভাবে ৮ বছর পর্যন্ত মুসলমানগণ সুষ্ঠুভাবে হজ্জ্ব করতে পারেননি।\n\nবর্তমানে সৌদী আরবে মসজিদে নববীতে সংরক্ষিত নবী করীম [ﷺ] ও তাঁর সাহাবাদ্বয়ের (رضي الله عنهما) রওযা মোবারক ব্যতীত অন্য কোন মাযারের চিহ্ন নেই। আমাদের দেশের ওহাবীপন্থী তথাকথিত রাজনৈতিক দলগুলোও দেশের অলী-আল্লাহগণের মাযারসমূহ ধ্বংস করার পরিকল্পনা করে রেখেছে - যদি কোন সময় তারা সুযোগ পায়। [তারা এর মধ্যেই কয়েকবার সিলেটে হযরত শাহজালাল (رحمة الله عليه) সহ কয়েকটি মাজারে বোমা হামলা করেছে এবং ধরা পড়ে ফাঁসির কাষ্ঠেও ঝুলেছে। তবে তাদের এ পরিকল্পনা তারা পরিত্যাগ করেনি।\n\nওহাবীপন্থী অর্ধশিক্ষিত ওয়ায়েজীনরা বলে বেড়ায়- সৌদি আরবে কোন পাকা মাযার নেই। কাজেই এটা হারাম। এসব জ্ঞানপাপীরা জেনে-শুনেই ইতিহাস বিকৃত করছে এবং মাযার ধ্বংসের আসল তথ্য জনগণকে জানাচ্ছে না। ইরাক-ইরান-মিশর-লিবিয়া-জর্দান-সিরিয়া সর্বত্রই অসংখ্য নবী-অলীর পাকা মাযার বিদ্যমান রয়েছে। ঐ সব দেশের মুসলমানরা তুলনামূলকভাবে ইসলামী জযবায় উজ্জীবিত। ইরাকে শীশ পয়গম্বর (عليه السلام), হযরত ইউনুছ (عليه السلام), হযরত আইউব (عليه السلام)-এঁর মাযারসহ অসংখ্য সাহাবায়ে কেরাম, ওলী গাউছগণের মাযার এখনো অক্ষত অবস্থায় বিদ্যমান রয়েছে। ইরাকের মাযার সমূহের সৌন্দর্য বৃদ্ধি করেছিলেন শহীদ প্রেসিডেন্ট সাদ্দাম হোসেন (رحمة الله عليه)।\n\nখায়বরের ইহুদী নারীর বিষ প্রয়োগঃ\nখায়বরের যুদ্ধের পর জয়নব বিনতে হারেছ নাম্নী জনৈকা ইহুদী মহিলা ছাগলের ভূনাগোস্তে বিষ মিশিয়ে নবী করীম [ﷺ]-এঁর খেদমতে হাদিয়া হিসাবে প্রেরণ করেছিল। নবী করীম [ﷺ] এবং কতিপয় সাহাবী উক্ত ভূনা গোস্তের কিছু অংশ খেয়ে ফেললেন। নবী করীম [ﷺ] হঠাৎ বলে উঠলেন, তোমরা সকলে হাত তুলে নাও এবং খানা বন্ধ করো। নবী করীম [ﷺ] উক্ত ইহুদী মহিলাকে ডেকে আনলেন এবং গোস্তে বিষ মিশানোর কথা জিজ্ঞাসা করলেন। মহিলা ঘটনা স্বীকার করলো এবং নবীজী কিভাবে বিষের ঘটনা জানলেন, তা জানতে চাইলো। নবী করীম [ﷺ] এরশাদ করলেন, “ছাগলের সামনের দুই বাহু আমাকে এই সংবাদ দিয়েছে।\"\n\nমহিলা বললো- \"আমার উদ্দেশ্য ছিল, যদি আপনি নবী হয়ে থাকেন, তাহলে বিষের ক্রিয়া আপনার মধ্যে নিশ্চয় হবে না। আর যদি নবী না হন, তাহলে বিষের ক্রিয়ায় আপনি নিহত হলে আমরা নিস্তার পাবো।\"\n\nউক্ত বিষে কতিপয় সাহাবী শহীদ হলেন। তাঁদের মধ্যে একজন ছিলেন বুশর ইবনে বারা। কিন্তু নবী করীম [ﷺ]-কে বিষে ক্রিয়া করেনি। নবী করীম [ﷺ] নিজের বেলায় তাকে ক্ষমা করলেন। কিন্তু সাহাবীগণের হত্যার অপরাধে মহিলাকে তাদের আত্নীয়স্বজনের কাছে হস্তান্তর করলেন। তারা উক্ত মহিলাকে খুনের অপরাধে হত্যা করলেন। নবী করীম [ﷺ]-এঁর বেলায় বিষ তাৎক্ষণিক ক্রিয়া না করে ইনতিকালের সময় পুনরায় ক্রিয়া করতে থাকে। এতে নবী করীম [ﷺ] প্রত্যক্ষ শাহাদাতের মর্যাদাও লাভ করেন।\n\n[আয়েশা (رضي الله عنها) বর্ণনা করেন যে, রাসুলুল্লাহ [ﷺ] যখন মৃত্যু রোগে আক্রান্ত তখন আমাকে উদ্দেশ্য করে বলেন, ‘হে আয়েশা! খায়বরে যে বিষমিশ্রিত খাদ্য আমি খেয়েছিলাম, সে বিষের প্রভাবে আমার শিরা-উপশিরা যেন ছিঁড়ে যাচ্ছে।‘ (বুখারি -৪৪২৮)]\n\nখায়বর হতে মদীনার পথে সাহবা নামক স্থানে অন্তমিত সূর্য্যের পূনরোদয়ের ঘটনাঃ\nকাযী আয়ায, ইমাম তাহাভী প্রমুখ মোহাদ্দেসগণ হযরত আসমা বিনতে ওমায়ছ (رضي الله عنها), হযরত আবু হোয়ায়রা (رضي الله عنه) প্রমুখ সাহাবায়ে কেরাম থেকে বর্ণনা করেন-\n\n“খায়বর থেকে মদীনায় প্রত্যাবর্তনকালে সাহবা নামক স্থানে নবী করীম [ﷺ] তাঁবু ফেলেন। সকলে মিলে আসরের নামায আদায় করেন। কিন্তু হযরত আলী (رضي الله عنه) তখনও আসর নামায আদায় করেন নি। এমন সময় নবী করীম [ﷺ]-এঁর উপর ওহী নাযিল হচ্ছিলো। তিনি হযরত আলীকে ডেকে তাঁর কোলে মাথা রেখে শুয়ে পড়লেন। ওহী নাযিল মাগরিব পর্যন্ত চলতে লাগলো। ইত্যবসরে সূর্য ডুবে গেল। এমন সময় জিব্রাইল (عليه السلام) বিদায় নিলেন। নবী করীম [ﷺ] হযরত আলীকে জিজ্ঞাসা করলেন- ’তুমি কি আসর পড়েছ?’ হযরত আলী বললেন, ’জ্বী-না’। নবীপ্রেমে হযরত আলী আসর নামায কাযা করে ফেললেন। নামায হলো আমল- আর নবী প্রেম হলো ঈমান। এমতাবস্থায় ঈমান রক্ষা করাই ফরয। নবী করীম [ﷺ] সঙ্গে সঙ্গে দোয়া করলেন, ’হে আল্লাহ! আলী তোমার এবং তোমার রাসূলের খেদমতে এতক্ষণ নিয়োজিত ছিল। তাই আসর কাযা হয়ে গেছে। হে আল্লাহ! তুমি সূর্যকে ফিরিয়ে দাও।’ হযরত আসমা বিনতে ওমায়ছ (رضي الله عنها) বলেন, আমি দেখতে পেলাম যে, অস্তমিত সূর্য পূনরায় পশ্চিম গগণে উদিত হলো এবং অনেকটুকু উপরে উঠে এলো। ইত্যবসরে হযরত আলী (رضي الله عنه) আছর পড়ে নিলেন। এরপর দেখলাম-সূর্য পুনরায় ডুবে গেল। আসমা (رضي الله عنها)-এঁর বর্ণনা নিম্নরূপঃ\n\nفرأيتها غربت ثم طلعت بعد أن غربت -\n\nঅর্থাৎঃ “প্রথমে দেখলাম- সূর্য অস্তমিত হয়ে গেছে। এরপর দেখলাম- অস্তের পর পুনরায় উদিত হয়েছে\"\n\nহযরত আবু হোরায়রা (رضي الله عنه)-এঁর বর্ণনা নিম্নরূপঃ\n\nنام رسول الله صلى الله عليه وسلم ورأسه فى حجر على ولم يكن صلى العصر حتى غربت الشمس فلما قال رسول الله صلى الله عليه وسلم دعا له فرددت عليه الشمس حتى صلى ثم غربت ثانيا - (البداية والنهاية ٦)\n\nঅর্থঃ- “নবী করীম [ﷺ] হযরত আলীর কোলে মাথা মোবারক রেখে শয়ন করলেন। হযরত আলী তখনও আসর পড়তে পারেন নি। ইত্যবসরে সূর্য ডুবে গেল। অতঃপর নবী করীম [ﷺ] গাত্রোত্থান করলেন এবং আলীর জন্য দোয়া করলেন। সূর্য তাঁর জন্য ফিরে আসলো। ইত্যবসরে আলী (আছর) নামায আদায় করলেন। এর কিছুক্ষণ পরেই সূর্য পুনরায় ডুবে গেলো\" (বেদায়া নেহায়া ৬ষ্ঠ খন্ড ৭৯ পৃষ্ঠা। একই দিনে দু’বার সূর্য্যোদয় ও দু’বার সূর্য্যাস্তের ঘটনা এটায় প্রথম। রাসুলে পাক [ﷺ]-এঁর মো’জেযার গুণ-ই আলাদা।\n\nনবী করীম [ﷺ] হলেন একমাত্র মহামানব- যার খাতিরে ডুবন্ত সূর্য পুনঃ উদিত হয়েছে। কেয়ামতের পূর্বে আর একবার সূর্য পশ্চিম আকাশে পুনঃ উদিত হয়ে ডুবে যাবে বলে হাদীসে এসেছে। এরপর আর কারো তওবা কবুল হবেনা।\n\nপৃথিবীর ১৩ লক্ষ গুণ বড় সূর্য্যের নিয়মিত গতি পালটিয়ে দেয়া চাট্টিখানি কথা নয়। আল্লাহর কত প্রিয় হলে তাঁর আবেদনে নিয়ম বহির্ভূতভাবে সূর্যকে তিনি উল্টো ফিরিয়ে আনেন- এটা তারই প্রকৃষ্ট প্রমাণ। সব নিয়মই রাসুলে পাক [ﷺ]-এঁর অধীন।\n\nমক্কা শরীফে চাঁদ দ্বিখন্ডিত হওয়া, সাহবা নামক স্থানে সূর্যের পুনঃ উদয় হওয়া এবং গতি উল্টিয়ে যাওয়া কত বড় অলৌকিক শক্তি ও মো’জেযার প্রমাণ বহন করে- তা বিবেচনা করলে একজন ঈমানদার অলী-আল্লাহ হয়ে যেতে পারেন। উর্ধ্বজগতে নবীজী [ﷺ] এঁর কর্তৃত্বের এটাই প্রমাণ।\n\nকিন্তু আশ্চার্যের বিষয়ঃ\nইবনে তাইমিয়া, ইবনে কাইয়েম, ইবনে কাছির- প্রমূখ খারেজী আলেমগণ এই ঘটনাকে অস্বীকার করেছে। বর্তমানে ওহাবী-দেওবন্দী আলেমগণ ইবনে তাইমিয়াকে অনুসরণ করে চলে এবং এই বর্ণনাকে জইফ, মউযু ইত্যাদি বলে প্রত্যাখ্যান করে। আল্লাহ কখন তাদের হেদায়ত করবেন- তা তিনিই জানেন।\n\nইমাম তাহাভী ও কাযী আয়ায (رحمة الله عليهما)-এঁর ন্যায় বিশ্ববিখ্যাত মোহাদ্দেসগণ এই হাদিসকে সহী ও নির্ভরযোগ্য বলে মন্তব্য করেছেন। ওহাবীদের উদ্দেশ্য করে আ’লা হযরত ইমাম আহমদ রেযা (رحمة الله عليه) বলেন,\n\nسورج الٹے پاؤں پلٹے چاند اشارے سے ھو چاق -\nاندھے نجدی دیکہ لے قدرت رسول اللہ کی -\n\nচন্দ্র হলো দ্বিখন্ডিত-সূর্য উলটোপথে,\nঅন্ধ নজদী! হয়নি একীন- নবীজীর কুদরতে?\n(অনুবাদঃ লেখক)"
  },
  {
    "1": "৭ম হিজরীঃ দেশে দেশে ইসলামের দাওয়াত",
    "2": "একচল্লিশতম অধ্যায়ঃ বিদেশে ইসলামের দাওয়াতঃ ৭ম হিজরী\nপ্রসঙ্গঃ ছয়জন সাহাবী দূতকে একমূহুর্তে ঐ দেশীয় ভাষা শিক্ষাদান, নাজ্জাশীর ইসলাম গ্রহণ, পারস্যরাজের বেয়াদবী ও তার পরিণাম, রুম সম্রাট ও মিশর অধিপতি কতৃক পত্রের সম্মান প্রদর্শন।\n﻿হোদায়বিয়ার সন্ধিচুক্তির পর নবী করীম [ﷺ] মদীনায় প্রত্যাবর্তন করে বিভিন্ন রাষ্ট্রের অধিপতিদের নামে ইসলামী দাওয়াতপত্র লিখে ছয়জন সাহাবীকে দূত মনোনীত করে তাঁদের কাছে পবিত্র পত্র অর্পণ করেন। সাথে কিছু প্রতিনিধি সদস্যও দিলেন। ৭ম হিজরীতে তাঁরা বিভিন্ন রাষ্ট্রের উদ্দেশ্যে রওনা হওয়ার প্রাক্কালে সকলেই ঐ দেশের ভাষায় কথা বলতে শুরু করলেন। তাঁদের এই ভাষাজ্ঞান অর্জন ছিল নবী করীম [ﷺ]-এঁর নেক নযরের বরকতে।\n\nহযরত আদম (عليه السلام) পাঁচ লক্ষ- মতান্তরে সাত লক্ষ ভাষা জানতেন (বেদায়া-নেহায়া)। আমাদের প্রিয়নবী [ﷺ] যে কেবল বিভিন্ন দেশের মানুষের ভাষাই জানতেন, তা নয়, বরং জ্বীন, পশু-পাখী, কীট-পতঙ্গ- এমনকি, নির্জীব পাথরের সাথেও কথা বলেছেন। হযরত আদম (عليه السلام) এবং সমস্ত নবীগণের ইলম এক পাল্লায় রাখা হলে আর নবী করীম [ﷺ]-এঁর ইলম অন্য পাল্লায় রাখা হলে এটিই ভারী হবে। “অন্য নবীগণের ইলম এক ফোটা পানির তূল্য এবং নবী করীম [ﷺ]-এঁর ইলম সাগরতূল্য\" (কসিদায়ে বুরদা ও রুহুল বয়ান)।\n\nকিন্তু আশ্চর্য্যের বিষয়ঃ\nদেওবন্দের মাওলানা খলিল আহমদ আম্বেটী বারাহীনে কাতেয়া গ্রন্থে তার একটি স্বপ্ন বৃত্তান্ত এভাবে লিখেছে- “নবী করীম [ﷺ] তার সাথে স্বপ্নে দেখা দিয়ে উর্দ্দূতে কথা বলছিলেন। খলিল আহমদ সাহেব জিজ্ঞাসা করলো- \"হে আল্লাহর রাসূল! আপনি তো আরবীভাষী- উর্দ্দূ শিখলেন কোত্থেকে?\" উত্তরে নবী করীম [ﷺ] নাকি বললেন- “যেদিন থেকে দেওবন্দের ওলামাদের সাথে মেলামেশা শুরু করেছি, সেদিন থেকেই।\" তাহলে বুঝা গেল- দেওবন্দের হুজুরগণ নবীজী [ﷺ] এঁর উর্দূর ওস্তাদ। (নাউযুবিল্লাহ)\n\nছয়জন সাহাবীকে যিনি একমূহুর্তে অন্য দেশের ভাষা শেখাতে পারেন- তিনি দেওবন্দে এসে উর্দূ শিখবেন কেন (?) কুফুরী কাকে বলে? দেওবন্দীরা স্বপ্নের দ্বারা নবীজীর ভাষাজ্ঞানের অভাব প্রমাণ করছে। নাউযুবিল্লাহ!\n\nযাই হোক, যে ছয়জনকে নবী করীম [ﷺ] পত্রবাহক দূত হিসেবে মনোনীত করেছিলেন, তাঁরা হলেন- (১) আবিসিনিয়ার বাদশাহ নাজজাশী আসহামার দরবারে প্রেরিত হযরত আমর ইবনে উমাইয়া দামিরী (رضي الله عنه), (২) রোম সম্রাট হিরাক্লিয়াসের দরবারে প্রেরিত হযরত দাহইয়া কলবী (رضي الله عنه), (৩) পারস্যরাজ খসরু পারভেজের দরবারে প্রেরিত হযরত আবদুল্লাহ ইবনে হোযাফা সাহমী (رضي الله عنه), (৪) মিশর অধিপতি মুকাইকিছ-এঁর দরবারে প্রেরিত হযরত হাতেব ইবনে আবু বোলতাআ, (৫) গাসসানী শাসক হারেছের দরবারে প্রেরিত হযরত সুজা ইবনে হাদরামী (رضي الله عنه), (৬) বাহরাইন অধিপতি মুনযির-এর দরবারে প্রেরিত হযরত আলা ইবনে হাদরামী (رضي الله عنه)।\n\nএছাড়াও সুমামা, ওমান, ইয়েমেন- ইত্যাদি স্থানের অধিপতিদের নিকটও দাওয়াতীপত্র প্রেরণ করা হয়েছিল। উক্ত পত্র আরবীতে লিখা ছিল এবং পত্রের নীচে আংটি দ্বারা সই-মোহর অঙ্কিত করা হয়েছিলো। উক্ত সিলে লেখা ছিল- ক্রমান্বয়ে নীচ থেকে উপরের দিকে “মুহাম্মদ-রাসূল-আল্লাহ।\" উক্ত মোবারক পত্রের ভাষা ছিল অত্যন্ত সরল অথচ তেজোদীপ্ত। বিদেশী রাষ্ট্রপ্রধানদের নিকট মুসলমান হওয়ার দাওয়াতনামা প্রেরণ করা রাজনৈতিক দৃষ্টিকোন থেকে অত্যন্ত কঠিন কাজ ছিল। কিন্তু সেই কঠিন কাজটিই করেছিলেন আমাদের প্রিয় নবী [ﷺ]।\n\nনাজ্জাশীর (رحمة الله عليه) ইসলাম গ্রহণঃ\nসর্বপ্রথম পত্র বহন করে নিয়ে যাওয়া হয় আবিসিনিয়ায়। আবিসিনিয়ার সম্রাট আসহামা নাজ্জাশী ১৫/১৬ বৎসর পূর্ব হতেই ইসলামের সাথে পরিচিত ছিলেন। নবুয়তের ৫ম সালে মক্কা শরীফ হতে মুসলমানদের দুটি দল আবিসিনিয়ায় হিজরত করেছিলেন এবং নাজ্জাশীর আশ্রয় পেয়েছিলেন। তাঁদের মধ্যে হযরত ওসমান (رضي الله عنه) ও হযরত রোকাইয়া (رضي الله عنها) অন্তর্ভুক্ত ছিলেন। তাঁদের চালচলন- ইত্যাদি দেখে নাজ্জাশী মুগ্ধ হয়েছিলেন- যদিও তিনি ছিলেন খৃষ্টান রাজা। প্রতিনিধি হযরত আমর ইবনে উমাইয়া (رضي الله عنه) পত্র হস্তান্তর করলে বাদশাহ নাজ্জাশী মনোযোগ দিয়ে পত্র পাঠ শুনলেন এবং সাথে সাথে ইসলাম গ্রহণ করে জাবাবী পত্র লিখলেন এভাবে-\n\n“বিছমিল্লাহির রাহমানির রাহীম! আল্লাহর প্রিয় রাসূল মুহাম্মদ [ﷺ]-এঁর খেদমতে আসহামা নাজ্জাশী (সম্রাট)-এঁর পত্র। হে আল্লাহর রাসূল। আপনার উপর আল্লাহর শান্তি, রহমত ও বরকত অবর্তীণ হোক- যিনি ভিন্ন অন্য কোন মাবুদ নেই। তিনি আমাকে ইসলামের দিকে হেদায়াত দান করেছেন। হে আল্লাহর প্রিয় রাসূল! আপনার পবিত্র দাওয়াতনামা আমি পেয়েছি। আপনি পত্রে হযরত ঈছা (عليه السلام) সম্পর্কে যা উল্লেখ করেছেন- তা হুবহু সত্য। আমি সাক্ষ্য দিচ্ছি- নিশ্চয় আপনি সত্য রাসূল। আমি আপনার নিকট ইসলামের উপর বাইআত করলাম এবং প্রেরিত প্রতিনিধি দলের অন্যতম সদস্য আপনার চাচাতো ভাই হযরত জাফর ইবনে আবু তালিব-এঁর নিকটও বাইআত করলাম। আমি তাঁর হাতে ইসলাম গ্রহণ করলাম। আপনার প্রতিনিধি দলের সাথে আমার ছেলেকে পাঠালাম। নির্দেশ পেলে আমি নিজে খেদমতে হাযির হবো। আমি সাক্ষ্য দিচ্ছি- আপনার যাবতীয় কথা সত্য। ওয়াস সালাম।\" (নাজ্জাশী ছিলেন তাবেয়ী)\n\nএই নাজ্জাশী (رحمة الله عليه) ৯ম হিজরীতে রমযান মাসে ইনতিকাল করেন। নবী করীম [ﷺ] তাবুকের যুদ্ধ হতে সবেমাত্র মদীনায় প্রত্যাবর্তন করেছেন। মদীনা শরীফ থেকে তিনি নাজ্জাশীর লাশ দেখতে পেলেন এবং সাহাবীদের নিয়ে জানাযার নামায আদায় করলেন।\n\n[জানাযার নামাযে লাশ ইমামের দৃষ্টির সামনে থাকা শর্ত। লাশ সামনে না রেখে গায়েবী জানাযা পড়া হানাফী মাযহাব মতে দূরস্ত নয়। নাজ্জাশীর ঘটনায় প্রমাণিত হলো- নবীজী [ﷺ] হাযির ও নাযির। তিনি নিকটে ও দূরে একই রকম দেখেন ও শুনেন।]\n\nরোমের সম্রাট পত্র পেয়ে সম্মান প্রদর্শন করলেন বটে, কিন্তু লোকের ভয়ে ইসলাম গ্রহণ করতে পারলেন না। কিন্তু পারস্যরাজ খসরু পত্র পেয়ে তেলে-বেগুনে জ্বলে উঠলো এবং পত্রখানা টুকরো টুকরো করে ছিঁড়ে ফেললো। আবদুল্লাহ ইবনে হোযাফা সাহমী (رضي الله عنه)-এঁর নিকট থেকে এই সংবাদ পেয়ে নবী করীম [ﷺ] মুখে উচ্চারণ করলেন- “তার রাষ্ট্রই বরং টুকরো টুকরো হয়ে যাবে।\" পরবর্তীতে তাই হয়েছিল। মিশর অধিপতি মুকাইকিছ পত্র পেয়ে দূতকে সম্মান করলেন। প্রথা অনুযায়ী অনেক হাদিয়া তোহফা দিয়ে এবং উচ্চবংশীয় দু’জন কিবতী রমনীকে (হযরত মারিয়া ও তাঁর বোন শীরীন) হাদিয়া হিসাবে দান করে দূতের নিকট জবাবী পত্রে লিখলেন-\n\n“আমি আপনার প্রেরিত দাওয়াতী পত্রখানা পাঠ করেছি এবং মর্ম অবগত হয়েছি। আমি জানি- একজন নবীর আগমন এখনো বাকী রয়েছে। আমার ধারণা ছিল- তিনি সিরিয়াতে আগমন করবেন। আমি আপনার দূত (হাতেব) কে সম্মান প্রদর্শন করেছি। আপনার খেদমতে আমাদের রাষ্ট্রীয় প্রথা অনুযায়ী দু’জন উচ্চবংশীয় কিবতী রমনীকে উপঢৌকন স্বরূপ প্রেরণ করা হলো। সাথে কিছু মূল্যবান পোষাক ও একটি উন্নতমানের খচ্চর প্রেরণ করা হলো। ওয়াস সালাম।\"\n\nহযরত মারিয়া কিবতিয়া (رضي الله عنها)-কে নিজে বিবাহ করে নবী করীম [ﷺ] অপর বোন শিরীন (رضي الله عنها)-কে হযরত হাসসান বিন সাবিত (رضي الله عنه)-এর সাথে বিবাহ দেন। হযরত মারিয়া কিবতিয়া (رضي الله عنها)-এঁর গর্ভে নবী করীম [ﷺ]-এঁর এক শাহজাদা হযরত ইব্রাহীম (رضي الله عنه) জন্মগ্রহণ করেন এবং দুগ্ধ পান কালেই তিনি ইন্তিকাল করেন।\n\nবাহরাইন অধিপতি মুনজির নিজে মুসলমান না হলেও পত্রপাঠে কিছুলোক মুসলমান হয়ে যায়। কিন্তু ইয়াহুদি ও অগ্নি উপাসকরা ইসলাম গ্রহণ করেনি। দামেস্কের পথে বুছরার গাসসানী অধিপতি হারেছ-এর নিকট পত্রে নবী করীম [ﷺ] সরাসরি তাকে মুসলমান হওয়ার আহ্বান জানান। কিন্তু সে ইসলাম গ্রহণ করেনি। নবী করীম [ﷺ] এই সংবাদে বললেন, \"বাদা ওয়া বাদা মূলকুহু\", অর্থাৎ \"তার রাজ্য ধ্বংসপ্রাপ্ত।\"\n\nসপ্তম হিজরীতে দাওয়াতীপত্র প্রেরণের মাধ্যমে নবী করীম [ﷺ] বিশ্বের দরবারে নিজেকে নবী হিসেবে পেশ করলেন। তাঁর ইসলামী দাওয়াতকেই তাবলীগ বলা হয়। বিশ্বব্যাপী সে সময়েই ইসলামী মূল তাবলীগ পৌঁছে গিয়েছিলো। ইসলামের তাবলীগী দাওয়াত হয় শুধু কাফেরদের জন্য (সুরা মায়েদা)। মুসলমানদের বেলায় ইসলামী নিয়ম কানুন, নামায-রোজা ইত্যাদি শিক্ষা দেয়াকে কোরআনের ভাষায় যিকরা বা তা’লীম ও নসিহত বলা হয় (আল-কোরআন)। এটাকে তাবলীগ বলা নবুয়তের দাবীর নামান্তর। মাদ্রাসা, খানকাহ ও ওয়াজের মাধ্যমে ইসলামী তা’লীম চিরদিন চলবে। ছুরা-কালাম শিক্ষা দেয়ার নাম তাবলীগ নয়, বরং তা’লীম।\n\nআজকাল দিল্লীর যে তাবলীগ জামাআত বের হয়েছে, তা মদীনার ইসলামী তাবলীগ নয়। কেননা, নবী করীম [ﷺ] ও সাহাবায়ে কেরাম (رضي الله عنهم) কোনোদিন ছয় উছুল নিয়ে এভাবে বিছানাপত্র ও হান্ডি-পাতিল নিয়ে কোন মুসলমানের এলাকায় যাননি এবং মসজিদেও রাত্রি যাপন করেন নি। ইসলামের ইতিহাস তার সাক্ষী। তদুপরি - নবীজী [ﷺ] এঁর যুগে, সাহাবীগণের যুগে এবং বিগত ১৪ শত বৎসরে ছয় উছুল ছিল না। তাই এটা একটি নতুন বিদ’আতে ছাইয়্যেয়া বা হারাম বিদ’আত। ইসলামী পঞ্চবেনার সাথে এই ৬ উছুল সাংঘর্ষিক - তাই পরিত্যাজ্য।"
  },
  {
    "1": "মুতার যুদ্ধ",
    "2": "বিয়াল্লিশতম অধ্যায়ঃ জঙ্গে মূতা বা মূতার যুদ্ধঃ\nপ্রসঙ্গঃ তিনজন সেনাপতির শাহাদাতের অগ্রিম ইঙ্গিত, মদীনা শরীফ থেকে সুদূর মূতা দর্শন, গায়েবী সালামের জবাব দান, জানাজার পর দোয়াঃ\n﻿মূতা সৌদী আরব সংলগ্ন জর্দানের দক্ষিণ-পূর্ব সীমান্ত শহর। নবী করীম [ﷺ] ইসলামের দাওয়াতপত্র দিয়ে ৭ম হিজরীতে বুছরা অঞ্চলের গাসসানী শাসকের নিকট হারেছ ইবনে ওমাইর (رضي الله عنه) নামক সাহাবীকে দূত হিসাবে প্রেরণ করেছিলেন। দূত মূতা নামক স্থানে পৌঁছলে শাসক সুরাহ্বিল ইবনে আমর গাসসানী তাঁকে শহীদ করে ফেলে। এর পূর্বে নবী করীম [ﷺ] কর্তৃক প্রেরিত কোন দূত শহীদ হননি।\n\nএই সংবাদে নবী করীম [ﷺ] ৮ম হিজরীর জমাদিউল আউয়াল মাসে তাঁর পালিত পুত্র হযরত যায়েদ ইবনে হারেছা (رضي الله عنه)-এঁর অধীনে তিন হাজার সাহাবীকে গাসসানী শাসক সুরাহ বিল-এর বিরুদ্ধে প্রেরণ করেন। সৈন্যবাহিনী প্রেরণ করার সময়ই নবী করীম [ﷺ] তিনজন সেনাপতির শাহাদাতবরণের অগ্রিম ইঙ্গিত দিয়েছিলেন। তিনি এরশাদ করলেন, “যদি তোমাদের আমীর যায়েদ ইবনে হারেছা শহীদ হন, তাহলে পরবর্তী আমীর হবেন জাফর ইবনে আবু তালেব। তিনিও শহীদ হলে তোমাদের আমীর হবেন আবদুল্লাহ ইবনে রাওয়াহা। তিনিও শহীদ হলে তোমাদের মধ্য হতে যেকোন একজনকে আমীর বানিয়ে নিবে।\" [বুখারীঃ ৭/৩৯৩৬]\n\nএ বলেই তিনি সৈন্য বাহিনী রওনা করে দিলেন এবং নিজে অনেকদূর অগ্রসর হয়ে তাদেরকে বিদায় দিয়ে বললেন, “প্রথমে মূতাবাসীকে ইসলামের দাওয়াত দিবে। কবুল না করলে যুদ্ধ করবে।\"\n\nএ খবর পেয়ে সুরাহবিল, একলক্ষ সৈন্য সংগ্রহ করলো। রোমের বাদশাহ হিরাক্লিয়াস একলক্ষ সৈন্য নিয়ে বালকা নামক স্থানে সুরাহবিলের সাহায্যার্থে এগিয়ে আসলো। একদিকে তিন হাজার, অপর দিকে দুইলক্ষ সৈন্যের মধ্যে অসম যুদ্ধ শুরু হলো। হযরত যায়েদ ইবনে হারেছা (رضي الله عنه) প্রথমে শহীদ হয়ে গেলেন। নবীজীর ইলমে গায়েব বাস্তবে পরিণত হলো। এরপর সেনাপতির দায়িত্ব নিলেন হযরত জাফর (رضي الله عنه) প্রথমে তাঁর ডানহাত শহীদ হলো। বামহাতে তিনি পতাকা তুলে ধরলেন। এবার তাঁর বাম হাতও শত্রুর তরবারীর আঘাতে শহীদ হলো। এবার তিনি পতাকা মুখে কামড় দিয়ে বুকে ধারণ করলেন। শত্রুরা তাঁকে শহীদ করে ফেললো। তাঁর শরীরের সম্মুখভাগেই ৭২টি বর্শা ও তীরের আঘাত লেগেছিল।\n\nযখন তিনি শহীদ হয়ে গেলেন- তখন নবী করীম [ﷺ] মদীনা শরীফের মসজিদে নববীতে বসে বসে সব কিছুই দেখতে পেলেন। তিনি হঠাৎ করে গায়েবী সালামের জবাব দিয়ে বললেন, ‘ওয়া আলাইকুমুছ সালাম’। উপস্থিত সাহাবাগণ এর কারণ জিজ্ঞাসা করলে নবী করীম [ﷺ] এরশাদ করলেন,\n\nانى أسمع ما لا تسمعون وأنى أرى ما لا ترون (بخارى شريف)\n\nঅর্থাৎঃ “তোমরা যাহা শুননা - আমি তাহা শুনি; তোমরা যাহা দেখনা - আমি তাহা দেখি\" (বুখারী)। আমি দেখতে পাচ্ছি - আল্লাহ পাক জাফরকে দুহাতের বদলে দুটি নূরের বাহু দান করেছেন। তিনি ফেরেশতাসহ আকাশপথে উড়ে যাচ্ছেন - আর আমাকে এভাবে আখেরী সালাম দিচ্ছেন - “আসসালাতু আসসালামু আলাইকা ইয়া রাসুলাল্লাহ।\" তাই আমি তাঁর সালামের জবাব দিচ্ছি।\" সুবহানাল্লাহ! নবী প্রেমিকদেরকে আল্লাহ এমনিভাবেই সম্মানিত করে থাকেন। [ নবীজী [ﷺ] জমিনে - কিন্তু তাঁর দৃষ্টি আকাশে।]\n\nযুদ্ধে হযরত জাফর (رضي الله عنه) শহীদ হওয়ার পর হুযুর [ﷺ] এঁর পূর্ব নির্দেশ মোতাবেক হযরত আবদুল্লাহ ইবনে রাওয়াহা (رضي الله عنه) সেনাপতিত্ব গ্রহণ করলেন। বীরবিক্রমে যুদ্ধ করে তিনিও শহীদ হয়ে গেলেন। এবার সাহাবাগণ (رضي الله عنهم) নবী করীম [ﷺ]-এঁর পূর্বনির্দেশ মোতাবেক পরার্মশ করে খালেদ ইবনে ওয়ালিদকে সেনাপতি নিযুক্ত করলেন। হযরত খালেদ বীরবিক্রমে শত্রুর উপর ঝাঁপিয়ে পড়লেন। অসংখ্য শত্রুকে তিনি নিধন করে চললেন। শত্রুরা পলায়ন করলো। অবশেষে আল্লাহ তায়ালা তাঁর হাতে মুসলমানদের বিজয় দান করলেন। বিপুল গণিমতের মাল নিয়ে হযরত খালেদ (رضي الله عنه) মদীনায় প্রত্যার্বতন করলেন।\n\nজঙ্গে মূতার যুদ্ধ পরিস্থিতির আগাম সংবাদ প্রদান করে নবী করীম [ﷺ] আল্লাহ প্রদত্ত ইলমে গায়েব প্রমাণ করে দিয়েছেন। তারপর হযরত জাফর (رضي الله عنه) আকাশ পথে নূরের পাখায় ভর করে ফেরেশতাসহ যাওয়ার পথে নবী করীম [ﷺ] কে ছালাম প্রদান করা এবং নবী করীম [ﷺ] তাঁকে শূন্যলোকে দেখা - এসবই গায়েবী জিনিস। কোন সাহাবীই এ ঘটনা দেখেননি। কিন্তু নবীজী [ﷺ] এঁর কথায় তাঁরা বিশ্বাস করেছেন। নবীজী [ﷺ] এঁর ইলমে গায়েব চাক্ষুস না দেখেও সাহাবীগণ (رضي الله عنهم) বিশ্বাস করতেন। কিন্তু আলেম নামধারী ভ্রান্ত কিছু লোক আজকাল নবীজী [ﷺ] এঁর ইলমে গায়েবকে অস্বীকার করে চলছে এবং লেখনীর মাধ্যমে মানুষকে গোমরাহ করছে।\n\nবোখারী শরীফের উদ্ধৃত হাদিসখানায় (মা) শব্দটি দুবার ব্যবহার করা হয়েছে। যার মর্মার্থ দাঁড়ায় - সাহাবাগণের দৃষ্টি ও শ্রবণশক্তির বাইরে যা কিছু আছে - নবী করীম [ﷺ] তার সবকিছুই দেখেন ও শুনেন। বস্তুতঃ মানুষের শ্রবণ ও দৃষ্টির অগোচরের সবকিছুই নবী করীম [ﷺ]-এঁর শ্রবণ ও দৃষ্টিসীমার আওতায় রয়েছে। মানুষের পঞ্চ ইন্দ্রিয় ও আকল বহির্ভূত বস্তুকেই গায়েব বলা হয় এবং এ বিষয়ে অবগতির নামই ইলমে গায়েব। নবীজী [ﷺ] এঁর এই ইলমে গায়েব আল্লাহ প্রদত্ত।\n\nজানাজার দোয়াঃ\nজঙ্গে মূতায় তিনজন শহীদ সিপাহসালারের জানাজা নামায মদীনা শরীফে নবী করীম [ﷺ] সঙ্গে সঙ্গে আদায় করেছিলেন এবং ছালাম ফিরিয়ে দোয়াও করেছিলেন। বেদায়া ও নেহায়া গ্রন্থের ৪র্থ খন্ড ২৪৩ পৃষ্টায় নবীজী [ﷺ] এঁর দোয়ার কথা এভাবে উল্লেখ করা হয়েছে-\n\nفصلى عليه (زيد) رسول الله صلى الله عليه وسلم وقال استغفروا له فقد دخل الجنة وهو شهيد ...... فصلى عليه (جعفر) رسول الله صلى الله عليه وسلم وقال استغفروا لأخيكم فإنه شهيد دخل الجنة وهو يطير في الجنة\n\nঅর্থঃ- “হযরত যায়েদ ইবনে হারেছা (رضي الله عنه) মূতায় শাহাদাতবরণ করার পর নবীজী [ﷺ] মদীনা শরীফে তাঁর জানাযা নামায পড়ে সাহাবাগণকে বললেন - তোমাদের ভাই যায়েদ ইবনে হারেছার জন্য দোয়া কর - সে জান্নাতে প্রবেশ করেছে। হযরত জাফর শহীদ হলে হুজুর [ﷺ] মদীনা শরীফে তাঁর জানাযা নামায পড়ালেন এবং সাহাবাগণকে বললেন - তোমাদের ভাই জাফরের জন্য দোয়া করো। কেননা, সে শহীদ হয়ে জান্নাতে উঁড়ে বেড়াচ্ছে।\" (বেদায়া নেছায়া ও ফতরুল ক্বাদীর)।\n\n[প্রমাণ স্বরূপ দেখুন আমার লিখিত পুস্তক “ফতোয়ায়ে ছালাছা।\" জানাযা নামাযের পর দোয়া ও মুনাজাত সম্পর্কে হাদীস থেকে ৭টি দলিল তাতে পেশ করা হয়েছে। জানাযা হলো ফরজ নামায। ফরয নামাযের পর যে দোয়া করা হয় - তা শীঘ্র কবুল হয়। উক্ত কিতাবে মোনাজাত বিরোধীদের দাঁতভাঙ্গা জবাব দেয়া হয়েছে।"
  },
  {
    "1": "মক্কা বিজয়",
    "2": "তিতাল্লিশতম অধ্যায়ঃ মক্কা বিজয়ঃ\nপ্রসঙ্গঃ [কোরআন ঘোষিত “মহাবিজয়\" বাস্তবায়িত, নবী করীম [ﷺ]-এঁর অতুলনীয় ক্ষমা প্রদর্শন। কা’বার মূর্তিসমূহের পতন, বায়তুল্লাহর ছাদে হযরত বিলালের আযানের কেবলা কোন দিকে ছিল!]\n﻿পবিত্র মক্কা বিজয় ৮ম হিজরীর রমযান মাসে সংগঠিত হয়। এই চূড়ান্ত বিজয়ের পটভূমিকা ধাপেধাপে সূচিত হয়েছিল। নবী করীম [ﷺ]-এঁর হিজরত ছিল প্রথম ধাপ। দ্বিতীয় ধাপ ছিল বদরের যুদ্ধ। বদরের যুদ্ধে প্রথম সংঘর্ষেই কুরাইশদের পরাজয় ও মুসলমানদের বিজয়ে একটি বিশাল শক্তি হিসাবে ইসলাম প্রতিষ্ঠিত হয়ে গেল। ওহোদ, খন্দক প্রভৃতি যুদ্ধের ফলাফল কোরাইশদের বিরুদ্ধেই গিয়েছিল। সর্বশেষ হোদায়বিয়ার সন্ধিতে স্বাক্ষর করে কুরাইশরা দশ বৎসরের জন্য পঙ্গু হয়ে ঘরে বসে থাকার দস্তখৎ লিখে দিয়ে আসলো। যদি সে সময় তারা বাধা না দিয়ে নবী করীম [ﷺ] ও মুসলমানদেরকে ওমরাহ পালন করার সুযোগ দিত, তা হলে পরাজয়মূলক সন্ধি করার দরকার হতো না।\n\nসন্ধি করার কূটনৈতিক পরাজয় বুঝতে পেরে তারা তা ভঙ্গ করার চেষ্টা করতে লাগলো। সন্ধিশর্ত ভঙ্গ করার ফলেই নবী করীম [ﷺ] মক্কা আক্রমণ করার সুযোগ পান এবং পরিকল্পনা তৈরী করেন। সুতরাং হিজরত থেকে আরম্ভ করে প্রতিটি ধাপেই কোরাইশরা নিজেদের পটভূমিকা নিজেরাই তৈরী করেছিল। অপরদিকে ধাপে ধাপে নবীজী [ﷺ] বিজয়ের দিকে এগিয়ে যাচ্ছিলেন। এটা ছিল খোদায়ী গায়েবী মদদ।\n\nযুদ্ধের কারণঃ\n৬ষ্ঠ হিজরীতে হোদায়বিয়ার সন্ধির পর কোরা গামীমে নাযিলকৃত “মহান বিজয়ের\" সুসংবাদবাহী আল্লাহর ভবিষ্যৎবানী (সূরা ফাত্হ-২) ৮ম হিজরীতে মক্কাবিজয়ের মাধ্যমে পূর্ণতা লাভ করলো। হোদায়বিয়ার সন্ধির একটি ধারা ছিল এই যে, মক্কা সংলগ্ন বনু বকর গোত্র কোরাইশদের আশ্রয়ে থাকবে এবং মদীনা সংলগ্ন বনু খোজাআ গোত্র মুসলমানদের আশ্রয়ে থাকবে। এদের যে কোন গোত্রের বিরুদ্ধে আক্রমণকে মূল আশ্রয়দাতার বিরুদ্ধে আক্রমণ বলে গন্য করা হবে। সন্ধির কিছুদিন পরেই কোরাইশরা মক্কা সংলগ্ন বনু বকরকে উস্কিয়ে দিয়ে মদীনা সংলগ্ন খোজাআর উপর আক্রমণ চালায়। বনু খোজাআ নবী করীম [ﷺ]-এঁর দরবারে এই আক্রমণের বিরুদ্ধে ফরিয়াদ জানায়। এতে পরিস্থিতি ঘোলাটে হয়ে উঠে। কোরাইশ অধিপতি আবু সুফিয়ান পরিস্থিতির অবনতি উপলব্ধি করতে পেরে মদীনায় গমন করে। সে নতুন করে চুক্তি নবায়নের প্রস্তাব করলে নবী করীম [ﷺ] তা সরাসরি প্রত্যাখ্যান করেন।\n\nঐ উদ্দেশ্যে মদীনায় এসে আবু সুফিয়ান নিজ কন্যা উম্মুল মোমেনীন হযরত উম্মে হাবীবার (رضي الله عنها) ঘরে গিয়ে নবী করীম [ﷺ]-এঁর বিছানায় বসতেই হযরত উম্মে হাবীবা (رضي الله عنها) বলে উঠেন- “আল্লাহর দোস্ত যে বিছানায় আরাম করেন - সেখানে আল্লাহর দুশমন বসতে পারে না।\" পিতাকে নবীর দুশমন বলা নবী প্রেমেরই উজ্জ্বল দৃষ্টান্ত। একথা বলেই তিনি পিতাকে বিছানা থেকে তুলে দিলেন।\n\n[এ ছিল সে যুগের নবীপ্রেমের নিদর্শন। বর্তমানে নবীজী [ﷺ] এঁর দুশমনদের সাথে বসতে সুন্নি মুসলমানরা লজ্জাবোধ করে না। এক শ্রেণীর মুসলমান নামদারীরা নবী করীম [ﷺ]-কে বড় ভাই বলে এবং আল্লাহর সম্মুখে তাঁর সম্মান মুচি-চামারের মত বলে মন্তব্য করে। অথচ এদের নামের পিছনে “রহমাতুল্লাহি আলাইহে\" শব্দ ব্যবহার করতেও একশ্রেণীর পীর মাশায়েখরা কুন্ঠিত হয়না। এসব পীরেরা ওহাবীদের সাথে আপোষ করে চলে। শেষ পর্যন্ত তারা বাতিল দলে মিশে যায়। নবীজীর দুশমনের প্রতি ঘৃণা পোষণ করা ঈমানেরই অংশ। (সূরা মুজাদালা-২৮ পারা)\n\nঅভিযানের প্রস্তুতিঃ\nআবু সুফিয়ান উদ্ভুত সমস্যার সমাধানে ব্যর্থ হয়ে মক্কায় ফিরে আসে। এদিকে নবী করীম [ﷺ] অতি গোপনে যুদ্ধের প্রস্তুতি গ্রহণ করতে থাকেন। একজন বদরী সাহাবী হযরত হাতেব ইবনে আবু বোলতাআ (رضي الله عنه) মক্কা আক্রমণের প্রস্তুতি আঁচ করতে পেরে মক্কায় অবস্থিত তাঁর সন্তানাদির নিরাপত্তার ব্যবস্থা করার জন্য মক্কায় অবস্থিত তাঁর এক বন্ধুর কাছে গোপনে একটি পত্র লেখেন এবং একজন গায়িকা মহিলার মাধ্যমে তা মক্কায় প্রেরণ করেন। গোপন ওহীর মাধ্যমে নবী করীম [ﷺ] এই সংবাদ পেয়ে হযরত আলী (رضي الله عنه), হযরত যোবাইর (رضي الله عنه) ও হযরত মিকদাদ (رضي الله عنه)- এই তিনজনকে উক্ত পত্র ছিনিয়ে আনতে পাঠালেন। হুযুর [ﷺ] ইলমে গায়েবের মাধ্যমে একথাও বলে দিলেন যে, উক্ত মহিলাকে তোমরা “রওযাখাক\" নামক স্থানে গিয়ে পাবে। [সহীহ বুখারী, ৬ষ্ঠ খন্ড, হাদিস নং ৩৬৯৪]\n\nতাঁরা ঘোড়া ছুটিয়ে উক্ত স্থানে গিয়েই মহিলাকে পেলেন এবং ধমক দেয়ার পর সে চুলের খোপা থেকে উক্ত গোপন চিঠিটি বের করে দিল। সাহাবীত্রয় হুযুর [ﷺ]-এর গায়েবী ইলমের পরিচয় পেয়ে আনন্দে আত্মহারা হয়ে গেলেন। হযরত হাতেব (رضي الله عنه) তাঁর এই অসর্তকতার জন্য নবী করীম [ﷺ]-এঁর কাছে ক্ষমা প্রার্থনা করলে দয়াল নবী [ﷺ] তাঁকে ক্ষমা করে দেন। এ উপলক্ষে নবী করীম [ﷺ] বদরী সাহাবীগণ সর্ম্পকে আল্লাহ্ তায়ালার রেজামন্দিও সংবাদ দেন। একারণেই সকল বদরী সাহাবী (৩১৩ জন) জান্নাতের সুসংবাদ প্রাপ্ত।\n\nএছাড়াও হোদায়বিয়ার চৌদ্দশত সাহাবীও জান্নাতের সুসংবাদ প্রাপ্ত। মূলতঃ সকল সাহাবীই জান্নাতি। হুযুর [ﷺ] এরশাদ করেছেন- “আমাকে দর্শনকারী কোন মুসলমাকেই জাহান্নামের আগুন স্পর্শ করতে পারবে না\" (হাদীস)। তন্মধ্যে ১০ জন আশারা মোবাশশারা হিসাবে সবিশেষ পরিচিত। ঈমানের চোখে নবী দর্শনই জান্নাতের গ্যারান্টি। একজন সাহাবীর বিরুদ্ধে কটুক্তি মানে নবীজীকে কটুক্তি করা। আহলে সুন্নাতের মতে সাহাবীগণের সমালোচনা করা হারাম।\n\nনবী করীম [ﷺ] ৮ম হিজরীতে গোপনে দশ হাজার সৈন্য নিয়ে রমযানের ২ তারিখে মক্কার দিকে রওনা হন। আসলাম, গিফার, মোযায়না, জুহাইনা, আশজা, সোলায়ম সহ বিভিন্ন গোত্র ও আনসার মোহাজেরীন মিলিয়ে দশটি গোত্র নিয়ে মক্কার দিকে চললেন। পথিমধ্যে জোহফা নামক স্থানে হযরত আব্বাস (رضي الله عنه) ও তাঁর পরিবার পরিজনের সাথে সাক্ষাত হলো। তাঁরা হিযরত করে মদীনা শরীফ আসছিলেন। তাঁরাও সাথে ফিরে চললেন। পথিমধ্যে আবওয়া নামক স্থানে- যেখানে হযরত আমেনা (رضي الله عنها)-এঁর মাযার শরীফ অবস্থিত- সেখানে হুযুর [ﷺ]-এঁর আর এক চাচাতো ভাই আবু সুফিয়ান ইবনে হারেছ এবং তাঁর পুত্র জাফর নবী করীম [ﷺ]-এঁর হাতে মুসলমান হয়ে সৈন্যদলে যোগ দিলেন।\n\nমক্কার নিকটবর্তী এলাকা কোদায়দ নামক স্থানে পৌঁছে নবী করীম [ﷺ] সৈন্যদলকে গোত্রে গোত্রে বিভক্ত করলেন এবং প্রত্যেকের জন্য পৃথক পৃথক পতাকা প্রদান করলেন। এটা ছিল নবী করীম [ﷺ]-এঁর যুদ্ধ পরিচালনার আসল কৌশল। স্মরণযোগ্য, এই কেদায়েদ নামক স্থানেই উম্মে মা’বাদের গৃহ। নবী করীম [ﷺ] হিজরতের সময় এখানে এসে প্রথম বিশ্রাম নেন এবং ছাগীর শুকনা বাঁটে দুধের নহর প্রবাহিত করেন।\n\nওদিকে আবু সুফিয়ানের মদীনা মিশন ব্যর্থ হওয়ার পর থেকেই মক্কার কোরাইশরা উৎকণ্ঠায় দিনাতিপাত করছিল। কিন্তু নবী করীম [ﷺ]-এঁর অভিযানের বিষয়ে তারা বিন্দু বিসর্গও জানতে পারেনি। তাই তারা খোঁজ খবর নেয়ার জন্য তাদের সর্দার আবু সুফিয়ান ইবনে হরবকে মদীনার দিকে এই বলে পাঠালো - যদি মুহাম্মদ [ﷺ] অভিযানে এসেই পড়েন - তবে সে যেন মক্কাবাসীদের জীবনের নিরাপত্তার ব্যবস্থা করে আসে।\n\nআবু সুফিয়ান হাকিম ও বোদাইল নামক দুজন সঙ্গী নিয়ে অনুসন্ধানে বের হলো। “মাররুয যাহরান\" নামক স্থানে এসে আবু সুফিয়ান ইসলামী লস্কর দেখে ভীত ও সন্ত্রস্ত্র হয়ে পড়ে। পাহারাদার সাহাবীদের হাতে আবু সুফিয়ান ও সঙ্গীরা বন্দী হয়ে রাসূলের দরবারে নীত হয়। এ অবস্থায় আবু সুফিয়ান ইসলাম গ্রহণ করেন (رضي الله عنه)। ইসলাম গ্রহণের পর তাঁর পূর্বকৃত সব গুনাহ ও অপরাধ মাফ হয়ে যায়। শিয়ারা সাহাবী বিদ্বেষী। তাই তারা গোমরাহ ও বাতিল। বর্তমানে জামাআতে ইসলামীরাও সাহাবী বিদ্বেষী দল। শিয়ারা আবু সুফিয়ানের গোটা পরিবারকে গালাগাল করে থাকে- অথচ নবীজী [ﷺ] তাঁকে সাহাবীর সম্মান দিয়েছেন। তাঁরা নবীজীরও দুশমন।\n\nইসলামী কাফেলা কোদায়দ থেকে পুনঃ রওনা দেয়ার সময় নবী করীম [ﷺ] তাঁর চাচা হযরত আব্বাস (رضي الله عنه)-কে বললেন, “আপনি আবু সুফিয়ানকে পাহাড়ের টিলার উপরে নিয়ে মুসলিম বাহিনীর শৌর্যবীর্য দেখিয়ে দিন।\" নবী করীম [ﷺ] ভীতি সঞ্চারের উদ্দেশ্যে দশ হাজার মশাল জ্বালিয়ে রওনা দিলেন। আবু সুফিয়ান সুসজ্জিত পৃথক পৃথক মুসলিম বাহিনী দেখছিল - আর শিউরে উঠছিল। নবী করীম [ﷺ] অতীতের সব ব্যথা ভুলে গিয়ে ঘোষনা করলেন - “যারা আল্লাহর ঘরে আশ্রয় নেবে - তারা নিরাপদ, যারা আপন আপন ঘরে বিনা অস্ত্রে দরজা বন্ধ করে অবস্থান করবে - তারাও নিরাপদ এবং যারা আবু সুফিয়ানের বাড়ীতে আশ্রয় নেবে - তারাও নিরাপদ।\" এভাবে আবু সুফিয়ানকে সম্মানিত করা হলো।\n\nমক্কার ছয়জন পুরুষ ও চারজন মহিলাকে এই ঘোষণার আওতা বহির্ভূত রাখা হলো। এই বলে নবী করীম [ﷺ] সৈন্য বাহিনীকে বিভিন্ন পথে মক্কায় প্রবেশ করার নির্দেশ দিলেন। আক্রান্ত না হলে যেন আক্রমণ না করা হয় - সে নির্দেশও দিলেন। আবু সুফিয়ান (رضي الله عنه) পাহাড়ের চূড়ায় উঠে মক্কাবাসীকে নিরাপত্তার ঘোষনা শুনিয়ে দিলেন। হযরত খালেদ ইবনে ওয়ালিদ (رضي الله عنه)-এর বাহিনীকে বাধা দেয়ার ফলে সামান্য কিছু সংঘর্ষ হয়। এতে বনু বকর ও বনু হোযায়ল গোত্রের ২৩/২৪ জন লোক নিহত হয়। প্রায় বিনা বাধায় নবী করীম [ﷺ] মক্কায় প্রবেশ করেন। মক্কাবাসীগণ এখন হুযুরের হাতে বন্দী। মক্কা বিজয় সমাপ্ত হলো - তাদের আত্মসমর্পনের মাধ্যমে।\n\nএই সেই মক্কাভূমি - যেখানকার লোকেরা ষড়যন্ত্র করে ১৩টি বছর নবী করীম [ﷺ] ও মুসলমানদের উপর নির্মম নির্যাতন পরিচালনা করেছিল। শেষ পর্যন্ত নবী করীম [ﷺ] জন্মভূমির মায়া ত্যাগ করে মদীনায় হিজরত করতে বাধ্য হয়েছিলেন। আজ বিজয়ীর বেশে মক্কায় প্রবেশ। রাহমাতুল্লিল ‘আলামীন [ﷺ] অতি বিনয় ও শুকরিয়ার সাথে মক্কায় প্রবেশ করেছেন আর জবানে পাকে উচ্চারণ করছেন,\n\nجَاءَ الْحَقُّ وَزَهَقَ الْبَاطِلُ ۚ إِنَّ الْبَاطِلَ كَانَ زَهُوقًا\n\n“জা- আল হক্ব ওয়া যাহাক্বাল বাতিল; ইন্নাল বাতিলা কানা যাহুকা।\" - সত্য সমাগত, অসত্য দূরীভূত; নিঃসন্দেহে অসত্য দূরীভূত হওয়ারই যোগ্য\" (আল কোরআন, সুরা বনি ইসরাইলঃ ৮১)। এ ঘটনা ১৭ই রমযানের। আজ চিরদিনের জন্য মক্কাভূমি মূর্তি উপাসনা থেকে মুক্ত হলো। নবীজী [ﷺ] এঁর ইলমে গায়েবের ঘোষণা “কিয়ামত পর্যন্ত মক্কায় আর মূর্তিপূজা হবে না।\"\n\nপরদিন সকালে নবী করীম [ﷺ] মক্কাবাসীকে একত্রিত করে ভাষণ দিলেন। ভাষণে তিনি বললেন - “তোমরা আজ আমার নিকট কি ধরণের আচরণ প্রত্যাশা করো?\" সকলে একবাক্যে বললো, “দয়ার আচরণ - নিকটাত্মীয়ের আচরণ।\" রাহমাতুল্লিল ‘আলামীন [ﷺ] ঘোষণা করলেন - “যাও, তোমরা সব মুক্ত। তোমাদের বিরুদ্ধে আজ আমার কোন অভিযোগ নেই।\"\n\nক্ষমার এই ঘোষণা শুনে উপস্থিত লোকেরা চিৎকার করে বলে উঠলো – \"লা- ইলাহা ইল্লাল্লাহু মুহাম্মাদুর রাসুলুল্লাহ\" – আমরা মুসলমান হয়ে গেলাম। অতুলনীয় ক্ষমার এই দৃষ্টান্ত আজ পর্যন্ত দুনিয়ার কোন বিজয়ী শক্তি প্রদর্শন করতে পারেনি। এভাবে মক্কার অধিকাংশ লোকই মুসলমান হয়ে গেলো। কিছু লোক তখনও মুশরিক থেকে গেলো। নবীজী [ﷺ] জবরদস্তি করে কাউকে মুসলমান বানাননি - তারই প্রমাণ হলো এটি।\n\nএদিকে নবী করীম [ﷺ]-এঁর এই অভূতপূর্ব ক্ষমা ঘোষণায় মদীনায় আনসার বাহিনী আশংকা করতে লাগলেন - হয়তো নবী করীম [ﷺ] আর মদীনায় ফেরত যাবেন না। জন্মভূমিতেই তিনি স্থায়ীভাবে থেকে যাবেন। তাঁদের মনের ভাব বুঝতে পেরে নবী করীম [ﷺ] ঘোষণা করলেন, “হে আনসারগণ! আমি জীবনেও তোমাদের সাথে - মরণেও তোমাদের সাথে থাকবো।\" (বেদায়া)\n\nকতিপয় ঘটনাঃ\n(ক) মূর্তি নিধনঃ নবী করীম [ﷺ] খানায়ে কা’বার ভিতরে প্রবেশ করে ৩৬০টি মূর্তি স্থাপিত দেখতে পেলেন। তিনি হাতের লাঠি দ্বারা একটি একটি করে মূর্তিকে টোকা দিতেই নিচের মূর্তিগুলো মাটিতে পড়ে ভেঙ্গে খানখান হয়ে গেলো- অথচ এগুলো পেরাগ দিয়ে শক্ত করে দেয়ালে গেঁথে রাখা হয়েছিল। এতদিন আল্লাহর ঘর মূর্তিভর্তি ছিল। আজ আল্লাহ তাঁর হাবীবকে দিয়ে তাঁর ঘর মূর্তিমুক্ত করে পবিত্র করলেন। এটাই ছিল আল্লাহর ইচ্ছা। প্রতিমা নিধন ছিল নবী করীম [ﷺ]-এঁর মিশন। কিন্তু আমরা তাঁর উম্মত হয়েও আজ শুরু করেছি স্থানে স্থানে প্রতিমা স্থাপন। আফসোস! উপরের মূর্তিগুলো ভাঙ্গার জন্য হযরত আলী (رضي الله عنه)-কে তাঁর কাঁধে তুলে নিলেন। এখানে একটি আশ্চর্যজনক ঘটনা ঘটেছিল - যাতে নবীজীর প্রকৃত ওজন হযরত আলী (رضي الله عنه) প্রত্যক্ষ করেছিলেন।\n\n(খ) চাবি প্রদানঃ এতদিন পর্যন্ত খানায়ে কা’বার দরজার চাবি সংরক্ষণের দায়িত্ব ছিল ওসমান ইবনে তালহা নামক জনৈক কোরাইশের উপর। সে প্রতি সোমবার ও বৃহস্পতিবার দরজা খুলতো। নবী করীম [ﷺ] মক্কী জীবনে একদিন লোকদের সাথে খানায়ে কা’বার ভিতরে প্রবেশ করতে গেলে ওসমান হুযুরকে বাধা দিয়েছিল। নবী করীম [ﷺ] ধৈর্য্য ধরে সেদিন মন্তব্য করেছিলেন- “হে ওসমান! আজ তুমি আমাকে বাধা দিচ্ছ, হয়তো এমন একদিন আসবে - যখন তোমার হাতের চাবিখানা আমার হাতে আসবে এবং আমি যাকে ইচ্ছা তাকে দিয়ে দেবো।\" সুবহানাল্লাহ!\n\nতখন ওসমান বলেছিল, তা হলে কেবল কোরাইশদের ধ্বংস ও অপমানের মাধ্যমেই তা হতে পারে। নবী করীম [ﷺ] উত্তরে তখন বলেছিলেন - “না, বরং কোরাইশগণ সে সময় নতুন জীবন লাভ করবে এবং সম্মানিত হবে\" (বেদারা নেহায়া)।\n\nমক্কা বিজয়ের পর নবী করীম [ﷺ] সেই ওসমানকে ডেকে এনে খানায়ে কা’বার চাবি হস্তান্তর করতে বললেন। ওসমান নীরবে ঘর থেকে চাবি এনে নবী করীম [ﷺ]-এঁর হাতে তুলে দিলেন। দয়াল নবীজী [ﷺ] চাবিখানা ওসমানের হাতে ফেরত দিয়ে বলরেন - “নাও ! এ চাবি তোমার ও তোমার বংশের লোকদের হাতে চিরদিন থাকবে - যদি না কোন যালেম তা ছিনিয়ে নেয়।\" ওসমান নবী করীম [ﷺ]-এর পূর্বের ভবিষ্যৎবানী অক্ষরে অক্ষরে সত্যে পরিণত হতে দেখে অবাক হয়ে যায়। এটাও ছিল নবী করীম [ﷺ]-এর নবুয়তের প্রমাণবহ ইলমে গায়েব। ওয়াহাবী সম্প্রদায় তবুও হুযুরের ইলমে গায়েব আতায়ী অস্বীকার করেই চলছে।\n\n(গ) হযরত বেলাল (رضي الله عنه) এঁর আযানের কেবলাঃ\nনবী করীম [ﷺ] হযরত বেলাল (رضي الله عنه) কে খানায়ে কা’বার ছাদে উঠে আযান দিতে নির্দেশ দিলেন। হযরত বেলাল (رضي الله عنه) ছাদে উঠে আরয করলেন- \"ইয়া রাসুলাল্লাহ্! [ﷺ] মদীনায় থাকতে কেবলামূখী হয়ে আযান দিতাম। এখন তো কা’বা আমার নীচে, কোন দিকে ফিরে এখন আযান দেবো?\" নবী করীম [ﷺ] নিজের দিকে ইশারা করে বললেন- “আমার দিকে।\" মোহাদ্দেসীনে কেরাম এই হাদীসের তাৎপর্য এভাবে বর্ণনা করেছেন: “কেবলার অবর্তমানে নবী করীম [ﷺ]-এঁর পবিত্র সত্ত্বাই কেবলা। কেননা, তিনি কা’বারও কা’বা।\" (যিকরে জামীল)\n\nউর্দূ কবি বলেন:\nروۓ همارا سوۓكعبه روۓ كعبه سوۓ محمد\nكعبه كا كعبه روۓمحمد صلى الله عليه وسلم\n\n“মোদের কপাল কা’বার দিকে, কা’বা ঝুঁকে নবীর পানে,\nকা’বার কা’বা প্রিয় মুহাম্মদ, শত দরূদ তাঁরই শানে।\" -লেখক\n\nবিঃদ্রঃ ইবনু আবি মোলায়কার বর্ণনায় কা’বার ছাদে শুধু আযান দেয়ার কথা উল্লেখ আছে (বেদায়া ৪র্থ, ২৯৪ পৃষ্ঠা)।\n\n(ঘ) ইকরামার ইসলাম গ্রহণঃ\nমক্কা বিজয়ের সময় নবী করীম [ﷺ] এর ঘোষণা মতো যাদেরকে ক্ষমা করা হয়নি, তাদের মধ্যে আবু জাহলের পুত্র ইকরামা অন্যতম। তাদেরকে যেখানেই পাওয়া যাবে সেখানেই হত্যার ঘোষণা করা হয়। ইকরামার কানে যখন এ ঘোষণা পৌঁছাল তখন সে মক্কার সীমানা অতিক্রম করে ইয়েমেনের দিকে পালানোর জন্য দ্রুত ঘোড়া ছুটালো।\n\nইতিমধ্যে ইকরামার স্ত্রী উম্মু হাকীম আবু সুফিয়ানের স্ত্রী হিন্দাসহ প্রায় দশজন মহিলা নবী করীম [ﷺ] এর ক্যাম্পে ক্ষমা প্রার্থনার জন্য উপস্থিত হল। ক্যাম্পে নবী করীম [ﷺ] এর দুজন স্ত্রী, তাঁর মেয়ে ফাতিমা এবং আবদুল মুত্তালিব এর পরিবারের কয়েকজন মহিলা (رضي الله عنهم) তখন নবী করীম [ﷺ] এর সাথে ছিলেন। উপস্থিত মহিলাদের দলটির মধ্যে কেবল হিন্দাই কথা বলবে বলে স্থির করে তারা এসেছিলো। উহুদের সেই মর্মান্তিক ঘটনার জন্য হিন্দা অত্যন্ত লজ্জিত ও ব্যথিত ছিলো। নবী করীম [ﷺ] এর কাছে সে নিজের মুখ ঢেকে হাজির হল।\n\nনিজেকে আড়াল রেখে হিন্দা বলে চলল- \"আল্লাহর রাসূল, সমস্ত প্রশংসা আল্লাহর জন্য যিনি ইসলামকে নিজের মনোনীত দীন হিসাবে নির্বাচিত করেছেন। আপনি সম্পর্কের দিক থেকে আমার নিকটাত্মীয়। আমি আপনার কাছে এজন্য ক্ষমা ও উত্তম ব্যবহারের আশা করছি। আজ থেকে আমি নিজেকে বিশ্বাসী মুমিনদের একজন বলে ঘোষনা করছি। যে আল্লাহ্ সত্য মিশনসহ আপনাকে পাঠিয়েছেন, তা দৃঢ়চিত্তে বিশ্বাস করি।\"\n\nএ কথা বলার পর হিন্দা নিজের মুখ থেকে নিকাব সরিয়ে ফেলে বলল “আমি হিন্দা বিনত্ উৎবা, ইয়া রাসূলাল্লাহ\"।\n\nনবী করীম [ﷺ] তাকে ক্ষমা করে দিলেন।\n\nহিন্দা বলে চললেন \"আল্লাহর শপথ হে আল্লাহর রাসূল, আজকের আগে পৃথিবীর কোন ঘর আমার কাছে আপনার ঘরের চেয়ে অপছন্দনীয় ছিল না, আর আজ এখন এই মুহূর্ত থেকে পৃথিবীর কোন ঘর আপনার ঘরের চেয়ে প্রিয় আর মর্যাদাপূর্ণ নেই।\"\n\nএবার আকস্মিকভাবেই উম্মু হাকীম উঠে দাঁড়ালেন এবং নিজের পরিচয় দিয়ে ইসলামে প্রবেশের ঘোষনা দিয়ে বললেন, \"ইয়া ইয়া রাসূলাল্লাহ, আপনি ইকরামাকে পেলে হত্যা করবেন এই ভয়ে সে মক্কা থেকে পালিয়ে ইয়েমেন এর দিকে চলে গেছে। আপনি তাকে নিরাপত্তা দিন।\" নবী করীম [ﷺ] অঙ্গীকার করে বললেন, \"সে নিরাপদ\"।\n\nউম্মু হাকীম এক মুহূর্তও দেরী করলেন না, তখনই বেরিয়ে পড়লেন ইকরামার খোঁজে ইয়েমেনের পথে। তার সাথে একজন গ্রীক কৃতদাসকে নিলেন নিজ নিরাপত্তার জন্য। পথিমধ্যে তারা যখন নির্জন এলাকা দিয়ে যাচ্ছিলেন, তখন সে দাসটি জোর করে তাকে শ্লীলতাহানীর চেষ্টা করলো। কিন্তু উম্মু হাকীম কৌশলে তাকে কোন আরব লোকালয়ে পৌঁছানো পর্যন্ত ঠেকিয়ে রাখতে সক্ষম হলেন। লোকালয়ে পৌঁছানোর পরই উম্মু হাকীম সেখানকার অধিবাসীদের সব জানিয়ে সাহায্য চাইলেন। তারা দ্রুত তার সাহায্যে এগিয়ে এল এবং গ্রীক কৃতদাসটিকে বেঁধে ফেলে তাদের কাছে বন্দী করে রেখে দিল। উম্মু হাকীম এবার একাই বেরিয়ে পড়লেন ইয়েমেনের পথে ইকরামার খোঁজে। দূরের পথ, রাত-দিন দ্রুত ঘোড়া ছুটিয়ে অবশেষে তিনি লোহিত সাগরের তীরে তিহামা নামের একটি এলাকায় ইকরামার দেখা পেলেন। ইকরামা তখন সাগর পাড়ি দেবার জন্য একজন মুসলিম নাবিকের সাথে বাদানুবাদ করছিল।\n\nইতিমধ্যেই দুজনের মধ্যে এসে উপস্থিত হলেন উম্মু হাকীম। বললেন, \"আমার চাচাতো ভাই (আত্মীয়তার দিক দিয়ে এরা দুজন চাচাতো ভাই-বোন ছিলেন), আজ আমি আপনার কাছে এসেছি সেই অনন্য সাধারণ, সবচেয়ে সঠিক পথের দিশারী আর সব মানুষের মধ্যে শ্রেষ্ঠ মানুষ মুহাম্মাদ ইবন্ আদুল্লাহর কাছ থেকে। আমি তাঁর কাছে আপনার জন্য নিরাপত্তা চেয়েছি, তিনি তা দিয়েছেন। এখন আপনি আর নিজেকে ধ্বংসের মুখে ঠেলে দেবেন না।\"\n\nইকরামা অত্যন্ত আশ্চর্য হয়ে গেল, এতদূরে তার স্ত্রীর একাকী উপস্থিতিতে। মুহম্মাদ, যাঁর সাথে তার এত শত্রুতা, যিনি তাকে ক্ষমার অযোগ্য ঘোষনা করেছেন তাঁর পক্ষ থেকে নিরাপত্তা; সে নিজের কানকেই যেন বিশ্বাস করতে পারছিল না। সে স্ত্রীকে বলল, \"তুমি কি নিজে তাঁর সাথে কথা বলেছ?\" উম্মু হাকীম উত্তর করলেন, \"হ্যাঁ, আমি নিজে তাঁর সাথে কথা বলেছি এবং তিনি নিজেই আপনাকে নিরাপত্তা দিয়েছেন।\" ইকরামা ফিরে চলল মক্কার পথে। পথে উম্মু হাকীম সেই গৃক ভৃত্যের কথা স্বামীকে জানালেন। ভয়াবহ ক্রোধে জ্বলে উঠল ইকরামা, সরাসরি সে এলাকায় গিয়ে ভৃত্যটিকে হত্যা করল এবং আবার এগিয়ে চলল মক্কার পথে। নবী করীম [ﷺ] তার মক্কায় প্রবেশের আগেই সাহাবীদের ডেকে ঘোষণা দিলেন, \"ইকরামাহ্ ইবন্ আবী জাহল তোমাদের মধ্যে মুসলিম এবং মুহাজির হয়ে আসছে। তোমরা তার পিতাকে গাল দিও না, কেননা মৃতকে গাল দিলে তা তাদের কাছে পৌঁছায় না।\"\n\nকিছুক্ষণের মধ্যে ইকরামা সেখানে প্রবেশ করল যেখানে নবী করীম [ﷺ] বসে ছিলেন। নবীজী উষ্ণ আলিঙ্গনে ইকরামাকে স্বাগত জানালেন। ইকরামা বলল, “ইয়া রাসুল্লাল্লাহ [ﷺ], উম্মু হাকীম আমাকে জানিয়েছে যে আপনি আমাকে নিরাপত্তা দিয়েছেন।\" নবীজী বললেন, “হ্যাঁ, সে সত্য বলেছে, তুমি নিরাপদ।\" একথা শুনে ইকরামা আদবের সাথে জানতে চাইলো, “আপনি মানুষকে কিসের দিকে ডাকছেন?\" নবীজী উত্তরে বললেন, “আমি তোমাকে আহ্বান জানাচ্ছি আল্লাহ্ ছাড়া কোন ইলাহ্ নাই এবং আমি আল্লাহর বান্দা ও রাসূল এ কথার সাক্ষ্য দেবার জন্য, সালাত কায়েম করার জন্য, যাকাত আদায় করার জন্য এবং ইসলামের অন্যান্য বিধিনিষেধগুলো মেনে চলার জন্য।\"\n\nইকরামা বলে উঠলো, “আল্লাহর শপথ, আপনি কেবলমাত্র তার দিকেই ডাকছেন যা সত্য এবং আপনি কেবলমাত্র সৎকাজেরই আদেশ দান করছেন। আপনার মিশন শুরু করার আগেও আপনি আমাদেরই মাঝে ছিলেন এবং তখন আপনি কথায় ছিলেন সবচেয়ে সত্যবাদী এবং কাজে ছিলেন সবচেয়ে সঠিক।\" ইকরামা নবী করীম [ﷺ] এর দিকে তার হাত প্রসারিত করে দিল এবং বলে চলল, “আমি সাক্ষ্য দিচ্ছি যে, আল্লাহ ছাড়া কোন ইলাহ্ নাই এবং মুহাম্মাদ আল্লাহর বান্দা ও রাসূল\"। এরপর বলল, “ইয়া রাসূল্লাল্লাহ, আপনি আল্লাহর কাছে আমার জন্য প্রার্থনা করুন, তিনি যেন আমাকে ইসলামের বিরুদ্ধে আমার সকল শত্রুতা এবং আপনার উপস্থিত ও অনুপস্থিত অবস্থায় আমি আপনার নামে যে সকল নিন্দা করেছি আর কুৎসা রটনা করেছি সেগুলো তিনি ক্ষমা করে দেন।\"\n\nনবী করীম [ﷺ] আল্লাহর কাছে এ বলে প্রার্থনা করলেন যে, “হে প্রতিপালক, আমার বিরুদ্ধে যত শত্রুতা সে করেছে এবং তোমার আলোকে নিভিয়ে দেবার যত চেষ্টা সে করেছে তার জন্য তাকে ক্ষমা করে দাও। আমার সামনে বা পেছনে আমার সম্মানহানীর জন্য যা কিছু সে বলেছে তার জন্যও তাকে ক্ষমা করে দাও।\"\n\nইকরামার মুখ গভীর আনন্দে উদ্ভাসিত হয়ে উঠল। তিনি বললেন, “আল্লাহর শপথ হে রাসূল, আমি শপথ করছি, যা কিছু আমি আল্লাহর পথের শত্রুতার জন্য ব্যয় করেছি, তার দ্বিগুণ আমি ব্যয় করব আল্লাহর পথে, এবং ইসলামের বিরুদ্ধে যত যুদ্ধ আমি করেছি তার দ্বিগুণ যুদ্ধ আমি আল্লাহর পথে করব।\"\n\nইসলাম গ্রহণের সময় ইকরামা যে ওয়াদা নবী করীম [ﷺ] এর সাথে করেছিলেন, প্রতিটি ওয়াদা তিনি অক্ষরে অক্ষরে পালন করার জন্য ভীষণ কঠোর ও দৃঢ় ছিলেন। তার ইসলাম গ্রহণের পর যতগুলো যুদ্ধে মুসলিম বাহিনী অংশগ্রহণ করেছে তার প্রতিটিতেই তিনি ছিলেন সেনাবাহিনীর অকুতোভয় প্রথম সারির যোদ্ধা হিসেবে। হযরত উমর (رضي الله عنه) এর খিলাফতকালে ইয়ারমুকের যুদ্ধে তিনি বীরবিক্রমে যুদ্ধ করে শহীদ হন। সে যুদ্ধে ৩ লক্ষ রোমান বাহিনীর বিপরীতে মাত্র ৩০ হাজার মুসলিম সৈন্য ৬ দিনের যুদ্ধে জয়লাভ করেন খালিদ বিন ওয়ালিদ এর নেতৃত্বে। নবী করীম [ﷺ] এর ক্ষমার তুলনা হয় না।\n\n(ঙ) ফোযালার মনের গোপণ কথাঃ\nমক্কা বিজয়ের পর একবার নবী করীম [ﷺ] কা’বা শরীফ তাওয়াফ করছিলেন। ফোযালা ইবনে ওমাইর নামীয় জনৈক কোরাইশ নবী করীম [ﷺ]-কে একা পেয়ে তাঁকে শহীদ করার বদনিয়তে সেও তাওয়াফ করতে লাগলো এবং সুযোগ খুঁজতে লাগলো। এক পর্যায়ে সে নবী করীম [ﷺ]-এঁর অতি নিকটে এসে পড়লো। নবী করীম [ﷺ] তাকে জিজ্ঞাসা করলেন, \"তুমি কি ফোযালা?\" সে জবাব দিল, হ্যাঁ। নবী করীম [ﷺ] পুনরায় জিজ্ঞাসা করলেন, \"তুমি মনে মনে কি ভাবছ?\" সে থতমত খেয়ে বললো, \"কই না তো! কিছুই ভাবছি না, বরং আমি মনে মনে আল্লাহর যিকির করছি।\" তার একথা শুনে নবী করীম [ﷺ] রহস্যের হাসি হাসলেন এবং শুধু এতটুকুন বললেন “আল্লাহর কাছে ক্ষমা চাও।\" একথা বলেই নবী করীম [ﷺ] তার বুকে পবিত্র হাত স্থাপন করলেন। সাথে সাথে ফোযালার মনের কুচিন্তা দুর হয়ে গেল। ফোযালা বলেনঃ “ নবী করীম [ﷺ] আমার বুক থেকে হাত উঠিয়ে নেয়ার পর বর্তমানে আমার মনের অবস্থা এমন পর্যায়ে পৌঁছেছে যে, আল্লাহর সৃষ্টি জগতের মধ্যে আমার নিকট নবী করীম [ﷺ]-এঁর চেয়ে বেশী প্রিয় আর কেহই নেই।\" (মাওয়াহিব) একেই বলে ফায়যে ইনয়েকাছি।\n\n(চ) হযরত কা’ব ইবনে যোহাইর (رضي الله عنه)-এর ইসলাম গ্রহণ এবং নবীজী [ﷺ]-এঁর শানে একটি প্রশংসামূলক কবিতা পাঠ, বিনিময়ে চাঁদর মোবারক দানঃ\n\nমক্কা বিজয়ের পর নবী করীম [ﷺ] ৮ম হিজরীর শাওয়াল ও যিলক্বদ মাসে হুনায়ন ও তায়েফ জয় করে ২ মাস ১৬ দিন পর মদীনায় প্রত্যাবর্তন করেন। ৯ম হিজরীর রজব মাসে তিনি তাবুক অভিযানে বের হন। নবীজী [ﷺ]-এঁর তাবুক অভিযানে যাওয়ার পূর্বে মক্কার কবি কা’ব ইবনে যোহাইর মদীনায় এসে মুসলমান হয়ে যান। পূর্বে তিনি নবীজী [ﷺ]-এঁর বিরুদ্ধে অনেক ব্যঙ্গ কবিতা লিখতেন। কিভাবে তিনি মুসলমান হলেন, তার একটি চমকপ্রদ ঘটনা আছে। এখানে সংক্ষেপে উক্ত ঘটনা বর্ণনা করা হলো।\n\nকা’ব এবং বুজাইর তাঁরা ছিলেন দু’ভাই। তাদের পিতার নাম যোহাইর। মক্কার বাসিন্দা তাঁরা। পিতা যোহাইর আহলে কিতাব পন্ডিতদের মজলিশে উঠাবসা করতো। সে পন্ডিতদের মুখে শুনেছিল “শেষ নবীর আগমনের সময় ঘনিয়ে এসেছে।\" ইতিমধ্যে সে স্বপ্নে দেখলো, আকাশ থেকে একটি রশি নিচের দিকে নেমে আসছে। সে ঐ রশিটি ধরতে চেয়েও ব্যর্থ হয়। যোহাইর তার দুই ছেলে কা’ব ও বুজাইরকে ডেকে বললো “শেষ যামানার নবীর আবির্ভাবের সময় আমি পাব না, যা স্বপ্নে দেখেছি, কিন্তু তোমরা তাঁকে পেলে অবশ্যই ঈমান আনবে।\"\n\nইত্যবসরে কা’ব উঁচু স্তরের কবি হিসাবে পরিচিতি লাভ করেন। মক্কার অন্যান্য কবিদের ন্যায় তিনিও প্রথম দিকে নবী করীম [ﷺ]-এঁর বিরুদ্ধে ব্যঙ্গ কবিতা লিখতেন। নবী করীম [ﷺ] মক্কা জয় করার সময় ঘোষণা করেছিলেন, “মক্কাবাসী সকলে মাফ পাবে কিন্তু যেসব কবি আমার বিরুদ্ধে কবিতা লিখেছে, তাদেরকে কতল করা হবে।\"\n\nমক্কা বিজয়ের পর ইকরামা, কা’ব প্রমুখ কবিগণ গা ঢাকা দেয়। কা’ব এর ভাই বুজাইর মক্কা বিজয়ের পর মদীনায় গিয়ে ইসলাম গ্রহণ করেন এবং ভাই কা’বকে পত্র লিখে অভয় দেন যে, কেউ মুসলমান হয়ে গেলে সে ঘোর শত্রু হলেও নবী করীম [ﷺ] তাকে ক্ষমা করে দেন। সুতরাং তুমি এসে মুসলমান হয়ে যাও।\n\nভাই বুজাইর এর পত্র পেয়ে কা’ব একটি দীর্ঘ ব্যঙ্গ কবিতা রচনা করে ভাইকে গালাগাল করে পত্র প্রেরণ করলো। বুজাইর (رضي الله عنه) ভাই কা’ব এর পত্র পেয়ে নবী করীম [ﷺ]-কে শুনান। নবী করীম [ﷺ] পত্র শুনে এরশাদ করেন, “যে কেউ কা’বকে পাবে, সে যেন তাকে কতল করে ফেলে।\"\n\nএই ঘোষণা শুনে কা’ব ভীতসন্ত্রস্ত হয়ে পড়লো। পৃথিবী তার কাছে সঙ্কুচিত বলে মনে হলো। তিনি গোপনে মদীনায় এসে নবী করীম [ﷺ]-এঁর হাতে হাত রেখে বললেন “কা’ব ইবনে যোহাইর যদি খালেছ দিলে মুসলমান হয়ে আপনার কাছে ক্ষমা চায়, তাহলে আপনি কি তাকে ক্ষমা করবেন? যদি ক্ষমা করেন তাহলে আমি তাকে আপনার খেদমতে হাযির করে দেবো।\" নবী করীম [ﷺ] বললেন, হ্যাঁ। তখন তিনি আত্মপরিচয় দিয়ে সাথে সাথে কলেমা শরীফ পাঠ করে মুসলমান হয়ে যান।\n\nকা’ব ইবনে যোহাইর (رضي الله عنه) তাৎক্ষনিকভাবে নবী করীম [ﷺ]-এঁর শানে একটি কবিতা রচনা করে তা পাঠ করে নবীজী [ﷺ] কে শুনান। দীর্ঘ কবিতাটির শুরু ছিল “বানাত সোয়াদো।\" কবিতার শেষাংশে তিনি নবীজী [ﷺ] এঁর শানে বললেনঃ\n\nاِنَّ الرَّسُوْلَ لَنُوْرٌ يُسْتَضَاءُ بِهِ-مَهَنَدُ مِّنْ سُيُوَّفِ اللهِ مَسْلُوْلَ-\n\nঅর্থঃ- “নিশ্চয় আল্লাহর রাসূল [ﷺ] আপনাদমস্তক এমন একটি নুর, যার মাধ্যমে সবকিছু আলোকিত হয়। তিনি আল্লাহর তীক্ষ্ম তরবারী সমূহের মধ্যে বিশ্বখ্যাত একটি হিন্দুস্তানী তরবারী।\"\n\nহযরত কা’ব (رضي الله عنه)-এর উক্ত পংক্তিটি শুনে নবী করীম [ﷺ] ভাবাবেগে এত আপ্লুত হয়ে উঠেন যে, তিনি তাঁর গায়ের মূল্যবান ইয়ামানী চাঁদরখানা কা’বের গায়ে জড়িয়ে দেন। পরবর্তী সময়ে এই পবিত্র চাঁদরখানা কিনে নেয়ার জন্য হযরত মোয়াবিয়া (رضي الله عنه) দশ হাজার মুদ্রা দিতে চাইলেন। হযরত কা’ব ইবনে যোহাইর (رضي الله عنه) বললেন, নবী করীম [ﷺ]-এঁর চাঁদরখানা অন্য কাউকে দেয়ার মত বদান্যতা আমি দেখাবো না। হযরত কা’ব (رضي الله عنه)-এর ইন্তিকালের পর হযরত মোয়াবিয়া (رضي الله عنه) বিশ হাজার মুদ্রার বিনিময়ে ঐ চাঁদর মোবারক তাঁর উত্তরাধিকারীগণের নিকট থেকে সংগ্রহ করে নেন এবং নিজের কাছে সংরক্ষণ করে রাখেন। ঐ পবিত্র চাঁদরখানা বংশ পরম্পরায় বাদশাহগণের হেফাযতে সংরক্ষিত হতে হতে অবশেষে তুর্কী খলিফাগণের হেফাযতে আসে এবং অদ্যাবধি উক্ত চাঁদরখানা তুরস্কে সরকারী হেফাযতে রয়েছে।\n\nএখানে দু’টি বিষয় গুরুত্বপূর্ণ:\n(১) নবী করীম [ﷺ]-এঁর উপস্থিতিতে কা’ব তাঁকে “আপাদমস্তক নুর\" বলে সম্বোধন করেছেন। এতে খুশী হয়ে নবী করীম [ﷺ] কা’বকে পুরস্কৃত করেছেন। এমনিভাবে যাঁরা নবী করীম [ﷺ]-কে “আপাদমস্তক নুর\" বলে বিশ্বাস করবে, তারাও নবী করীম [ﷺ]-এঁর সন্তুষ্টি লাভ করতে থাকবে। আর যারা মাটির মানুষ বলবে তারা নবীজী [ﷺ] এঁর অসন্তোষ পেতে থাকবে।\n\n(২) আল্লাহর প্রিয় রাসূল [ﷺ]-এঁর শানে উত্তম না’ত পেশ করা হলে তাঁকে সম্মানিত করা নবীজিরই সুন্নাত। এজন্যই মোশাআরা প্রতিযোগিতায় উত্তম কবিতা \"না’তিয়া কালাম\" পাঠকারীকে উপহার দিয়ে সম্মানিত করার রেওয়ায এখনো প্রচলিত রয়েছে।"
  },
  {
    "1": "তাবুকের যুদ্ধ",
    "2": "চুয়াল্লিশতম অধ্যায়ঃ তাবুক যুদ্ধঃ\nপ্রসঙ্গঃ যুদ্ধের বিরাট চাঁদা দানের বিনিময়ে হযরত ওসমান (رضي الله عنه)-এর জান্নাত লাভ, গযবে ধ্বংসপ্রাপ্ত স্থানে অবস্থান না করা, পানিতে বরকত, ২১টি খুরমা দিয়ে ৩০ হাজার সৈন্য বাহিনীর খাদ্য প্রদান, হযরত আবু হুরাইয়া (رضي الله عنه) কে ২১ টি খুরমা দান এবং তা দিয়ে ২৬ বৎসর সংসার পরিচালনা, তীব্র বায়ু প্রবাহের গায়েবী সংবাদ প্রদান, একই সময়ে নবীজি [ﷺ] তাবুক ও মদীনায় হাযির-নাযির, মদীনা থেকে নাজ্জাশীর জানাযা আদায়।\n﻿মক্কা বিজয়ের পর তাবুকের যুদ্ধ ৯ম হিজরীর রজব মাসে পরিচালিত হয়। মদীনা শরীফ থেকে দামেস্কের মধ্যপথে রাস্তায় তাবুক অবস্থিত, বর্তমানে সৌদি আরবের বর্ডার। রোম সম্রাট হিরাক্লিয়াসের অধীনে খৃষ্টান সামন্ত রাজারা এসব অঞ্চল শাসন করতো। আরব উপদ্বীপ ইসলামী রাষ্ট্রের অধীনে আসার পর সিরিয়ার খৃষ্টানদের মধ্যে মুসলিম রাষ্ট্রের বিরুদ্ধে উস্কানীমূলক কার্যক্রম বৃদ্ধি পেতে থাকে। তারা মদীনা আক্রমণ করার পাঁয়তারা করতে থাকে।\n\nএই সংবাদে নবী করীম [ﷺ] প্রকাশ্যে তাবুক যুদ্ধের ঘোষণা দিয়ে লোক ও রসদ সংগ্রহ করতে থাকেন। মৌসুম ছিল অত্যন্ত গরম। মদীনা শরীফে ছিল অর্থকরী খেজুর ফসলের মৌসুম। খেজুর পাকার মাস। তদুপরি অপরিচিত দূর দেশে অভিযান। এসব দিক বিবেচনা করে লোক ও অর্থ সংগ্রহ করা খুবই প্রয়োজন ছিল। নবী করীম [ﷺ] স্বয়ং চাঁদা আদায়ের জন্য নিয়মিতভাবে মসজিদে নববীতে সভার আয়োজন করেন এবং মিম্বার শরীফে দাঁড়িয়ে যুদ্ধ তহবিলে চাঁদা দানের জন্য আহবান জানান। নবী করীম [ﷺ]-এঁর আহবানে সাড়া দিয়ে সকল সাহাবায়ে কেরাম (رضي الله عنهم) সাধ্যমত দান করতে থাকেন।\n\nহযরত ওসমান (رضي الله عنه) চাঁদার অপ্রতুলতা দেখে একাই দশ হাজার সৈন্যের যাবতীয় খরচ বহন করার প্রতিশ্রুতি দেন। নবী করীম [ﷺ] হযরত ওসমানের দানে এতই খুশী হলেন যে, তিনি পবিত্র জবানে ঘোষণা করে দিলেন,\n\nلَا يَضَرَّ عُثْمَانَ شَيْئٌ بَعْدَ الْيَوْمِ (بُخَارِىْ)\n\n“আজকের পর হতে আর কোন গুনাহই (যদি হয়) ওসমানের জন্য ক্ষতিকর হবে না।\" (বুখারীঃ ৩৪৩০ ইফাবা, বায়হাকী সূত্রে বেদায়া)\n\nএই সুসংবাদটি ছিল শুভ পরিণতির চরম ঘোষণা। হযরত আবু বকর (رضي الله عنه) ঘরের সবকিছু দান করলেন। হযরত ওমর (رضي الله عنه) দান করলেন অর্ধেক সম্পদ।\n\nনবী করীম [ﷺ] তাঁদের দু’জনের মুখে এ কথা শুনে হেসে হেসে বললেনঃ “তোমাদের দু’জনের কথা ও দানের মধ্যে কতটুকু ব্যবধান ঈমানের ক্ষেত্রেও ততটুকু ব্যবধান।\" (রুহুল বয়ান)\n\nএকজন সাহাবী খুবই গরিব ছিলেন। তিনি কাঠ বিক্রি করে দৈনিক দু’ছা গম খরিদ করতেন। এক ছা (৪ সের) গম নিয়ে তিনি নবী করীম [ﷺ]-এঁর খেদমতে পেশ করলেন। হুযুর [ﷺ] উক্ত গম সমস্ত মালের স্তুপের উপর ছিটিয়ে দিয়ে বললেন, “তুমি সকলের দানের সাথেই শরীক হয়েছ।\"\n\nমুনাফিক আবদুল্লাহ ইবনে ওবাই এবং তার দলের মোনাফিকরা এ অবস্থা দেখে ভিতরে ভিতরে সমালোচনা করতে লাগলো। তারা বলতে লাগলো, দেখো, নাম ফুটাবার জন্য ওমুকে ওমুকে এত টাকা দিয়েছেন আর এত বড় যুদ্ধের খরচ বাবদ ওমুকে দান করেছে মাত্র ১ ছা গম। এতে কী হবে? ইত্যাদি। তাদের উদ্দেশ্য ছিল, যুদ্ধের প্রস্তুতি বানচাল করে দেয়া।\n\nমুনাফিকদের টালবাহানাঃ\nতারা এসে ওযর পেশ করলো - এত গরমের মধ্যে সফর করা আমাদের সহ্য হবেনা। তাই ক্ষমা করুন। এক বেহায়া মোনাফেক বললো, তাবুকের যুবতী মেয়েদেরকে দেখলে আমি স্থীর থাকতে পারবো না। তাই আমাকে রেহাই দিন। নবী করীম [ﷺ] মোনাফিকদের এসব খোড়া ওযর কবুল করে তাদেরকে বাদ দিলেন। কিন্তু মুসলমানদেরকে জোর তাগিদ দিলেন। অনেকেই যাওয়ার জন্য প্রস্তুত, কিন্তু যানবাহন ও অস্ত্রের অভাবে যেতে পারেন নি। তাঁরা কেঁদে অস্থির হয়ে পড়লেন। নবী করীম [ﷺ] তাদেরকে শান্তনা দিয়ে রেখে গেলেন।\n\nএমনিভাবে প্রস্তুতি সম্পন্ন করে ৩০ হাজার সৈন্য নিয়ে তিনি রজব মাসে বৃহস্পতিবার দিন তাবুক পানে রওয়ানা দিলেন। কোরআনের সূরা তওবায় মুসলমানদের আগ্রহ ও মোনাফেকদের টালবাহানার ঘটনা সবিস্তারে বর্ণনা করা হয়েছে।\n\nমুসলমানদের মধ্যে ১০জন সাহাবী ওজর বসত বিনানুমতিতে যোগদান থেকে বিরত ছিলেন। তারা পরে লজ্জিত হয়ে নিজেদেরকে মসজিদে নববীর খুটির সাথে বেধে নবীজী [ﷺ] এঁর দরবারে ক্ষমা ভিক্ষা করেন। কিছুদিন পর আল্লাহর অনুমতিক্রমে নবী করীম [ﷺ] তাদেরকে ক্ষমা করে দেন।\n\nকা’ব ইবনে মালেক, হেলাল ইবনে উমাইয়া এবং মুরারা ইবনে রাবিয়া - নামক তিনজন সাহাবী বিনা ওজরেই ফসল তোলার কাজে ব্যস্ততার কারণে যাবো যাবো করেও শেষ পর্যন্ত যেতে পারেননি। এই জন্য আল্লাহ তাঁদেরকে ৫০ দিন বয়কটের শাস্তি দিয়ে পরে ক্ষমা করেন। নবীর দরবার থেকে বঞ্চিত হলে আল্লাহর দরবারেও স্থান হয় না। অবশ্য তাঁদের তওবা ক্ববুল হওয়ার পর তারা সমস্ত সম্পত্তি নবীজির খেদমতে ছদকা করে দেন। নবী করীম [ﷺ] এক তৃত্বীয়াংশ কবুল করে বাকী অংশ ফেরত দিয়ে দেন।\n\nহযরত আবু জর গিফারী (رضي الله عنه) যানবাহনের অভাবে হুজুর [ﷺ]-এঁর সাথে যেতে পারেন নি। অবশেষে পায়ে হেঁটে তিনি একা তাবুকে গিয়ে নবীজি [ﷺ] এঁর সাথে মিলিত হন। নবী করীম [ﷺ] আবু জর (رضي الله عنه)-কে একা দেখে বলে উঠলেনঃ “আল্লাহ আবু জরকে রহম করুন! সে চলবে একা, মরবে একা এবং পুনরোত্থিতও হবে একা।\"\n\nনবী করীম [ﷺ]-এঁর উক্ত গায়েবী সংবাদ ছিল আবু জর গিফারী’র জীবনের শেষ পরিনতি সম্পর্কে। সম্পদের ব্যক্তি-মালিকানা সম্পর্কে তিনি সকল সাহাবী থেকে ভিন্নমত পোষণ করতেন এবং নিজের প্রয়োজনের অতিরিক্ত সকল সম্পদ দান করার প্রবক্তা ছিলেন তিনি। তাই তাকে একলা চলতে হয়েছে, নির্বাসনে গিয়ে। মদীনার নিকটবর্তী রাবযা নামক স্থানে তাকে হযরত ওসমান (رضي الله عنه) কর্তৃক নির্বাসন দেওয়া হয় এবং সেখানেই তিনি একাকী ইন্তেকাল করেন। এভাবে নবীজি [ﷺ] এঁর এলমে গায়েবের সংবাদ বাস্তবে পরিণত হয়।\n\nপথিমধ্যে মো’যেজা প্রদর্শনঃ\nনবী করীম [ﷺ] দশ হাজার উট ও ত্রিশ হাজার সৈন্য নিয়ে তাবুকের পথে রওয়ানা হলেন তখন কতিপয় অলৌকিক মোযেজা প্রদর্শণ করেন। যথাঃ\n\n(১) পিপাসাঃ নবীজির ইশারায় বৃষ্টি বর্ষণঃ\nহযরত ওমর (رضي الله عنه) বলেন, আমরা তাবুকের যাত্রায় তিনটি কষ্টে পতিত হয়েছিলাম। (ক) পানির কষ্ট (খ) খাদ্যের কষ্ট (গ) গরমের কষ্ট। এই তিন কষ্টের কারণে আমাদের এই সফরকে “কষ্টের সফর\" বলা হতো। পানির অভাবে আমরা এতই কাতর ও কাহিল হয়ে পড়েছিলাম যে, মনে হচ্ছিল যেন আমাদের প্রাণ এখনই বের হয়ে যাবে। আমাদের মধ্যে কেউ কেউ যানবাহন হিসাবে ব্যবহৃত নিজেদের উট জবেহ করে তার পানির থলে বের করে ঐ পানিটুকু পান করে পিপাসা নিভৃত্ত করছিলেন। কেউ কেউ উটের কলিজা বের করে চিবিয়ে তা পান করলেন। হযরত আবু বকর সিদ্দিক (رضي الله عنه) নবী করীম [ﷺ]-এঁর খেদমতে আরজ করলেন, “ইয়া রাসূলাল্লাহ [ﷺ]! আপনি পানির জন্য আল্লাহর কাছে প্রার্থনা করুন।“ নবী করীম [ﷺ] এরশাদ করেন, “তুমি কী এটাই ভালো মনে কর?\" আবু বকর (رضي الله عنه) বললেন, “হ্যাঁ।\" নবী করীম [ﷺ] আকাশের দিকে দু-হাত তুলে কি যেন বললেন। হাত নামানোর পূর্বেই আকাশ গর্জন করে উঠলো এবং বর্ষণ শুরু হয়ে গেল। সাহাবীগণ (رضي الله عنهم) যার যার পাত্র পানিতে পূর্ণ করে নিলেন। আমাদের (সাহাবীগনের) প্রয়োজন শেষ হল। বর্ষণও বন্ধ হয়ে গেল। (বুঝারীঃ ৪৬ ইফাবা, ইবনে কাসীর কৃত বেদায়া নেহায়া)।\n\n(২) হারানো উটের সন্ধান দানঃ\nইমাম বায়হাকী ও আবু নোয়াইম (رحمة الله عليهما) বর্ণনা করেন, তাবুকের পথে এক স্থানে বিশ্রামকালে নবী করীম [ﷺ]-এঁর উটটি হারিয়ে যায়। অনুসন্ধানের জন্য তিনি লোক পাঠালেন। একজন মুনাফিক (জায়েদ ইবনে লুছাইত) বলে উঠলো, দেখুন মুহাম্মদ [ﷺ] একদিকে বলছেন, তিনি নবী এবং আকাশের গায়েবী খবরও তিনি তোমাদেরকে বলেন - অন্যদিকে দেখছি - তিনি জমিনের খবরই জানেন না। তার উটটি কোথায় আছে - তা তিনি বলতে পারছেন না। নবী করীম [ﷺ] তার কথা শুনতে পেয়ে বললেনঃ-\n\n“এক নিকৃষ্ট ব্যাক্তি বলাবলি করছে আমি নাকি জমিনের গায়েবী খবর জানিনা। তোমরা শুনো! আমি নিজে নিজে গায়েবী সংবাদ জানিনা বটে, কিন্তু আল্লাহ আমাকে যেসব গায়েবী খবর জানান - তা অবশ্যই জানি। যাও তোমরা গিয়ে দেখো- আমার উটটি ময়দানের একটি গাছের সাথে রশি আটকিয়ে আছে। তোমরা গিয়ে উটটি নিয়ে এসো।“ [ইবনে হিশাম তাঁর ’সীরাহ’ (৫:২০৩) ও আত-তাবারী তাঁর ‘তারিখ’ (২:১৮৪) গ্রন্থে সহীহ সনদে এ হাদিসটি বর্ণনা করেন।]\n\nসাহাবায়ে কেরাম (رضي الله عنهم) উক্ত স্থানে গিয়ে গায়েবী খবর অনুযায়ী উটটি পেয়ে নিয়ে আসলেন। উক্ত মোনাফেক তখন লজ্জায় মরে যাচ্ছিল। সে নবী করীম [ﷺ]-এঁর ইলমে গায়েবের পরিচয় পেয়ে তওবা করে খালেস মুসলমান হয়ে গেলো। (মাওয়াহেব) আমাদের দেশের বাতিল পন্থীরা তওবা করে না - বরং আরও জিদ করে হুযুর [ﷺ] এঁর ইলমে গায়েবকে অস্বীকার করে।\n\n(৩) কুপে পানির ফোয়ারা প্রবাহিতঃ\nমুসলিম শরীফে হযরত মোয়ায ইবনে জাবাল (رضي الله عنه) সূত্রে হাদীসে বর্ণিত আছে - সাহাবীগণ তাবুকের একটি শুষ্ক কুপের নিকট পৌছে অল্প অল্প করে পানি তুলে একটি ভান্ডে রাখলেন। নবী করীম [ﷺ] ঐ পানি দিয়ে হাত-মুখ ধুয়ে অবশিষ্ট পানিটুকু পূণরায় কূপে ঢেলে দিলেন। অমনি কূপে পানির স্রোত প্রবাহিত হতে লাগলো। এভাবে তিনি পানির অভাব পূরণ করেন। এই পানির সংযোগ ছিল হাউযে কাউছারের সাথে এবং এই পানিই পৃথিবীতে প্রাপ্ত পানির মধ্যে সর্বোত্তম। (সূত্র : বেদায়া নেহায়া)। তিনি তো হাউযে কাউছারের অধিকারী।\n\n(৪) তীব্র বায়ু প্রবাহের আগাম সংবাদ প্রদানঃ\nগযবের স্থান হিজর অতিক্রমঃ\nনবী করীম [ﷺ] তাবুক যাওয়ার পথে ধ্বংসপ্রাপ্ত জাতি সামুদ গোত্রের আবাসস্থল ‘হিজর’ এলাকা তাড়াতাড়ি অতিক্রম করলেন এবং চাদর দিয়ে মুখ ঢেকে ফেললেন। তিনি এরশাদ করলেন - “যখনই তোমরা ধ্বংসপ্রাপ্ত স্থান অতিক্রম করবে তখন কেঁদে কেঁদে আল্লাহর কাছে পানাহ্ চাইবে, যেন তোমাদের উপর ঐরূপ আযাব অবতীর্ণ না হয়।\" [বুখারীঃ ৩১৪১, ৪০৭৭ ইফাবা]\n\nহিজর অতিক্রমকালে সাহাবীগণের কেউ কেউ ঐ স্থানের কূপ থেকে পানি সংগ্রহ করে নিলেন। ঐ স্থান অতিক্রম করে যাওয়ার পর নবী করীম [ﷺ] ঘোষণা দিলেন এই স্থানের পানি দিয়ে তোমরা কেউ অজু করবে না এবং পানও করবে না। ঐ পানি দিয়ে যদি কেউ রুটির খামির তৈরি করে থাকো, তাহলে তাও নিজেরা খাবেনা - বরং ঐ রুটি উটকে খাইয়ে ফেলবে। আজ রাত্রে তোমাদের উপর দিয়ে প্রবল ঝাঞ্জা বায়ু প্রবাহিত হবে। সুতরাং তোমরা কেউ তাঁবু থেকে একা বের হবে না।\" [বুখারীঃ ৩১৩৯ ইফাবা]\n\nনবী করীম [ﷺ]-এঁর নির্দেশ মেতাবেক সবাই ঘরে আবদ্ধ রইলেন। কিন্তু মদীনার বনু সায়েদার দুই ব্যক্তি তাঁবু থেকে বের হলেন - একজন প্রকৃতির ডাকে, আর একজন উটের সন্ধানে। এমন সময় হঠাৎ করে প্রবল বায়ু প্রবাহিত হলো। প্রকৃতির ডাকে যিনি বের হয়েছিলেন, তিনি দম বন্ধ হয়ে পড়ে গেলেন। আর যিনি উটের সন্ধানে বের হয়েছিলেন, বায়ু তাকে উড়িয়ে নিয়ে “তাঈ\" নামক পাহাড়ে নিক্ষেপ করলো। নবী করীম [ﷺ]-কে এই সংবাদ দেয়া হলে তিনি বেঁহুশ ব্যক্তির জন্য দোয়া করলেন। তিনি সাথে সাথে জ্ঞান ফিরে পেলেন। দ্বিতীয় ব্যক্তি সম্পর্কে ইবনে ইসহাকের বর্ণনা হলো, নবী করীম [ﷺ] তাবুক থেকে মদীনায় প্রত্যাবর্তণ করার পর নবীজি [ﷺ] এঁর সম্মানে তাঈ পাহাড় উক্ত ব্যক্তিকে মদীনায় পৌছে দেয় (সূত্র : বেদায়া-নেহায়া)।\n\n[উল্লেখ্য, হযরত সালেহ (عليه السلام) উক্ত হিজর এলাকার নবী ছিলেন। তাঁর উম্মতগণ কুদরতী উটের পা কেটে দিলে তাদেরকে গযবী পাথর (শিলা) মেরে ধ্বংস করা হয়। কুফায় হযরত সালেহ (عليه السلام)-এঁর মাজার অবস্থিত। আমি কাফেলা সহ উক্ত মাযার জিয়ারত করেছি।]\n\n(৫) ২১টি খেজুর দিয়ে সকল সৈন্যকে উদরপূর্তি করে যেয়াফত দানঃ\nতাবুকের যুদ্ধে খাদ্যাভাব ছিল প্রকট। সাহাবীগণ (رضي الله عنه) খাদ্যের অভাবের কথা নবী করীম [ﷺ]-এঁর খেদমতে পেশ করেন। নবী করীম [ﷺ] হযরত আবু হোরায়রা (رضي الله عنه)-কে ডেকে বললেন - “দেখো, কারো কাছে সামান্য খাদ্যবস্তু আছে কিনা?\" হযরত আবু হোরায়রা (رضي الله عنه) অনুসন্ধান করে ২১টি খেজুর থলেতে করে নবী করীম [ﷺ] খেদমতে পেশ করলেন। প্রিয় নবী [ﷺ] ঐগুলোর উপর হাত মোবারক রেখে দোয়া করলেন এবং লোকদের ডেকে আনলেন। সবাইকে তিনি উক্ত খেজুরের থলে থেকে প্রয়োজন মাফিক খুরমা-খেজুর সরবরাহ করলেন। সকলে খেয়ে তৃপ্ত হলেন। এভাবে পূরো বাহিনী উক্ত খেজুর খেয়ে তৃপ্ত হলেন। তাবুক বাহিনীতে ত্রিশ হাজার সৈন্য ছিলো। এরপর থলে খুলে দেখা গেলো ২১টি খেজুরই অবশিষ্ট রয়ে গেছে। সুবহানাল্লাহ ! (সূত্র : জিকরে জামিল)\n\nনবী করীম [ﷺ] এরশাদ করলেন, হে আবু হোরায়রা! তুমি খেজুরের থলেটি নিয়ে যাও। যখনই তুমি প্রয়োজন মনে করবে, তখন থলের মুখে হাত প্রবেশ করে খেজুর বের করে আনবে কিন্তু মুখ একেবারে খুলবে না। হযরত আবু হোরায়রা (رضي الله عنه) বললেন - নবী করীম [ﷺ]-এঁর বাকী যুগ, হযরত আবু বকর (رضي الله عنه)-এঁর আড়াই বৎসরের খেলাফতের যুগ, হযরত ওমর (رضي الله عنه)-এঁর দশ বছর খেলাফতের যুগ, হযরত ওসমান (رضي الله عنه)-এঁর বারো বৎসরের খেলাফতের যুগ - মোট সাড়ে ছাব্বিশ বছর উক্ত থলে থেকে নিজ পরিবার পরিজন নিয়ে খেয়েছি এবং আল্লাহর রাস্তায় খরচ করেছি। যেদিন হযরত ওসমান (رضي الله عنه) শহিদ হলেন (৩৫ হিজরী), সেদিন আমার অন্যান্য আসবাবসহ উক্ত থলেটিও লূট হয়ে যায়। আমি কী আপনাদেরকে বলবো- কি পরিমাণ খেয়েছি এবং কি পরিমান দান করেছি? নিজেরা খেয়েছি দুইশত ওয়াছাক এবং দান করেছি পঞ্চাশ ওয়াছাক (সূত্র : বায়হাকী)।\n\n২৪০ শের বা ছয় মনে এক ওয়াছাক (খুচী) হয়। এ হিসাবে আড়াইশ ওয়াছাকে ২৫০×৬\u003d১৫০০ (এক হাজার পাঁচশত মন) হয়। সোবহানাল্লাহ! প্রশ্ন জাগে-এত গায়েবী খেজুর কোথা থেকে আসলো? বস্তুতঃ আল্লাহ তায়ালা আসমান জমিনের ধনদৌলতের চাবিকাঠি নবী করীম [ﷺ]-এঁর নিয়ন্ত্রণাধীন করে দিয়েছেন। (সহীহ বুখারীঃ ৩৩৪১ ইসলামিক ফাউন্ডেশন)। উক্ত ধনদৌলত দেখা যায়না বটে, কিন্তু পাওয়া যায়। দাতা আর গ্রহীতার ভেদ অন্য কেউ অনুধাবন করতে অক্ষম। হতবাক হওয়া ছাড়া গতি নেই। এটা বিশ্বাস করার নামই সুন্নী আক্বিদা।\n\n(৬) একই সময় হুজুর [ﷺ] তাবুক ও মদীনায় হাজির-নাযিরঃ\nতাবুক যুদ্ধের সময়ের একটি ঘটনা। হযরত আনাছ ইবনে মালেক (رضي الله عنه) বলেন- আমরা এবং নবী করীম [ﷺ] তখন তাবুকে অবস্থানরত। এসময়ে মদীনাবাসী সাহাবী মোয়াবিয়া ইবনে আবু মোয়াবিয়া লাইছী (رضي الله عنه) মদীনায় ইন্তেকাল করেন। ঐদিন সূর্যের আলো ছিল তীব্র উজ্জল। এমন সময় হযরত জিবরাঈল (عليه السلام) হুযুর পাক [ﷺ]-এঁর দরবারে এসে এর কারণ এভাবে বর্ণনা করলেন - “মদীনাবাসী মোয়াবিয়া ইবনে আবু মোয়াবিয়া লাইছী (رضي الله عنه) ইনতিকাল করেছেন। তাঁর জানাযাতে শরিক হওয়ার জন্য সত্তর হাজার ফেরেশতা আকাশ থেকে নেমে এসেছে। তাই আজ এত আলো। সূর্যের আলোর সাথে ফেরেশতাদের নূর মিশে এমন আলো ছড়াচ্ছে। মোয়াবিয়া দিনে-রাতে, উঠা-বসায়, চলা-ফেরায় সর্বদা ছুরা ইখলাছ পড়তে ভালোবাসতেন।\" জিবরাঈল (عليه السلام) আরয করলেনঃ\n\nفهل لك يا رسول الله ان افتض لك الاض فتصلي\nعليه؟ قل نعم ـ قل (انس) فسلى عليه ثم رجع ـ\n\n“হে আল্লাহর রাসূল! আপনি ইচ্ছা করলে আমি জমিনকে সংকুচিত করে দেবো - যাতে আপনি তাঁর জানাযা পড়াতে পারেন।\"\n\nহুযুর [ﷺ] বললেন - তাই করুন। বর্ণনাকারী হযরত আনাছ ইবনে মালেক (رضي الله عنه) বলেন, “রাসূল মকবুল [ﷺ] মদীনায় জানাযা পড়ে মুহুর্তের মধ্যে আবার তাবুকে ফিরে আসলেন।\" (ইয়াযিদ ইবনে হারুন (رضي الله عنه) সূত্রে হযরত আনাছ ইবনে মালেক (رضي الله عنه) থেকে-বায়হাকী)।\n\nইমাম বায়হাকী অন্য একটি সনদে ওসমান ইবনে হাইসাম সূত্রে হযরত আনাস (رضي الله عنه) হতে উপরোক্ত বর্ণনার পর আরো কিছু শব্দ যোগ করেছেন। তাহলে –\n\nقل عثمان ـ فسألت أبى ميمونة اين كان النبى (علي)؟ قال بغزوة تبوك بالشام ومات معاوية بالمدينة ورفع له سريره حتى نظر اليه وصلى عليه ـ\n\nঅর্থঃ- “বর্ণনাকারী রাবী ওসমান বলেন- আমি আমার উপরের বর্ণনাকারী আবু মাইমুনাকে জিজ্ঞাসা করলাম- আচ্ছা, “মোয়াবিয়া ইবনে আবু মোয়াবিয়ার জানাযা পড়ার সময় নবী করীম [ﷺ] কোথায় ছিলেন? তিনি জবাব দিলেন- সিরিয়ার তাবুকে ছিলেন। ঐ সময় মোয়াবিয়া ইবনে আবু মোয়াবিয়া মদীনাতে মৃত্যুবরণ করেন। আর নবী করীম [ﷺ] ছিলেন তাবুকে। এমতাবস্থায় মধ্যখানের পর্দা সরে গেল। নবী করীম [ﷺ] তার দিকে চেয়ে চেয়ে নামাযে জানাযা পড়েছিলেন। আনাস ইবনে মালেক (رضي الله عنه)-এর বর্ণনায় একথাও উল্লেখ আছে যে, হুজুরের পিছনে সত্তর হাজার করে দুই কাতারে একলক্ষ চল্লিশ হাজার ফেরেশতা শরিক ছিল।\" (আল-বেদায়া ৫ম খন্ড ১৫ পৃষ্ঠা)।\n\nপ্রথম বর্ণনায় বুঝা গেল- হুযুর [ﷺ] একই সময় তাবুক এবং মদীনা উভয় স্থানে উপস্থিত ছিলেন। নবীজীর জন্য জমিন সংকুচিত হয়ে গিয়েছিল। এই ঘটনার পরও যদি কেউ বলে- নবীজী [ﷺ] একসাথে বিভিন্ন স্থানে হাযির হতে পারেন না- তাহলে তাকে অন্ধ জাহেল ছাড়া আর কি বলা যাবে?\n\nজঙ্গে তাবুকের সংক্ষিপ্ত ঘটনাঃ\nনবী করীম [ﷺ] ঊনিশকিংবা বিশ দিন তাবুকে অবস্থান করেন। এই অভিযানের সংবাদ পেয়ে খৃষ্টান সামন্ত রাজারা একে একে সন্ধি প্রস্তাব নিয়ে হাযির হলো। তাদের মধ্যে আয়লার অধিপতি ইউহনা এবং “জারবা ও আজরুহ\" শহরদ্বয়ের সামন্তগণ উল্লেখযোগ্য। তারা সকলে নিয়মিত জিযিয়া কর প্রদানের অঙ্গীকার করে নবী করীম [ﷺ]-এঁর সাথে শান্তিচুক্তিতে স্বাক্ষর করে। নবী করীম [ﷺ] তাদেরকে নিরাপত্তানামা লিখে দেন (সূত্র : বেদায়া-নেহায়া)।\n\nরোম অধিপতি হিরাক্লিয়াস সে সময় কুসতুনতুনিয়া থেকে সিরিয়ার হিমস শহরে এসে অবস্থান করছিল। নবী করীম [ﷺ] হযরত দাহইয়া কলবী (رضي الله عنه)-এঁর মাধ্যমে হিরাক্লিয়াসের নিকট হিমস শহরে পূণরায় একখানা দাওয়াতি পত্র প্রেরণ করেন। হিরাক্লিয়াস তার আমাত্যবর্গকে ডেকে পত্রের মর্ম অবগত করিয়ে ইসলাম গ্রহণের ব্যপারে তাদের মতামত জানতে চাইলে তারা উত্তেজিত হয়ে দরবার ত্যাগ করেন। হিরাক্লিয়াস ভীত হয়ে তার প্রস্তাব প্রত্যাহার করে নেয় এবং খৃষ্টান ধর্মের প্রতি তার আনুগত্য পুনঃঘোষণা করে। সে বদনসিবই রয়ে গেল। পূর্বে হিজরী সপ্তম সালেও তার কাছে দাওয়াতি পত্র প্রেরণ করা হয়েছিল।\n\nদুমাতুল জন্দল নামক স্থানে অধিপতি উকাইদির ইবনে আবদুল মালিক নামক খৃষ্টান সামন্তের নিকট খালেদ ইবনে ওয়ালিদ (رضي الله عنه)-কে ৪০০ সৈন্য দিয়ে প্রেরণ করা হয়। হযরত খালেদ (رضي الله عنه) দুমাতুল জন্দলে উপস্থিত হয়ে উকাইদির ও তার ভাই হাসসানকে দেখতে পেয়ে তাদের উপর আক্রমণ পরিচালনা করে হাসসানকে নিহত করেন এবং উকাইদিরকে ধরে নিয়ে আসেন। সে জিযিয়া কর আদায় করার শর্তে নবী করীম [ﷺ]-এঁর সাথে সন্ধি চুক্তি করে আত্মরক্ষা করে। তাবুক যুদ্ধই রাসুলুল্লাহ [ﷺ] এঁর জীবনের সর্বশেষ বড় যুদ্ধ।\n\nমদীনায় প্রত্যাবর্তন ও মুনাফিকদের মসজিদে দিরার ধ্বংসঃ\nতাবুক অভিযান শেষ করে নবী করীম [ﷺ] মদীনার পথে রওয়ানা হন। মদীনা শরীফের কাছাকাছি পৌঁছে তিনি খবর পেলেন, মুনাফিকরা ইত্যবসরে কুবায় একটি পৃথক মসজিদ তৈরি করে ফেলেছে। এই মসজিদটি মুসলমানদের ক্ষতি করার উদ্দেশ্যে দূর্গ হিসাবে নির্মাণ করা হয়েছিল। এজন্য আল্লাহ তায়ালা এই মসজিদকে “মসজিদে দিরার\" বা ক্ষতিকর মসজিদ বলে আখ্যায়িত করে একে ধ্বংস করে দেয়ার নির্দেশ দেন। মসজিদে কুবার বিরুদ্ধে এই মসজিদটি তৈরি করা হয়েছিল। আবু আমের পাদ্রি এই মসজিদের নির্মাতা। নবী করীম [ﷺ] মদীনায় পৌছার পূর্বেই মালেক ও আছেম নামের দুই ভাইকে পাঠিয়ে উক্ত মসজিদটি জালিয়ে দেন। (সূত্র : বেদায়া-নেহায়া) [এখনও বাতিল পন্থীরা সুন্নী মসজিদের বিপরীতে বাতিল মতবাদ প্রচারের উদ্দেশ্যে পৃথক মসজিদ তৈরী করে। এগুলোও মসজিদে দিরার হিসাবে গন্য।]\n\nনবী করীম [ﷺ] মদীনা শরীফের নিকটবর্তী হয়ে মদীনা শরীফকে উদ্দেশ্য করে বললেন- “এটা তাবা\" এবং ওহোদ পাহাড়কে উদ্দেশ্য করে বললেন- “এটি ওহোদ পাহাড়\"- সে আমাকে ভালবাসে এবং আমিও ওহোদকে ভালবাসি।\" সে সময় থেকে মদীনা শরীফের সাথে “তাইয়েবা\" যোগ হয়ে মদীনা তাইয়েবা হয়। ওহোদ পাহাড় পাথর হয়েও নবী কারিম [ﷺ] কে ভালবাসে। একারণে নবী করীমও [ﷺ] ওহোদকে ভালবাসতেন। যে প্রেমিক রাসূলকে [ﷺ] ভালবাসবে, নবী করীমও [ﷺ] নিশ্চয়ই তাকে ভালবাসবেন। [মুসলিমঃ ৩২৪১ ইফাবা]\n\nনাজ্জাশীর (رحمة الله عليه) জানাযাঃ\nরমযানের প্রথম ভাগে মদীনায় আসার পর তিনি আবিসিনিয়ার মুসলমান বাদশাহ আসহামা নাজ্জাশীর মৃত্যু সংবাদ ওহীর মাধ্যমে প্রাপ্ত হন। নবী করীম [ﷺ] এবং আবিসিনিয়ার মধ্যখানের যাবতীয় প্রতিবন্ধকতা দূর হয়ে গেল। তিনি নাজ্জাশীকে চোখের সামনে রেখে জানাযা পড়ালেন। তাবুক থেকে ফেরৎ এসে প্রথমে তিনি মসজিদে নববীতে কিছুক্ষণ অবস্থান করেন। মদীনার নারী-পুরুষ-যুবা-শিশু নির্বিশেষে সকলেই ঘর থেকে বের হয়ে নবী করীম [ﷺ]-কে অভ্যর্থনা জ্ঞাপন করেন এবং গেয়ে উঠেনঃ\n\nطلع البدر علينا ـ من ثنيات الوداع\nوجب الشكر علينا ـ مادعا لله داع ـ\n\nতাঁরা হিজরতের সময়ও নবীজীর আগমনে এরূপ গেয়েছিলেন।\nতাবুকের যুদ্ধ হতে ফেরত এসে নবী করীম [ﷺ] হযরত আলী (رضي الله عنه) কে লক্ষ্য করে এরশাদ করলেনঃ\n\nرجعنا من الجهاد الا صغير الى الجهاد الاكبر ـ\n\nঅর্থঃ- “আমরা ছোট যুদ্ধ শেষ করে এবার বড় যুদ্ধের দিকে (নফসের বিরুদ্ধে) অগ্রসর হলাম\" (বায়হাকীঃ ৩৮৪, কিতাবুল জিহাদ)। মানুষ শত্রুর চেয়ে নফ্ছশত্রু অনেক ভয়ঙ্কর। তাই নফছ শয়তানের বিরুদ্ধে জেহাদ করা হলো বড় জেহাদ।"
  },
  {
    "1": "মুনাফিক সর্দার ইবনে উবাইর মৃত্যু ",
    "2": "পঁয়তাল্লিশতম অধ্যায়ঃ মুনাফিক সর্দারের মৃত্যুঃ\nপ্রসঙ্গঃ মোনাফিক সর্দার আবদুল্লাহ ইবনে উবাই-এর মৃত্যুঃ নবী করীম [ﷺ] কর্তৃক তার নামাযে জানাযা পড়ার রহস্য\n﻿নবী করীম [ﷺ] ৯ম হিজরীর রমযান মাসের প্রথম দিকে তাবুক থেকে মদীনায় প্রত্যাবর্তন করেন। শাওয়াল মাসের শেষের দিকে মদীনার মোনাফিক সর্দার আবদুল্লাহ ইবনে উবাই অসুস্থ হয়ে পড়ে এবং যিলকদ মাসের প্রথমভাগে মৃত্যুবরণ করে জাহান্নামী হয়। ইসলামের ভিতরের এই শত্রুর অসুখের খবর শুনে নবী করীম [ﷺ] তাকে দেখাশুনা করতেন। নবী করীম [ﷺ]-এঁর মহানুভবতা ছিল অতুলনীয়।\n\nতার মৃত্যুর দিন নবী করীম [ﷺ] তাকে দেখতে গেলেন। কথার এক পর্যায়ে তিনি মোনাফেক আবদুল্লাহকে বললেন - “আমি তোমাকে ইহুদীদের সাথে গোপন যোগাযোগ রক্ষা করতে এবং তাদের প্রতি আন্তরিক ভালবাসা রাখতে নিষেধ করেছিলাম।\" আবদুল্লাহ রাগতঃ স্বরে জবাব দিল - “আসআদ ইবনে জুরারা (সাহাবী) তো ইহুদীদের প্রতি ঘৃণা পোষণ করতো-তার কি লাভ হয়েছে - ইয়া রাসূলাল্লাহ? একজনের মৃত্যুর সময় তাকে র্ভৎসনা করা ঠিক নয় - বরং আমার গোসলের সময় আপনি নিজে উপস্থিত থাকবেন, আমার কাফনের জন্য আপনার গায়ের জামাখানা দিবেন এবং আমার জানাযার নামায আপনি পড়াবেন।“\n\nদয়াল নবী [ﷺ] তার এই অন্যায় আবদারও রক্ষা করলেন। যখন তার জানাযা পড়ানোর জন্য নবী করীম [ﷺ] তৈরি হলেন, তখন হযরত ওমর (رضي الله عنه) আর ধৈর্য্য ধারণ করতে পারলেন না। তিনি নবী করীম [ﷺ]-এঁর চাদর মোবারক টেনে ধরে বাধা দিয়ে বললেন - “ইয়া রাসূলাল্লাহ! আল্লাহ তায়ালা এই মোনাফিকদের বিরুদ্ধে আয়াত নাযিল করে তাদের জন্য মাগফিরাত কামনা করতে নিরুৎসাহিত করেছেন। তা সত্বেও কি আপনি তার জানাযা পড়াতে যাবেন? নবী করীম [ﷺ] শান্ত স্বরে আল্লাহর আয়াতের মর্মব্যাখ্যা বুঝিয়ে বললেন - “হে ওমর, আল্লাহ তায়ালা বলেছেন, হে রাসূল! মোনাফিকদের জন্য মাগফিরাত কামনা করা এবং না-করা-আপনার ইচ্ছাধীন। তবে আপনি যদি ৭০ বারও তাদের জন্য মাগফিরাত কামনা করেন, তাহলে আল্লাহ তায়ালা আপনার এই দুশমনদেরকে কখনও ক্ষমা করবেন না।\" এখানে আল্লাহ তায়ালা আমাকে এখতেয়ার দিয়েছেন-মাগফিরাত চাওয়া-না চাওয়ার ব্যাপারে। এখনও পরিষ্কারভাবে নিষেধ করেন নি। তাই প্রয়োজন হলে আমি ৭০ বারের চেয়েও বেশী তাদের জন্য ক্ষমা প্রার্থণা করবো।\" (কেননা, আমি তো রাহমাতুল্লিল ‘আলামীন)\n\nহযরত ওমর (رضي الله عنه) বললেন - “এই মোনাফিক অমুক অমুক দিন আপনার সম্পর্কে কত জঘন্য উক্তি করেছে! এরপরও কি তার জানাযা পড়াবেন?\" নবী করীম [ﷺ] হযরত ওমর (رضي الله عنه)-এঁর ভক্তিপূর্ণ আব্দার উপেক্ষা করেই উক্ত মোনাফিকের জানাযা পড়ালেন (বোখারী ও মুসলিম)।\n\nযখন জানযার নামায শেষ হয়ে গেল, তখন উপস্থিত এক হাজার মোনাফিক নবীজীর বদান্যতায় মুগ্ধ হয়ে তওবা করে খাঁটি মুসলমান হয়ে গেল (তাফসীর রুহুল বয়ান ও তাফসীর নাঈমী)! এর পরপরই কাফের ও মোনাফিকদের নামাযে জানাযা পড়ানোর পরিষ্কার নিষেধাজ্ঞাসূচক সূরা তওবার আয়াতটি নাযিল হয় (সূত্র : ইবনে কাসীর কৃত বেদায়া ও নেহায়া-বোখারী শরীফের সূত্রে) আয়াতটি হলঃ\nوَلاَ تُصَلِّ عَلَى أَحَدٍ مِّنْهُم مَّاتَ أَبَدًا وَلاَ تَقُمْ عَلَىَ قَبْرِهِ\n\n“হে রাসূল! আপনি (আজ থেকে) মুনাফিকদের মৃত্যুর পর তাদের জানাযা পড়াবেন না এবং তাদের কবরপার্শ্বেও দাঁড়াবেন না\"- (সুরা তওবাহ, ৮৪ আয়াত)। তাই কাফির ও মুনাফিকদের জন্য দোয়া করা হারাম।\n\nহযরত ওমর (رضي الله عنه) এবার বুঝতে পারলেন নবী করীম [ﷺ]-এঁর দূরদৃষ্টি ও অদৃশ্য জ্ঞানের (ইলমে গায়েব) আসল মর্মকথা। এক মোনাফিকের জানাযা পড়ানোর মধ্যে হাজার লোকের ইসলাম গ্রহণের মর্ম ছিল লুক্কায়িত। নবী করীম [ﷺ]-এঁর আসল লক্ষ্য ও মূল উদ্দেশ্যের শুভ ফলাফল দেখে ওমর (رضي الله عنه) বলেছেন - “নবী করীম [ﷺ]-কে বাধা দেয়ার ঐ দুঃসাহসে এখনও আমি লজ্জিত। আল্লাহ্ ও তাঁর রাসূল [ﷺ] -ই প্রকৃত রহস্যের সমধিক জ্ঞান রাখেন’ (সূত্র : বেদায়া ও নেহায়া ৫ম খণ্ড ৩৫ পৃষ্ঠা)।\n\nউল্লেখ্য, এখানে একটি শব্দ খুবই গুরুত্বপূর্ণ। তা হলো- الله ورسوله اعلم অর্থাৎ “আল্লাহ ও তাঁর রসুলই সর্বজ্ঞ। এটি হযরত ওমরের উক্তি। তিনি ‘সর্বজ্ঞ’ (اعلم) শব্দটি আল্লাহ ও তাঁর রসূল উভয়ের জন্যই সমভাবে ব্যবহার করেছেন। রসূল [ﷺ]-কে ‘সর্বজ্ঞ’ বলা হলে ওহাবী-মউদুদীন্থী মৌলভীগণ ‘শেরেক শেরেক’ বলে চিৎকার করে উঠে! আমাদের শুধু একটি প্রশ্ন- কার বিরুদ্ধে এই ফতোয়া? হযরত ওমর (رضي الله عنه)-এঁর বিরুদ্ধে নয়তো? আমরা তো তাঁর অনুসারী মাত্র। সাহাবীগণ (رضي الله عنهم) সর্বদাই বলতেন আল্লাহ ও তাঁর রসূল সর্বজ্ঞ। এই বাক্যে কর্তা দুজন কিন্তু ক্রিয়া মাত্র একটি। উক্ত আ’লামু ক্রিয়াটি আল্লাহ ও তাঁর রসূলের জন্য সমভাবে প্রযোজ্য। এটা শিরক নয় বরং সুন্নাত। যারা তিনটি বিষয়ে বিশ্বাস করবে তারা পূর্ণ মোমিন।\n\n(১) রসূল [ﷺ] আল্লাহর জাতি নূরের জ্যোতি হতে সৃষ্টি (সূত্র : মুসান্নাফে আব্দুর রাজ্জাকঃ ১৮, মাওয়াহিব ও যারক্বানী)।\n(২) নবীজী [ﷺ] আল্লাহর নিকট থেকে ইলমে গায়েব শিক্ষা লাভ করেছেন (তাফসীরে জালালাইন সূরা নিসা-১১৩ নং আয়াতের ব্যাখ্যা)\n(৩) তিনি আলমে খলক বা সৃষ্টি জগতের সর্বত্র হাজির-নাযির। আল্লাহ হচ্ছেন সর্বত্র বিরাজমান (তাফসীরে রাগেব ইসপাহানী-সূরা আহযাব: আয়াত নম্বর ৪৫ “শাহিদান।\")"
  },
  {
    "1": "প্রথম হজ্ব পালন",
    "2": "ছিচল্লিশতম অধ্যায়ঃ ইসলামের প্রথম হজ্বঃ\nপ্রসঙ্গঃ হযরত আবু বকর (رضي الله عنه) আমীরুল হজ্ব মনোনীত, পরবর্তী বৎসর থেকে কিয়ামত পর্যন্ত মুশরিকদের হজ্ব নিষিদ্ধ ঘোষিত, নবী করীম [ﷺ]-এঁর ভবিষ্যৎবাণীর সত্যতাঃ\n﻿ইসলামের পাঁচটি স্তম্ভ বা রুকনের মধ্যে হজ্ব হচ্ছে নুযুলের ধারাবাহিকতায় পঞ্চম ও শেষ রুকন। নবুয়তের ২১ বছরের শেষ মাথায় ৯ম হিজরীতে শাওয়াল মাসে হজ্বের আয়াত নাযিল হয়। আয়াতটি হলো-\n\nولله على الناس حج البيت من استطاع اليه سبيلا\n\nঅর্থঃ- “যে ব্যক্তির হজ্বে যাওয়ার সমর্থ আছে আল্লাহ তার উপর হজ্ব ফরয করেছেন।\"\n\nতাই অষ্টম হিজরীতে মক্কা বিজয়, হোনায়ন যুদ্ধ এবং তায়েফ যুদ্ধ শেষে নবী করীম [ﷺ] মদীনায় প্রত্যাবর্তন করার পর ৯ম হিজরী শাওয়াল মাসে হজ্ব ফরয করা হয় ও উক্ত আয়াত নাযিল হয়। সুতরাং ৯ম হিজরীতে শুধু ওমরাহ করেই হুজুর [ﷺ] মদীনায় ফিরে আসেন।\n\nআল্লাহর ঘরের ব্যবস্থাপনা পূর্ব হতেই কোরাইশদের মাধ্যমে সম্পন্ন হতো। তাই তাদের নির্ধারিত মাসে ও তারিখেই অর্থাৎ ৯ম হিজরীর জিলক্বদ মাসে প্রথম হজ্ব আদায় করতে হয়েছে। এ বছর বার্ষিক তাওয়াফের ব্যবস্থাপনার দায়িত্ব অর্পিত হয়েছিলো বনু কেনানার উপর। তারা নিজেদের সুবিধা অনুযায়ী ১মাস পূর্বেই যিলক্বদ মাসের ১০ তারিখে তাওয়াফের তারিখ ঘোষণা করলো। ইমাম হাদ্দাদী (رضي الله عنه) বলেন, ইসলামের প্রথম হ্জ্ব বনু কেনানার ব্যবস্থা মতে জিলক্বদ মাসে ১০ তারিখ অনুষ্ঠিত হয়। পরবর্তী বছর অর্থাৎ ১০ম হিজরীতে বিদায় হজ্ব নবী করীম [ﷺ]-এঁর ব্যবস্থাপনায় জিলহজ্ব মাসের ৯ তারিখে অনুষ্ঠিত হয় (তাফসীরে রুহুল বয়ান সূরা তওবা ১০ম পারা পৃষ্ঠা-৩৮৩)।\n\nমক্কা বিজয়ের বছর ৮ম হিজরীতে হজ্ব ফরজ না হওয়া সত্বেও নবী করীম [ﷺ] মক্কার মুসলিম শাসক আত্তাব ইবনে উছাইদ-এর নেতৃত্বে স্থানীয় মুসলমানদের নিয়ে আরাফায় গমন করে উকুফ করার জন্য তাঁকে নির্দেশ দিয়ে এসেছিলেন। (সূত্র: ইবনে কাসীর কৃত বেদায়া-নেহায়া)।\n\n৯ম হিজরীতে রসূল করীম [ﷺ] মুসলমানদের হজ্ব আদায় করার জন্য হযরত আবু বকর (رضي الله عنه)-কে আমীর নিযুক্ত করেন। হযরত আবু বকর (رضي الله عنه)-এঁর সাথে ৩০০ সাহাবাকে মদীনা শরীফ থেকে প্রেরণ করা হয়। রসূল করীম [ﷺ] ২০টি উট কোরবানীর জন্য সাথে দিয়ে দেন। হযরত আবু বকর (رضي الله عنه) আরো ৫টি উট সংগ্রহ করে নেন। হযরত আবু বকর (رضي الله عنه) কাফেলা নিয়ে হজ্বের উদ্দেশ্যে রওনা দেওয়ার পর শাওয়াল মাসে সুরা তওবার প্রথম ৪০টি আয়াত নাযিল হয়। আল্লাহর ঘরে ভবিষ্যতে কারা কারা হজ্ব ও ওমরাহ করতে পারবে না - এ সংক্রান্ত নির্দেশ এই সূরায় ছিলো। আল্লাহ তায়ালা উক্ত সূরার ২৮ ও ২৯ নং আয়াতে মুশরিকদের জন্য এই বছরের পর হতে হজ্ব ও ওমরায় আগমন চিরদিনের জন্য নিষিদ্ধ করে দেন। শুধু ৯ম হিজরীর হজ্বে তারা অংশগ্রহণ করতে পারবে বলে অনুমতি দেয়া হয়।\n\nতাই আল্লাহর এই গুরুত্বপূর্ণ নির্দেশ পাঠ করে শোনানোর জন্য নবী করীম [ﷺ] ছূরা তওবার প্রথম চল্লিশটি আয়াত লিখে এবং অন্যান্য নির্দেশসহ আপন জামাতা হযরত আলী (رضي الله عنه)-কে প্রেরণ করেন। পথিমধ্যে হযরত আবু বকর (رضي الله عنه)-এঁর সাথে তিনি মিলিত হন। আমীরুল হজ্ব হিসাবে হযরত আবু বকর (رضي الله عنه) এই বছর আরাফাতের ময়দানে বনু কেনানার নির্ধারিত ১০ই যিলক্বদ তারিখেই হজ্বের খুতবা প্রদান করেন। হযরত আলী (رضي الله عنه) নবীজী [ﷺ] এঁর প্রতিনিধি হিসাবে সূরা তওবার চল্লিশ আয়াত সংবলিত নির্দেশ পাঠ করে শোনান। মিনাতেও তিনি উক্ত ঘোষণা পাঠ করেন।\n\nঘোষণা পত্রে চারটি বিষয় ছিলো যথাঃ- (১) এই বছরের পর কোন মুশরিক তাওয়াফ করার জন্য মক্কায় আসতে পারবে না, (২) কোন উলঙ্গ ব্যক্তি আল্লাহর ঘর তাওয়াফ করতে পারবে না, (৩) মু’মিন ব্যতিত কেউ বেহেশতে প্রবেশ করবে না, যাদের সাথে নবী করীম [ﷺ]-এঁর চুক্তি রয়েছে। উক্ত চুক্তির মেয়াদের পর তা আর নবায়ন করা হবেনা এবং যাদের সাথে চুক্তি নেই অথবা চার মাসের কম সময়ের জন্য চুক্তি আছে তাদেরকে চার মাস সময় দেয়া হবে। সে মোতাবেক চারমাস রবিউস সানীর ১০ তারিখে উত্তীর্ণ হয়ে যাবে।\n\nএই ঘোষণার ফলে মুশরিকদের তাওয়াফ চিরদিনের জন্য বন্ধ হয় যায় কিন্তু সম্পাদিত চুক্তির মেয়াদকাল পর্যন্ত তাদের আগমন ও তাওয়াফের অনুমতি বহাল রাখা হয়।\n\nরাজনৈতিক এই সিদ্ধান্তের প্রভাব ছিল সুদূরপ্রসারী। পরবর্তী বছরে নবী করীম [ﷺ] বিদায় হজ্বে এক লক্ষ ছাব্বিশ হাজার সাহাবী নিয়ে হজ্ব আদায় করেন। একজন মুশরিকও এই হজ্বে শরীক হতে পারেনি। হজ্ব ও ওমরাহ সংক্রান্ত বিস্তারিত হুকুম আহকামসহ ইসলামী জীবনের অন্যান্য গুরুত্বপূর্ণ বিষয় এ বিদায় হজ্বেই ঘোষণা করা হয়।\n\nযে মক্কা মোয়ায্যমা হতে নবী করীম [ﷺ] একদিন বিদায় নিতে বাধ্য হয়েছিলেন, আজ সেই বিতাড়ণকারীরাই চিরদিনের জন্য বিতাড়িত হলো- আল্লাহর নির্দেশে। “আল্লাহর মাইর-মানুষের বাইর।\" তিনি প্রিয নবী করীম [ﷺ]-এঁর জন্য মক্কা মোয়ায্যমাকে চিরদিনের জন্য নিষ্কন্টক করে দিলেন।\n\n[“পবিত্র হজ্ব গুনাহসমূহ ধূয়ে এভাবে পরিষ্কার করে দেয়- যেভাবে পানি ময়লাকে ধূয়ে পরিষ্কার করে দেয়\" (মিশকাত ও বোখারী)। হজ্বে মকবুলের পুরস্কার হচ্ছে জান্নাত - কিন্তু মদীনার রওযা মোবারকের যিয়ারত হচ্ছে জান্নাতের মালিকের স্বাক্ষাত এবং শাফাআত পাওয়ার গ্যারান্টি। বস্তুতঃ যিয়ারতের দ্বারা রসূলও [ﷺ] পাওয়া যায় এবং জান্নাত ও পাওয়া যায়। এখানে একটি প্রশ্ন জাগতে পারে। তা হলো- ৯ম হিজরীতে হুজুর [ﷺ] হজ্ব করেন নি কেন? এই প্রশ্নের একাধিক জওয়াব আছে। তন্মধ্যে উল্লেখযোগ্য জওয়াব হলো- তিনি জানতেন আগামী বৎসর ১০ হিজরী পর্যন্ত তিনি হায়াত পাবেন - তাই বিলম্ব করেছিলেন। এটাই মৃত্যু সম্পর্কীয় ইলমে গায়েব। হুযুর [ﷺ]-কে আল্লাহ পাক পঞ্চগায়েবের ইলমও দান করেছেন। পঞ্চগায়েবের ইলম আল্লাহর জন্য যাতী (নিজস্ব ক্ষমতা) এবং রাসূল পাক [ﷺ] এঁর জন্য আতায়ী (আল্লাহ্ প্রদত্ত)।]"
  },
  {
    "1": "বিদায় হজ্ব",
    "2": "সাতচল্লিশতম অধ্যায়ঃ বিদায় হজ্ব ১০ম হিজরীঃ\nপ্রসঙ্গঃ আরাফাতের খুতবা, আরাফাতের মসজিদে নামিরার স্থানে ও মোযদালিফার মাশআরিল হারাম মসজিদের স্থানে দুই নামায একত্রে আদায়; নবী করীম [ﷺ]-এঁর পিতা-মাতার পুনঃজীবন লাভ ও ইসলাম গ্রহণ, প্রাসঙ্গিক কথা, ইনতিকালের আগাম সংবাদঃ\n﻿মক্কাবাসীগণ পূর্ব হতেই হজ্বের মৌসুমে (শাওয়াল, যিলকদ ও যিলহজ্ব) আরাফাত ও মিনায় অবস্থান করতো এবং শেরেকী পন্থায় আল্লাহর ঘর তাওয়াফ করতো। নবী করীম [ﷺ]ও নিয়মিতভাবে ঐ সময় আরাফাত এবং মিনায় যেতেন এবং আল্লাহর ইবাদতে মশগুল থাকতেন। হিজরতের পূর্বে তিনি মিনায় মদীনাবাসীদের নিকট ইসলামের দাওয়াত দিতেন। একাধারে তিন বৎসর তিনি হজ্বের মৌসুমে আগত মদীনাবাসী নারী-পুরুষদের সাথে মিনার আকাবায় মিলিত হয়ে হিজরতের কথা পাকাপোক্ত করেছিলেন। তখন মদীনাবাসী মুসলমানদের সংখ্যা ছিল ৯০জন। হিজরতের পর তিনি চারবার ওমরাহ ও একবার হজ্ব আদায় করেন।\n\nপ্রথমবার ৬ষ্ঠ হিজরীতে ওমরা করতে এসে হোদায়বিয়া হতে ফেরত যান। এটাও ওমরার মধ্যে গণ্য হয়। পরের বৎসর ৭ম হিজরীতে সন্ধির শর্ত অনুযায়ী ওমরাতুল ক্বাজা পালন করেন। ৮ম হিজরীতে মক্কা বিজয়ের পর হোনায়ন ও তায়েফ যুদ্ধ শেষে জি’রান নামক স্থান থেকে এহরাম বেঁধে ওমরা আদায় করেন। ৪র্থ ওমরা আদায় করেন বিদায় হজ্বের সাথে।\n\nদ্বিতীয় ওমরাহ্ আদায় করার সময় (৭ম হিজরী) মক্কা শরীফ কোরাইশদের দখলে ছিল। সেসময় কা’বার ভিতরে ৩৬০টি মূর্তি ছিল। এমতাবস্থায় নবী করীম [ﷺ] সাহাবীদেরকে নিয়ে আল্লাহর ঘর তাওয়াফ করেন এবং বাইরে নামায আদায় করেন। এতে সাহাবীগণের মনে খট্কা লাগে। নবী করীম [ﷺ] তাঁদেরকে শান্তনা দিয়ে বললেন, “আমাদের নিয়ত হচ্ছে আল্লাহর ঘরের বাইরে তাওয়াফ করা - ভিতরের মূর্তির তাওয়াফ করা নয়। আল্লাহ নিয়ত অনুযায়ী বরকত দেবেন।\" (পেটের ভিতরে পেশাব পায়খানা রেখেও নামায পড়া যায়।)\n\nএতে একটি মাসয়ালা জানা হয়ে গেল যে, কোন পবিত্র স্থানে অপবিত্র কর্মকান্ড অনুষ্ঠিত হলেও উক্ত পবিত্র স্থানের বৈধ অনুষ্ঠানে যোগদান করা উচিত। যদি ওখানকার অন্যায় কাজ বন্ধ করা সম্ভব না হয়, তবে একারণে মূল বৈধ কাজ বাদ দেয়া যাবে না। যেমন- কোন মাজারে নারী-পুরুষ একসাথে জেয়ারত করলে অথবা শরীয়ত বিরোধী কোন কার্য-কলাপ সেখানে অনুষ্ঠিত হলে এই অযুহাতে মূল জেয়ারত বন্ধ করা যাবে না। কেননা, জেয়ারত করা সুন্নত। শক্তি থাকলে শরিয়ত বিরোধী কার্য-কলাপ বন্ধ করা ওয়াজিব। নতুবা নিজে নিজে জেয়ারত করে চলে আসবে। (শামী, বাহারে শরীয়ত)।\n\nনবম হিজরীতে নবী করীম [ﷺ] নিজে হজ্ব না করে হযরত আবু বকর সিদ্দিক (رضي الله عنه)-কে আমীর বানিয়ে ৩০০ লোক পাঠিয়ে প্রথম হজ্ব পালন করান। সে বছর মুশরিকরাও তাওয়াফ করতে এসেছিলো। তাই হযরত আবু বকর (رضي الله عنه)-এর নেতৃত্বে মুসলমানদের হজ্ব ছিলো মুসলমান ও মুশরীকদের মিশ্রিত হজ্ব। মুশরীকগণ তাদের শেরেকী প্রথা অনুযায়ী হজ্ব বা তাওয়াফ করেছিলো এবং মুসলমানগণ ইসলামী কায়দায় হজ্ব আদায় করেছিলেন। এই বৎসরই ছিলো মুশরীকদের শেষ সুযোগ। হযরত আলী (رضي الله عنه)-কে পাঠিয়ে নবী করীম [ﷺ] আরাফা ও মিনায় আল্লাহর ঘোষণা প্রচারের ব্যবস্থা করেন এই বলে যে, “১০ম হিজরী থেকে মুশরীকদের জন্য হজ্ব ও ওমরায় আগমন সম্পূর্ণ নিষিদ্ধ করা হলো।“ এভাবে মক্কা, আরাফাত, মুযদালিফা ও মিনাকে মুশরীক মুক্ত করে নবী করীম [ﷺ] ১০ম হিজরীতে নিজে হজ্ব আদায় করার ব্যবস্থা করেন। বিলম্বের এটাই মূল কারণ। সংস্কার কাজ করা যে কত কঠিন ও সময় সাপেক্ষ - হজ্বের এ ঘটনার মাধ্যমেই তার প্রমাণ পাওয়া যায়। পরিবেশ সৃষ্টি না করে প্রথম থেকেই চূড়ান্ত সিদ্ধান্ত নিলে তা বাস্তবায়ন করা খুবই কঠিন হয়ে দাঁড়ায়। একটি হজ্বের জন্য সুষ্ঠু পরিবেশ তৈরি করতে দুই বৎসর লেগেছিলো।\n\nহজ্বের প্রস্তুতিঃ\nনবী করীম [ﷺ] দশম হিজরীর হজ্ব মৌসুমের পূর্বেই ঘোষণা করে দেন যে, এ বৎসর হজ্ব আদায় করবেন। সাহাবীগণ যেন সমবেতভাবে নবী করীম [ﷺ]-এঁর সাথে হজ্বে গমনের প্রস্তুতি গ্রহণ করতে থাকেন। সারা আরবে সাজসাজ রব পরে গেল। আনন্দের ঢেউ খেলে গেল। সকলের মনে বিগত একুশ বৎসরের জুলুম-অত্যাচার, দেশত্যাগ, যুদ্ধ-বিগ্রহ, অবশেষে মক্কা বিজয়, কোরাইশদের চরম পরাজয় ও অপমান সব কিছুর ছবি চোখের সামনে একে একে ভেসে উঠতে লাগলো। মহানবীর [ﷺ] মহান হজ্ব যেন একই সাথে মহা বিজয়-মিছিলে পরিনত হতে লাগলো। চতুর্দিকে প্রস্তুতির ধূম পরে গেল।\n\nকিন্তু এতসব আনন্দ আয়োজনের মধ্যেও যেন বিদায়ের একটি করূণ সূর বেজে উঠলো। মহানবীর [ﷺ] উপর অর্পিত দায়িত্ব যেন চূড়ান্ত সমাপ্তিপথে দ্রুত এগিয়ে চলছে। হজ্বের প্রস্তুতির সাথে সাথে মহা নবী [ﷺ] মহাপ্রয়াণের প্রস্তুতিও মনে মনে গ্রহণ করতে লাগলেন।\n\nদশম হিজরীর যিলক্বদ মাসের ৫ দিন বাকী থাকতে নবী করীম [ﷺ] এক লক্ষ চব্বিশ হাজার মতান্তরে এক লক্ষ ছাব্বিশ হাজার সাহাবীর হজ্ব কাফেলা নিয়ে হজ্বে রওয়ানা দিলেন। এবং যিলহজ্ব মাসের চার তারিখে মক্কা মুয়াযযমায় উপস্থিত হলেন। মক্কা মুয়াযযমা নবী করীম [ﷺ]-এঁর আগমনে যেন পূনঃজীবন লাভ করলো। নবী করীম [ﷺ]-এঁর পদধূলিতে মক্কা ভূমি পুনরায় গৌরবান্বিত হলো। একলক্ষ ছাব্বিশ হাজার সাহাবায়ে কেরামের উপস্থিতিতে মক্কাভূমি জান্নাতে রূপান্তরিত হলো। সে বৎসরই মক্কার হাজুন কবরস্থানটি ‘জান্নাতুল মায়াল্লা’ উপাধীতে ভূষিত হলো। মক্কার এই দৃশ্য কেয়ামত পর্যন্ত দ্বিতীয়বার আর দেখা যাবেনা। এই জান্নাতী দৃশ্য কল্পনা করেই রাসূল-প্রেমিকদের হৃদয় হজ্বে গমনের জন্য আকুল হয়ে উঠে।\n\nমদীনা শরীফের মসজিদে নববীতে জোহর নামায আদায় করে তিনি রওয়ানা দেন এবং যুল-হোলায়ফা নামক স্থানে গিয়ে আসরের নামায দুই রাকাত অর্থাৎ কসর আদায় করেন। সেখান থেকেই তিনি ইহরাম পরিধান করে তালবিয়া বা \"লাব্বায়িক\" দোয়া পাঠ করেন। মদীনা শরীফের ৬ মাইল দূরে যুল-হোলায়ফা মদীনাবাসীদের ইহরামের মীকাত। মক্কা মোয়াযযমার পথে তিনি ৯ দিন সফর করেন। যেখানে যেখানে তিনি অবতরণ করে নামায আদায় করতেন ঐ স্থানগুলোতে পরবর্তীতে মসজিদ তৈরি হয়। সাহাবাগণের যুগে অবশ্য সব মসজিদ তৈরি হয়নি। তবুও তাঁরা যখনই এই পথে মক্কায় গমনাগমন করতেন তখন ঐ পবিত্র স্থানসমূহে বরকতের আশায় নামায আদায় করতেন এবং নবী করীম [ﷺ]-এঁর স্মৃতি বিজড়িত পবিত্র স্থান হিসেবে ঐ স্থানের তাযীম করতেন। ইবনে কছির (৭৭৪ হিজরী) তাঁর অমরগ্রন্থ ‘আলবেদায়া ওয়ান নেহায়া’তে এই স্থানগুলোর উল্লেখ করে কোন কোন সাহাবী এসব স্থানে নাময আদায় করতেন- তাদের নামও উল্লেখ করেছেন। তিনি আরও উল্লেখ করেছেন যে, পরবর্তী যুগের জাহেল ও মূর্খ লোকদের অবহেলায় ঐসব স্থানের অনেক স্মৃতি চিহ্নই বিনষ্ট হয়ে যায়।\n\n[পবিত্র স্থানসমূহ সংরক্ষণের গুরুত্ব\nনবী-রাসূল-অলী-আবদাল ও গাউছ-কুতুবগণের স্মৃতি চিহ্ন সংরক্ষণ করা ইসলামকে সতেজ রাখার একটি প্রকৃষ্ট উপায়। এটা ইসলামী ঐতিহ্যের প্রমাণ ও প্রতীক। যেখানে মহান সাধকগণের মাযার ও স্মৃতিচিহ্ন বিদ্যমান, সেখানে ইসলামের জোশ ও প্রেরণা উজ্জীবিত। উদাহরণ স্বরূপঃ মদীনা মোনাওয়ারা, বাগদাদ শরীফ, আজমীর শরীফ, সিরহিন্দ শরীফ, বেরেলী শরীফ, সিলেট, দিল্লী, পাকপত্তন, কালিয়ার শরীফ, কাচওয়াছা ফয়যাবাদ, ছিরিকোট, লাহোর, পানিপথ- ইত্যাদি স্থানের পবিত্র রওযা ও মাযারসমূহ। এসব মাযার ইতিহাসের জ্বলন্ত স্বাক্ষী ও মুসলিম ঐতিহ্যের প্রতীক। এগুলো হলো প্রেরণার উৎস। মাযার সমূহ ধ্বংস করার অর্থ - গোটা মুসলিম জাতির ইতিহাস ও ঐতিহ্যকে ধ্বংস করা। সৌদী সরকার তাই করেছে, তারা ইসলামী ঐতিহ্য হত্যাকারী।\n\nবর্তমান সৌদি রাজতন্ত্রের প্রতিষ্ঠাতা বাদশাহ আবদুল আযিয ১৯২৫-২৬ সালে মক্কা, মদীনা, তায়েফ ইত্যাদি স্থানের সাহাবীগণের, নবী পত্নীগণের ও বিবি ফাতিমার (رضي الله عنهم) মাযারসমূহ ধূলিস্যাত করে দিয়েছে। এতে করে দিনদিন সৌদি আরবের প্রকৃত ইসলামী প্রেরণা হ্রাস পাচ্ছে এবং বেদ্বীন আমেরিকার গোলামে তারা পরিণত হচ্ছে। ওহাবী রাজতন্ত্র যেদিন খতম হবে, সেদিন স্মৃতিচিহ্ন, স্মৃতিসৌধ ও মাযারসমূহ পুনঃপ্রতিষ্ঠিত হবে, ইনশাআল্লাহ। বর্তমানে বিদেশে অবস্থানরত কিছু কিছু সৌদি ওলামা রাজতন্ত্রের বিরুদ্ধে মুখ খুলছেন।\n\nমক্কা-মদীনার সুন্নী ওলামাগণ কোনঠাসা অবস্থায় আহাজারী করছেন। সৌদী বিশ্ববিদ্যালয়ের জনৈক অধ্যাপক আন্দোলনের নেতৃত্ব দিচ্ছেন। ১৯৯৪ সালে সৌদী সরকার অনেক আলেম-ওলামাকে জেলে পাঠিয়েছে। উলামা ও মসজিদের ইমামগণ দিনদিন সোচ্চার হয়ে উঠছেন। কমিউনিজম শত বৎসরের মাথায় এসে ভেঙ্গে পড়েছে। ওহাবীজমও শত বৎসরের মাথায় এসে ভেঙ্গে যাওয়া আশ্চর্যের কিছু নয়। বর্তমানে (২০০৭) ৮৩ বৎসর চলছে।]\n\nমক্কায় উপস্থিতি ও তাওয়াফ\nনবী করীম [ﷺ] যিলহজ্ব চাঁদের ৪ তারিখ রোববার সকালে সাহাবায়ে কেরাম (رضي الله عنهم)-দের নিয়ে মক্কা-মোয়াযযমায় প্রবেশ করে খানায়ে কা’বার তাওয়াফ করেন এবং সাফা-মারওয়ার সাঈ সমাপ্ত করেন - যারা প্রথমে শুধু ওমরাহ্ করার নিয়তে এহরাম বেঁধেছিলেন, তাদের এহরাম খুলে ফেলতে নির্দেশ দিলেন। এটাকে হজ্বে তামাত্তু বলা হয়। ঐ দিনই তিনি মক্কা-মোয়াযযমার পূর্বপ্রান্তে বাত্হা বা আবতাহ নামক স্থানে গিয়ে অবস্থান করতে লাগলেন। এ জন্য হুযুর [ﷺ]-কে আবতাহীও বলা হয়। ৭ তারিখ বুধবার পর্যন্ত তিনি ঐ স্থানেই অবস্থান করেন। এই সময় বিবি ফাতিমা (رضي الله عنها) ও উম্মুল মোমেনীনগণ হুযুর [ﷺ]-এঁর সাথে ছিলেন।\n\nহযরত আলী (رضي الله عنه) ছিলেন ইয়ামেন দেশে গভর্ণর হিসাবে। নবী করীম [ﷺ]-এঁর নির্দেশে হযরত আলী (رضي الله عنه) ইয়ামেন থেকে এসে তাঁর সাথে আবতাহ নামক স্থানে মিলিত হন। য্বিলহজ্ব মাসের ৮ তারিখ বৃহস্পতিবার হজ্বের উদ্দেশ্যে তিনি মীনায় গমন করেন এবং যোহর থেকে ৫ ওয়াক্ত নামায সেখানে আদায় করেন।\n\nআরাফায় গমন ও উকুফ পালন, হজ্বের ভাষণ প্রদানঃ\nনবী করীম [ﷺ] মক্কার হিসাব মতে ৯ য্বিলহজ্ব শুক্রবার সকাল বেলা মীনা থেকে পূর্ব দিকে আরাফাতের উদ্দেশ্যে রওয়ানা হন। সাথে একলক্ষ ছাব্বিশ হাজার সাহাবায়ে কেরামও মীনা থেকে আরাফাতের উদ্দেশ্যে রওয়ানা হন। লক্ষ কন্ঠের গগণবিদারী লাব্বায়িক ধ্বনীতে দুপাশের পর্বতমালা কেঁপে উঠলো। নবী করীম [ﷺ] আরাফাতে পৌছে মসজিদে নামীরার স্থানে দাঁড়িয়ে ঐতিহাসিক বিদায় হজ্বের ভাষণ (খুতবাহ প্রদান) করেন। উক্ত ভাষণে তিনি ইসলামের সাম্য ও ভ্রাতৃত্ব, আরব-আজমের ভেদা-ভেদহীন সমাজ ব্যবস্থা, সুদ হারাম, পরস্পর খুন-খারাবীর উপর নিষেধাজ্ঞা, নারীদের ইজ্জত-সম্ভ্রম রক্ষা, জীবনের নিরাপত্তা, সম্পদের নিরাপত্তা - ইত্যাদি বিষয়ে এক নীতি-নির্ধারণী সারগর্ভ ভাষণ প্রদান করেন। এই ভাষণকেই হজ্বের খুতবা বা বিদায়ী ভাষণ বলা হয়। যোহর নামাযের পূর্বে এই খুৎবা দেয়া হয়। অতঃপর তিনি জাবালে রহমতের পাদদেশে দোয়া-মোনাজাতে মশগুল হয়ে পড়েন। সেদিন তিনি মুসাফির হিসাবে যোহর ও আসর নামায একসাথে পরপর আদায় করেন, জুমা পড়েন নি। এই ব্যবস্থাকে ‘জময়ে তাকদীম’ বলা হয়। কিয়ামত পর্যন্ত আরাফাতের দিন শুধু মসজিদে নামিরার জমাতে এই নিয়ম চালু থাকবে। কিন্তু তাঁবুতে পড়লে যোহর ও আছর ভিন্ন ভিন্ন সময়ে পড়তে হবে।\n\nসন্ধ্যার কিছু পূর্বেই কোরআন মজিদের ঐতিহাসিক আয়াতটি নাযিল হয়। আল্লাহ তায়ালা উক্ত আয়াতে এরশাদ করেন-\n\nالْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلاَمَ دِينًا\n\n“আজকের দিনে আমি তোমাদের জন্য তোমাদের দ্বীনকে পরিপূর্ণতা দান করলাম। আর আমার নেয়ামতও তোমাদের উপর পরিপূর্ণ করে দিলাম। আর ইসলামকে তোমাদের দ্বীন হিসাবে তোমাদের জন্য পছন্দ করলাম\" (সূরা মায়েদাহ)। আয়াত হিসাবে এই আয়াতটিই সর্বশেষ নাযিল হয়। এরপর মীনাতে নাযিল হয় সর্বশেষ পরিপূর্ণ সুরা আন-নাসর।\n\nআরাফাতে উক্ত আয়াতটি নাযিল হওয়ার সাথে সাথে সাহাবীগণ আনন্দে আত্মহারা হয়ে উঠেন। কিন্তু হযরত আবু বকর সিদ্দিক, হযরত ওমর ও হযরত আবদুল্লাহ ইবনে আব্বাস (رضي الله عنهم) নীরবে কাঁদতে লাগলেন। কাঁদার কারণ জিজ্ঞাসা করা হলে তাঁরা বললেন - এই আয়াতে নবী করীম [ﷺ]-এঁর বিদায়ের প্রচ্ছন্ন ইঙ্গিতও রয়েছে। সুতরাং আমরা নবী করীম [ﷺ]-এঁর বিদায়-আশংকায় কাঁদছি।\n\nউক্ত আয়াতে নবুয়তধারার পরিসমাপ্তি এবং দ্বীনের পূর্ণাঙ্গতা সম্মন্ধে আল্লাহপাক যে শুভ সংবাদ দিয়েছেন- তা কত গুরুত্বপূর্ণ, জনৈক ইয়াহুদী পাদ্রীর উক্তিতে তা পরিষ্ফুট হয়ে উঠেছে।\n\nহযরত ওমর (رضي الله عنه)-এর খেলাফতকালে উক্ত ইয়াহুদী পাদ্রী তাঁর দরবারে এসে বললো, “হে আমীরুল মো’মেনীন\" আপনারা আপনাদের কোরআনে এমন একটি আয়াত পাঠ করেন যদি সেই আয়তটি আমরা ইয়াহুদী সম্প্রদায়ের উপর অবতীর্ণ হত তাহলে আমরা ঐদিনটিকে ঈদের দিন হিসাবে পালন করতাম। হযরত ওমর (رضي الله عنه) জিজ্ঞাস করলেন, সেই আয়াতটি কী ? ইয়াহুদী বললো, \"আল ইয়াওমা আকমালতু লাকুম…\" আয়াতটি। হযরত ওমর (رضي الله عنه) বললেন, উক্ত আয়াতটি যেদিনে, যে তারিখে ও যে সময় নাযিল হয়েছিলো তা আমার স্পষ্ট স্মরণ আছে। দুই ঈদের দিনে অর্থাৎ আরাফাতের দিনে ও জুমার দিনে, বিকাল বেলায়, নবী করীম [ﷺ]-এঁর উপর উক্ত আয়াতটি নাযিল হয়েছিলো। (বুখারীঃ আধুনিক প্রকাশনীঃ ৪৩, ইসলামী ফাউন্ডেশনঃ ৪৩, ৪২৫১, ৪৬০৬, তাওহিদ ফাঃ ৪৫; মুসলিম ৪৩/১ হাঃ ৩০১৭; মুসলিমঃ ইফাবাঃ ৭২৪৪, ৭২৪৫, ৭২৪৬; তিরমিজি ৩০৪৩, ৪৪০৭, ৪৬০৬, ৭২৬৮) অর্থাৎ হজ্ব ও জুমার দিন আমাদের নিকট ঈদের দিন। পবিত্র তারিখে, পবিত্র দিনে, পবিত্র স্থানে ও পবিত্র ক্ষণেই উক্ত আয়াতটি নাযিল হয়েছে।\n\n(বিঃদ্রঃ) কিছু জাহেল লোক বলে, দুই ঈদ ছাড়া শরীয়তে তৃতীয় কোন ঈদ নেই। জানা উচিত জুমা এবং আরাফাতের দিনও ঈদের দিন। এভাবে মীলাদুন্নবীর দিনও ঈদের দিন। ঈদের দিন নয়টি। (১) ঈদে রমাদ্বন (২) ঈদে কোরবান (৩) ঈদে জুমুয়া (৪) ঈদে আরাফাহ (৫) ঈদে লাইলাতুল বারায়াত (৬) ঈদে লাইলাতুল ক্বদর (৭) ঈদে আশুরা (৮) ঈদে নুযুলে মায়েদা (৯) ঈদে মীলাদুন্নবী বা ঈদে ইয়াওমে বেলাদাত (সূত্র: গুনিয়াতুত্বালেবীন, মাওয়াহিব, মাদারিজ-ইত্যাদি)।\n\nমোজদালেফায় রাত্রি যাপনঃ\nআরাফাতের ময়দানে নবী করীম [ﷺ] সন্ধ্যা পর্যন্ত অবস্থান করেন। দিনের মধ্যাহ্ন হতে সন্ধ্যা পর্যন্ত আরাফাত ময়দানে হাজীগণের অবস্থান করাকে ‘উকুফ’ বলা হয়। এই কাজটি হজ্বের ফরয। এই সামান্য সময় অবস্থানের ফলে আল্লাহ তায়ালা জীবনের সমস্ত গুনাহ্ ক্ষমা করে দেন। সূর্য ডুবে হলুদ রং অপসারিত হওয়ার পর নবী করীম [ﷺ] কাছওয়া নামক উটে আরোহণ করেন এবং পিছনে পালিত পুত্রের সন্তান ওসামা ইবনে জায়েদকে (رضي الله عنه) বসান। এই কাছওয়া উটটি হযরত আবু বকর (رضي الله عنه) হিযরতের সময় ক্রয় করে নবী করীম [ﷺ]-কে দান করেছিলেন। এই উটে সাওয়ার হয়েই নবী করীম [ﷺ] হাশরের ময়দানে উপস্থিত হবেন বলে একটি হাদিস এসেছে। হযরত আবু বকর (رضي الله عنه) কর্তৃক ক্রয়কৃত অন্য উটটির নাম ছিলো - আদবা; এটিতে চড়ে হাশরে যাবেন বিবি ফাতিমা (رضي الله عنها)। হযরত আবু বকর (رضي الله عنه)-এঁর অবদানকে রাসূলে মকবুল [ﷺ] এভাবেই সম্মানিত করেছেন।\n\nনবী করীম [ﷺ] সকল সাহাবীকে মুজদালীফার দিকে রওয়ানা দেওয়ার জন্য নির্দেশ দিলেন এবং পথিমধ্যে মাগরীব নামায না পড়ার কথা বলে দিলেন। কেননা, আরাফাত ও মুজদালিফার মধ্যখানে আব্রাহার হস্তি বাহিনীর উপর আল্লাহ তায়ালা গজব নাযিল করেছিলেন। মোযদালিফায় এসে নবী করীম [ﷺ] ঐ স্থানে অবস্থান করলেন - যেখানে হযরত আদম (عليه السلام) ও বিবি হাওয়া (عليه السلام) প্রথম বাসর রাত্রি যাপন করেছিলেন - খোলা আকাশের নিচে। এখানে উল্লেখ্য যে, আরাফাহ ও মুযদালিফা এই দুইটি স্থান আদি পিতা-মাতার স্মৃতিবিজড়িত স্থান। হাজীগণ আরাফাত ও মুযদালিফায় গমন করে আদি পিতা-মাতার স্মৃতি স্মরণ করে এবং কিছুক্ষণ পিতৃস্থানে অবস্থান করে। তদ্রূপ মীনা হলো, হযরত ইব্রাহীম (عليه السلام) ও হযরত ইসমাঈল (عليه السلام)-এঁর কঠিন পরীক্ষাস্থল। এখানে এসে হাজীগণ আল্লাহার পথে আত্মত্যাগের শিক্ষাগ্রহণ করেন। মূলতঃ পূর্ণহজ্ব ক্রিয়াটিই নবীগণের সম্পাদিত ক্রিয়া-কলাপের অনুষ্ঠান ও অনুকরণ ব্যতিত আর কিছুই নয় - এটাই ইবাদত বলে গণ্য। এখানে তিনি এক আযানেই মাগরিব ও এশার নামায একসাথে পরপর আদায় করেন। এটাকে জময়ে তাখীর বলে। হজ্বের দিন আরাফা ও মুযদালিফা ছাড়া অন্য কোন স্থানে দুই নামায একসাথে পড়ার বিধান নেই। এটাই হানাফী মাযহাবের সিদ্ধান্ত।\n\nমীনায় গমন ও চারদিন অবস্থান\nমোযদালিফায় রাত্রি যাপন করে ৭০টি করে কংকর সংগ্রহ করে ১০ তারিখ প্রত্যুষে ফজর নামায আদায় করে নবী করীম [ﷺ] সাহাবায়ে কেরাম সমবিভ্যাহারে মিনার দিকে রওনা হন। এক লক্ষ ছাব্বিশ হাজার সাহাবায়ে কেরাম তাঁর সঙ্গী। তাঁদের কণ্ঠে ধ্বনীত হচ্ছে- লাব্বাইক আল্লাহুম্মা লাব্বাইক! হে আল্লাহ, আমরা তোমার ডাকে হাজির! কি আবেগময় দৃশ্য! এভাবে কাফেলা মিনায় গিয়ে পৌঁছলো। এ সফরে নবী করীম [ﷺ] উটের পিঠে তুলে নিলেন ফযল ইবনে আব্বাস (رضي الله عنه)-কে।\n\nমিনায় পৌঁছেই তিনি জামরাতুল উলা বা বড় শয়তানকে ৭টি কঙ্কর মেরে তাঁবুতে ফিরে আসেন। হযরত ইসমাঈল (عليه السلام) কে যে জায়গায় কোরবানীর জন্য শোয়ানো হয়েছিল - সে স্থানটির নাম মাযবাহ। সেখানে নবী করীম [ﷺ] সাহাবীগণকে নিজেদের কোরবানী করার নির্দেশ দেন। সাহাবীগণ (رضي الله عنه) কোরবানী কাজ সমাধা করে ইহরাম খুলে ফেলেন। হযরত ইব্রাহীম (عليه السلام) ও হযরত ইসমাঈল (عليه السلام)-এঁর কোরবানী অনুষ্ঠানের প্রতি তারা শ্রদ্ধা নিবেদন করলেন, নিজেদের কোরবানী অনুষ্ঠানের মাধ্যমে। ঐদিনই তিনি সাহাবীগণসহ মক্কায় গমন করে তাওয়াফে যিয়ারত শেষ করে পুনঃ মিনায় এসে রাত্রিযাপন করেন। এটাই প্রকৃত সুন্নত। ১১, ১২ ও ১৩ জ্বিলহজ্ব তিনদিন তিনটি জামারায় পাথর নিক্ষেপ করলেন- প্রতিটিতে পর পর ৭টি করে ২১টি। এভাবে ১ম দিনে ৭টি, ২য় দিনে ২১টি, ৩য় দিনে ২১টি এবং ৪র্থ দিনে ২১টি মোট ৭০টি পাথর নিক্ষেপ করলেন শয়তানের উদ্দেশ্যে। কেয়ামত পর্যন্ত এই পাথর নিক্ষেপ একটি ওয়াজিব ইবাদতে পরিণত হয়ে গেল। নবীগণের অনুকরণের নামই ইবাদত। হাজীগণকে ১২ তারিখ পর্যন্ত তিনদিনে ৪৯টি কংকর মারতে হয়। ঐ দিন কোন কারণে সন্ধ্যার পূর্বে মিনা হতে বের হতে না পাড়লে ১৩ তারিখে আবারো ২১টি কংকর মারতে হবে।\n\nমাজবাহে গিয়ে কোরবানীর কাজ শেষ করে মাতা হলক করে ইহরাম খুলে নবী করীম [ﷺ] সাহাবায়ে কেরামকে নিয়ে ঐ দিনই ১০ই জিলহজ্ব তারিখে বাইতুল্লাহ যিয়ারত করতে গেলেন এবং তাওয়াফ যিয়ারত শেষে পূণরায় মিনায় ফিরে আসেন। এই তাওয়াফকে তাওয়াফে যিয়ারত বলা হয় এবং এটি হজ্বের শেষ ফরজ। হজ্বের ফরজ তিনটি, যথাঃ- (১) ইহরাম (২) উকুফে আরাফাহ (৩) তাওয়াফে যিয়ারত। নবী করীম [ﷺ] হজ্বের সম্পূর্ণ বিধান নিজের আমলের মাধ্যমে উম্মতের সামনে পেশ করেছেন। এজন্য হজ্ব এত মর্যাদাপূর্ণ।\n\nমিনাতে অবস্থানকালেই সুরা নাছর অবতীর্ণ হয়। এতে নবী করীম [ﷺ]-এঁর ইন্তেকালের পূর্বাভাস বিদ্যমান। উক্ত সুরা নাযিলের পর মিনার খুতবায় নবী করীম [ﷺ] এরশাদ করেন - “সম্ভবতঃ এ বৎসরের পর তোমাদের সাথে আর হজ্ব করতে পারবোনা।\" এখানে পরিষ্কারভাবে নবীজী এঁর ইলমে গায়েবের প্রমাণ পাওয়া যায়। ১৩ই যিলহজ্ব তারিখে ২১টি পাথর নিক্ষেপ শেষে তিনি মক্কায় ফিরে আসেন।\n\nহাজুন কবরস্থানকে জান্নাতুল মায়াল্লা ঘোষণা- নবী করীম [ﷺ]-এঁর পিতা-মাতার পুনঃজীবন লাভ ও ইসলাম গ্রহণঃ\nনবী করীম [ﷺ] হজ্বের এক পর্যায়ে হাজুন নামক কবরস্থানে গমন করেন। এটি মক্কার সর্বসাধারণের কবরস্থান। এখানেই শায়িত আছেন ইসলামের প্রথম পূণ্যবতী মহিলা উম্মুল মো’মেনীন হযরত খাদিজাতুল কোবরা (رضي الله عنها)। তিনি ধন-সম্পদ জীবন-মরণ সব কিছু বিলিয়ে দিয়ে নবী করীম [ﷺ]-এঁর দ্বীনের খেদমত করেছেন। এমন আত্মত্যাগী নারী দ্বিতীয়জন আর নেই। যখন তিনি ইন্তেকাল করেন তখন তাঁর বয়স হয়েছিল ৬৫ বৎসর। তখন নবী করীম [ﷺ]-এঁর বয়স হয়েছিল ৫০ বৎসর। তিন বৎসর নির্বাসন জীবন শেষ করে নবুয়তের দশম সালে সবেমাত্র মুক্ত আলোতে নিঃশ্বাস নিবেন এবং স্বামীর সুখ দুঃখের সঙ্গিনী হবেন- এমন সময়ই তিনি রমযান মাসে ইনতিকাল করলেন। নবী করীম [ﷺ]-এঁর চাচা আবু তালেবও এ সময়েই ইন্তিকাল করেন। নবী করীম [ﷺ] সেই বৎসরকে (নবুয়তের দশম সাল) শোকের বৎসর বলে আখ্যায়িত করেন। বিবি খাদিজার (رضي الله عنها) এঁর ইনতিকালের সময় পর্যন্ত জানাযা নামাযের হুকুম নাযিল হয়নি। তাই জানাযার নামাযও হয়নি। নবী করীম [ﷺ] অন্যান্য দোয়া-দরূদ পড়ে বিবি খদিজার (رضي الله عنها) কে কবরে সোপর্দ করেন।\n\nএরপর নবী করীম [ﷺ] তায়েফে গিয়ে অত্যাচারিত হলেন। সর্বশেষ হিজরত করতে বাধ্য হলেন। মদীনার জীবনে চাপিয়ে দেয়া চুয়াত্তরটি যুদ্ধে জড়িয়ে পড়লেন। ৮ম হিজরীতে মক্কাভূমি পুনরুদ্ধার হলো। এভাবে ১৩টি বৎসর পার হয়ে গেল। একলক্ষ চব্বিশ হাজার সাহাবী নিয়ে এখন (দশম হিজরী) তিনি হজ্বে আগত। তাঁর অঙ্গুলী হেলনে এখন মক্কা মোয়াযযমা পরিচালিত। কিন্তু সব থাকা সত্বেও যেন অনেক কিছুই নেই। পিতা ইনতিকাল করেন মাতৃগর্ভে থাকতে। মাতা ইনতিকাল করেন ৬ বছরের শিশুকালে। দাফন হলেন মদীনা থেকে মক্কায় আসার পথে আবওয়া নামক স্থানে। পিতার কবর মদীনাতে মাতার কবর মক্কা মদীনার মাঝপথে বিবি খাদিজা শুয়ে আছেন হাজুন গোরস্থানে। একথা স্মরণ করে হুযুরের হৃদয় হাহাকার করে উঠলো।\n\nনবী করীম [ﷺ]-এঁর বর্তমান বিজয়ীবেশ এবং ভক্ত অনুরক্তের এই বিশাল সমাবেশ তাঁরা কেউ দেখে যেতে পারলেন না। সব কিছু পেয়েও যেন তিনি অনেক কিছুই হারিয়েছেন। একে একে সব স্মৃতি নবী করীম [ﷺ]-এঁর স্মৃতিপটে ভেসে উঠতে লাগলো। তিনি চলে গেলেন প্রিয় সহধর্মীনি বিবি খাদিজা (رضي الله عنها) এঁর মাজার যিয়ারতে হাজুন নামক গোরস্থানে। তার মন আজ ভারাক্রান্ত। এমন সময় তিনি দেখতে পেলেন তাঁর পিতা-মাতা - হযরত আবদুল্লাহ (رضي الله عنه) ও বিবি আমেনা (رضي الله عنها) জীবিত হয়ে তাঁর সামনে উপস্থিত। এবার আল্লাহ তায়ালা নবীর সম্মানে তাঁর পিতা-মাতাকে জীবিত করে তাঁর সামনে উপস্থিত করে দিলেন। তাঁরা উভয়ই কালেমা শরীফ পাঠ করে মুসলমান সাহাবী হলেন। এবং আল্লাহর নির্দেশে পূনরায় মৃত্যুবরণ করলেন। যদিও তাঁরা পূর্ব হতেই মিল্লাতে ইব্রাহীমের উপরে প্রতিষ্ঠিত ছিলেন এবং মু’মিন হানিফ সম্প্রদায়ের অন্তর্ভুক্ত ছিলেন, তবুও নবীজি [ﷺ] এঁর সম্মানে আল্লাহ তায়ালা তাঁদেরকে পুনঃজীবিত করে মুসলমান ও সাহাবী হবার সুযোগ করে দিলেন। এখন থেকে তাঁরা সরাসরি মুসলমান ও সাহাবী নামে অভিহিত। হযরত ঈসা (عليه السلام) মৃতকে জীবিত করতেন। এটা নবীদের মো’জেজা। নবী করীম [ﷺ]-এঁর হাতেও অনেক মৃত ব্যক্তি জীবন লাভ করেছে। যেমন- তাঁর পিতা-মাতা, জাবেরের দুই পুত্র। এক মুহাজীর মহিলার একমাত্র মৃতপুত্র গোসল ও কাফনের পর নবীজি [ﷺ] এঁর দোয়ায় পুনঃজীবন লাভ করেছেন। মহিলার এই পুত্র পরে বিবাহ সাদী করেছেন এবং হযরত ওমর (رضي الله عنه)-এঁর খেলাফত কালে স্বাভাবিক মৃত্যুবরণ করেছেন। (প্রমাণপঞ্জীঃ ফতোয়ায়ে শামী, হাফেয নাসিরুদ্দীন বাগদাদী, হযরত আয়েশা সিদ্দিকা (رضي الله عنها) বর্ণিত হাদিস, তাফসীরে রুহুল বয়ান, তাফসীরে নাঈমী, শানে হাবীব, আল আশবাহ ওয়ান নাযায়ের, আল্লামা সোহায়লী প্রভৃতি)।\n\nনবী করীম [ﷺ] হাজুনে গিয়েছিলেন কাঁদতে কাঁদতে কিন্তু প্রত্যাবর্তণ করলেন হাসতে হাসতে। হযরত আয়েশা সিদ্দিকা (رضي الله عنها) বর্ণনা করেন - নবী করীম [ﷺ] আমাকে উটের লাগাম ধরে দাঁড়াতে বলে হাজুনে তাশরীফ নিয়ে গেলেন কাঁদতে কাঁদতে। আমিও দাঁড়িয়ে দাঁড়িয়ে কাঁদতে লাগলাম। কিন্তু কিছুক্ষণ পর নবী করীম [ﷺ] হাসতে হাসতে প্রত্যাবর্তণ করলেন। আমি এর কারণ জিজ্ঞাসা করলে তিনি পিতা-মাতার জীবিত হয়ে আগমন এবং নূতন করে ইসলাম গ্রহণ ইত্যাদি ঘটনা খুলে বললেন। (বেদায়া ও নেহায়া ৬ষ্ঠ খন্ড, তাফসীরে রুহুল বায়ান ১ম খন্ড- ২১৬ পৃষ্ঠা)।\n\nতখন থেকে নবী করীম [ﷺ] ‘হাজুন’ কবরস্থানের নাম রাখলেন ’জান্নাতুল মোয়াল্লা’ এবং মদীনা শরীফের ‘বাক্বীউল গারকাদ’ কবরস্থানের নাম রাখলেন ’জান্নাতুল বাক্বী’। হুযুরের রওযা মোবারক ও মিম্বার শরীফের মধ্যবর্তী স্থানের নাম রাখলেন “রিয়াজুল জান্নাহ।\" দুনিয়ার এই তিনটি জান্নাত পরকালের ৮টি জান্নাতের সাথে যোগ হবে বলেও কোন কোন বর্ণনায় এসেছে (সূত্র : মাওয়াহিব, শানে হাবীব)। নবীজীর রওযা মোবারক হচ্ছে আরশে মোয়াল্লার চেয়েও উত্তম।\n\nনবী করীম [ﷺ]-এঁর পিতা-মাতার পুনঃজীবন লাভের রেওয়ায়াত সম্পর্কে বিখ্যাত মোহাদ্দেছ হাফেয সামছুদ্দিন দামেস্কী একটি আরবী কবিতায় মন্তব্য করেছেনঃ\n\nحبا الله النبى مزيد فضل+ على فضل وكان به رؤفا ـ\nفاحياله امه وكزا اباه + لا يمان به فضلا لطيفا ـ\nفسلم فالقديم به قادرا + وان كان الحديث به ضعيفا ـ\n(روح البيان)\n\nমর্মার্থঃ আল্লাহ তায়ালা আপন হাবীবের প্রতি অতি মেহেরবান ও স্নেহময়। তিনি আপন হাবীবকে মর্যাদার উপর আরো মর্যাদাশালী করেছেন। তিনি আপন হাবীবের প্রতি স্নেহপরবশ হয়ে তাঁর মর্যাদা বৃদ্ধির উদ্দেশ্যে তাঁর পিতা-মাতাকে পুনঃজীবিত করেছেন। হে শ্রোতা! তুমি নতশীরে হাদীসখানা মেনে নাও। হাদীস শাস্ত্রের কঠোর নীতিমালা অনুযায়ী অত্র হাদীসের সনদ যদিও কিছুটা দুর্বল, কিন্তু মৌলিক হাদীসখানা (মতন) দুর্বল নয়। আর তাঁর পিতা-মাতাকে জীবিত করা আল্লাহর শক্তির বাইরেও নয়। (তাফসীরে রুহুল বয়ান সূত্রে)\n\nএখানে আল্লামা দামেস্কী হাদীস বর্ণনাকারীর কারণে রেওয়াতটিকে তৃতীয় পর্যায়ের অর্থাৎ দুর্বল পর্যায়ের বলে মন্তব্য করেছেন। কিন্তু হাদীস শাস্ত্রে একটি সূত্র আছে - “যদি একটি দুর্বল রেওয়ায়াত বিভিন্ন সূত্রে গৃহীত ও বর্ণিত হয় তাহলে তা আর দুর্বল থাকে না - বরং শক্তিশালী হয়ে হাসান পর্যায়ে উন্নীত হয়ে যায়। হাদীস বিশারদ আলেম মাত্রই এই সূত্রটি জানেন।\n\nনবী করীম [ﷺ]-এঁর পিতা-মাতার ইসলাম গ্রহণ ও পুনঃজীবন লাভ-এঁর বর্ণনাটি মূলে হযরত আয়েশা সিদ্দিকা (رضي الله عنها) কর্তৃক বর্ণিত এবং পরবর্তী যুগে এসে বিভিন্ন সূত্রে বিভিন্ন নির্ভরযোগ্য কিতাবে হাদীসের ইমামগণ তা বর্ণনা করেছেন। যা আমি কিছু পূর্বেই যথাস্থানে উল্লেখ করেছি। সুতরাং নবী করীম [ﷺ]-এঁর পিতা-মাতাকে কুফরী অবস্থায় মারা গিয়েছেন বলে দাবী করে তারা ভ্রান্ত ধারণায় নিঃপতিত। এরা রসূল-বিরোধী দল।\n\nওহাবী গোমরাহ আলেমগণ তাদের দলীল হিসাবে বলেন- ইমাম আবু হানিফা (رحمة الله عليه) নাকি তার ফিকহে আকবর কিতাবে লিখেছেন - ان ابوى النبي ما ماتا على الكفرঅর্থঃ “ নবী করীম [ﷺ]-এঁর পিতা-মাতা কুফরী অবস্থায় ইনতিকাল করেছেন।\"\n\nকিন্তু প্রকৃতপক্ষে ফিকহে আকবর-এর পুরাতন পান্ডুলিপিতে এবারত ছিল এরূপঃ (ما সহ)\n\nما ان ابوى النبي ما ماتا على الكفر\n\n“ নবী করীম [ﷺ]-এঁর পিতা-মাতা কুফরী অবস্থায় ইনতিকাল করেন নি।\"\n\nপরবর্তীকালে পান্ডুলিপি নকল করতে গিয়ে (ما) “না\" বোধক প্রথম অক্ষরটি বাদ পড়ে যায় - যার কারণে “না\" বোধক বাক্যটি “হ্যাঁ\" বোধক বাক্যে পরিণত হয়ে যায়। আর এতেই এক (ما) ‘মা’ খসে পড়ার কারণে সব ভুলের জন্ম হয়।\n\nআল্লাহ আমাদেরকে সত্য উৎঘাটনের তৌফিক দিন।\n(সূত্রঃ আল্লামা জালালুদ্দীন সুয়ুতি কৃত- ( هداية الغبي فى اسلام ابوى النيى)"
  },
  {
    "1": "মদিনায় প্রত্যাবর্তন",
    "2": "আটচল্লিশতম অধ্যায়ঃ মদীনায় প্রত্যাবর্তনঃ\nপ্রসঙ্গঃ গাদীরে খুমের ঘটনা ও শিয়া সম্প্রদায়ের ভ্রান্ত আক্বিদাঃ\n﻿মীনায় ৪ দিন অবস্থান করার পর নবী করীম [ﷺ] জিলহজ্ব চাঁদের ১৩ তারিখ মধ্যাহ্নে মক্কায় রওয়ানা হন। পথিমধ্যে মোহাচ্ছাব বা আবতাহ বা কাদা নামক স্থানে অবতরণ করে যোহর, আসর, মাগরীব ও এশার নামায তথায় আদায় করেন। সফরের প্রথম দিকেও এখানেই চারদিন অবস্থান করেছিলেন। জনৈক সাহাবী আরজ করলেন, \"ইয়া রাসূলাল্লাহ আপনার পৈত্রিক বাড়িতে অবস্থান করলে কী ভালো হতোনা\"? নবী করীম [ﷺ] এরশাদ করলেন, \"আমার চাচাতো ভাই আকিল কি সে সুযোগ রেখেছে? সেতো তা বিক্রি করে দিয়েছে।\"\n\nএই মোহাচ্ছাব বা ফাতহা নামক স্থান থেকেই নবী করীম [ﷺ] হযরত আয়েশা সিদ্দিকা (رضي الله عنها) -কে তাঁর শরীর পাক হওয়ার পর তাঁর ভাই আবদুর রহমান ইবনে আবু বকর (رضي الله عنه)-এঁর সাথে তানঈন নামক স্থানে প্রেরণ করেন। হযরত আয়েশা (رضي الله عنها) সেখান থেকে এহরাম করে ক্বাজা ওমরাহ আদায় করেন। তাঁর উছিলায় এই স্থানটি চিরকালের জন্য ওমরার মীকাত ও হারাম শরীফের উত্তর সীমানা নির্ধারিত হয়ে যায়।\n\nএশার নামায মোহাচ্ছাবে আদায় করে কিছুক্ষণ আরাম করার পর নবী করীম [ﷺ] সাহাবায়ে কেরামকে নিয়ে ফজরের পূর্বেই ক্বাবা শরীফে প্রবেশ করেন এবং ফজরের নামায আদায় করেন। ঐদিন ছিলো ১৪ই জিলহজ্ব। ফযরের নামায আদায় করে তিনি সকলকে নিয়ে বিদায়ী তাওয়াফ সম্পাদন করে মদীনা শরীফের দিকে রওয়ানা হন। তাওয়াফে বিদা ওয়াজিব।\n\nগাদীরে খুমের ঘটনা এবং শিয়াদের ঈদের দিনঃ\nযিলহজ্ব মাসের ১৮ তারিখ পথিমধ্যে ‘গাদীরে খুম’ নামক কুপের স্থানে বিশ্রামের জন্য নবী করীম [ﷺ] অবতরণ করেন। এখানে হযরত আলী (رضي الله عنه)-এঁর ফজিলত ও মর্তবা বয়ান করে তিনি একটি গুরুত্বপূর্ণ ভাষণ দান করেন। সে ভাষণে নবী করীম [ﷺ] এরশাদ করেন,\n\n(نسائى) من كنت مولاه فعلى مولاه ـ اللهم وال من والاه و عا دمن عاداه\n\nঅর্থঃ আমি যার মুনিব বা মাওলা, হযরত আলীও তাঁর মাওলা। হে আল্লাহ যে ব্যক্তি হযরত আলীর সাথে বন্ধুত্ব রাখে, তুমিও তার সাথে বন্ধুত্ব রাখো এবং যে তার সাথে শত্রুতা পোষণ করে, তুমিও তাকে শত্রুতার উপযুক্ত জবাব দাও (সূত্র : কানযুল উম্মাল ১১:৬০৯/৩২৯৫০, আল মুস্তাদরাক-হাকেম ৩:১০৯, মাজমাউয যাওয়ায়েদ ৯:১০৪, আল মু’জামুল কাবীর-তাবারানী ৪:১৭৩/৪০৫৩, তিরমিযী ৫:৬৩৩/৩৭১৩, মুসনাদে আহমাদ ১:৮৪, ৮৮, ১১৯, ১৫২, ৩৩১ ও ৪:২৮১, ৩৬৮, ৩৭০, ৩৭২ ও ৫:৩৪৭, ৩৫৮, ৩৬১, ৩৬৬, ৪১৯)। উল্লেখ্য, কোন কোন সাহাবী হযরত আলী (رضي الله عنه)-এঁর কঠোরতা সম্পর্কে নবী করীম [ﷺ]-এঁর খেদমতে আরজি পেশ করলে নবী করীম [ﷺ] ঐরূপ উক্তি করেন।\n\nউক্ত হাদীসে একটি জিনিস প্রমাণিত হলো যে, মাওলা শব্দটি আল্লাহ, রসূল ও হযরত আলী (رضي الله عنه) এঁর শানে ব্যবহার করা হয়েছে। পরবর্তীতে জনৈক সাহাবী হযরত আলী (رضي الله عنه) কে মাওলা বলে এভাবে সালাম দিতেন। আচ্ছালামু আলাইকা ইয়া মাওলানা (সূত্র : ইবনে কাসীর কৃত বেদায়া-নেহায়া)।\n\nকিন্তু শিয়ারা এই হাদীসের ভুল ব্যাখ্যা করে বলে যে, নবী করীম [ﷺ] নাকি হযরত আলী (رضي الله عنه)-কেই তাঁর একমাত্র উত্তারাধীকারী নিযুক্ত করে যান। সুতরাং ‘গাদীরে খুম’ এ উপস্থিত যেসব সাহাবী নবী করীম [ﷺ]-এঁর ইনতেকালের পর হযরত আবু বকর (رضي الله عنه)-এঁর হাতে খেলাফতের বায়াত করেছিলেন তারা শিয়াদের মতে সবাই কাফের হয়ে গেছে। (নাউযুবিল্লাহ!)\n\nশিয়ারা গাদীরে খুম’ দিবসে অর্থাৎ ১৮ই যিলহজ্ব তারিখে ঈদ পালন করে থাকে। এমনকি কোরবানীর ঈদের চেয়েও এই দিনকে তাঁরা বেশি গুরুত্ব দিয়ে থাকে। আহলে সুন্নতের আক্বিদা হলা - “মাওলা\" শব্দটি দ্বারা খলিফা বুঝায় না। পরবর্তীকালের সাহাবীরাও মাওলা অর্থ খলিফা বলেননি। কিন্তু শিয়া সম্প্রদায় এর অর্থ করে “একমাত্র নিযুক্ত খলিফা\" এটি তাদের ভুল। (তাহফায়ে ইনসা আশারিয়া-কৃত শাহ আবদুল আযিয (رضي الله عنه)।\n\nহযরত আলী (رضي الله عنه) হতে বর্ণিত হাদীস - রাসূল করীম [ﷺ] এরশাদ করেছেন - “হে আলী, তোমার মধ্যে হযরত ঈসা (عليه السلام)-এঁর সাদৃশ্য বিদ্যমান। হযরত ঈসা (عليه السلام)-এর সাথে ইয়াহুদীরা শত্রুতা পোষণ করত। তারা তাঁর মাতার চরিত্রের উপর মিথ্যা তোহমত দিতো। আর ঈসায়ী বা নাছারাগণ তাঁকে সীমাতিরিক্ত মহব্বৎ করতো। তারা হযরত ঈসা (عليه السلام) কে এমন পর্যায়ে নিয়েছিলো যা তার মধ্যে ছিলোনা।\" অর্থাৎ তারা তাকে আল্লাহর বেটা বলতো।\n\nএই হাদীস বর্ণনা করে হযরত আলী (رضي الله عنه) নিজ সম্পর্কে মন্তব্য করে বলেন- আমার ব্যাপারে দু-প্রকারের লোক ধ্বংসপ্রাপ্ত হবে- একদল আমার সম্মন্ধে সীমাহীন বাড়াবাড়ি করবে যা আমার মধ্যে নেই। আর একদল লোক আমার সাথে শত্রুতা পোষণ করে আমার ব্যাপারে মিথ্যা দোষারোপ করবে।\" (ইমাম আহমদ ও মিশকাত ৫৬৫ পৃষ্ঠা, আরবী)\n\n[বিশেষ দ্রষ্টব্যঃ অত্র হাদীসে বর্ণিত প্রথমোক্ত দল হলো শিয়া এবং দ্বিতীয়োক্ত দল হল খারিজী ও মওদূদী। শিয়ারা হযরত আলী (رضي الله عنه) সম্মন্ধে এমন সব আজগুবি কথা বলে যা তাঁর মধ্যে ছিলো না। খারেজী ও মউদূদীরা এমন সব অপবাদ হযরত আলী (رضي الله عنه) এঁর উপর বর্তায় যা হতে তিনি পবিত্র।]"
  },
  {
    "1": "ইনতিকালের প্রস্তুতি শুরু ",
    "2": "ঊনপঞ্চাশতম অধ্যায়ঃ হুযুরের বিদায়ী অসুখঃ\nমদীনায় উপস্থিতি ও বিদায়ের প্রস্তুতি\n﻿মদীনায় ১১ হিজরীর প্রথম দিন ছিল পহেলা মুহররম, রোববার। এদিনে নবী করীম [ﷺ] হজ্ব সমাপন করে মদীনা শরীফ এসে পৌঁছেন। এরপর দুই মাস ১২ দিন অর্থাৎ বাহাত্তর দিন পর ইনতেকাল করেন। বিদায়ী হজ্বের সময়েই নবী করীম [ﷺ] সাহাবায়ে কেরামকে ইঙ্গিত দিয়েছিলেন যে, হয়তো আগামী বৎসর আর তোমাদের সাথে হজ্ব করার সুযোগ পাবোনা। আরাফাত ও মীনাতে খুতবার মধ্যে তিনি এ ইঙ্গিত দিয়েছিলেন। আরাফাতে ‘আল ইয়াওমা আকমালতু’ আয়াতটি নাযিল হয়। হযরত ওমর, হযরত আবু বকর ও হযরত ইবনে আব্বাস (رضي الله عنهم) - প্রমুখ সাহাবায়ে কেরামগণ উক্ত আয়াতে নবী করীম [ﷺ]-এঁর বিদায়ের প্রচ্ছন্ন আবাস পেয়ে কেঁদে ফেলেছিলেন।\n\nমিনায় আইয়ামে তাশরীক (৯-১৩ যিলহজ্ব)-এর মাঝামাঝি সময় অর্থাৎ ১১ তারিখে পূর্ণ সুরা নাসর নাযিল হয়। কোরআন মাযিদ নাযিলের ধারা এই সুরার দ্বারাই সমাপ্ত হয়। এরপর কোন সুরা বা আয়াত নাযিল হয়নি (ইতকান)। কেউ কেউ বলেন, এরপর একটি মাত্র আয়াত নাযিল হয়েছিলো উক্ত আয়াতটি সুরা বাকারার ২৮১নং আয়াত। ‘ওয়াত্তাক্কু ইয়াওমান……….’। সুরা নাসর নাযিল হওয়ার সাথে সাথে সূক্ষ্মদর্শী সাহাবীগণের বুঝতে আর বাকী রইলো না যে নবী করীম [ﷺ]-এঁর বিদায়ের সময় ঘনিয়ে এসেছে। ৬৩ বৎসর বয়স এমন কিছু নয়। তবুও আল্লাহর ইচ্ছা - এই অল্প সময়ের মধ্যেই তিনি ইসলামকে পূর্নাঙ্গ করে দিলেন। ২৩ বৎসরের মধ্যেই তিনি ৩০ পারা কোরআন মজিদ নাযিল সমাপ্ত করে দিলেন।\n\nঅন্যান্য নবীগণের নিকট আসমানী কিতাবসমূহ লিখিত আকারে একদিনে নাযিল হয়েছিল। কিন্তু কোরআনই এর ব্যতিক্রম। ২৩ বৎসরে কোরআন মাজিদ নাযিল হয় এবং জিবরাঈল (عليه السلام) পাঠ করে শুনিয়েছেন নবী করীম [ﷺ]-কে। নবী করীম [ﷺ] নিজের জবানে তা পাঠ করে শুনিয়েছেন উম্মতকে। কালাম হলো আল্লাহর, আর জবান হলো রাসূলুল্লাহ [ﷺ] এঁর। রাসূল পাক [ﷺ] এঁর জবানে আল্লাহপাক কালাম করেছেন ২৩ বৎসর পর্যন্ত। এ প্রসঙ্গে আল্লাহপাক ঘোষণা করেন তিনি (রসূল) আপন ইচ্ছায় নিজের পক্ষ হতে বানানো কথা বলেন না। বরং যা বলেন, তা ওহী ব্যতিত আর কিছুই নয়। তা তাঁর প্রতি গোপনে অবতীর্ণ হয় (সুরা আন নাজমঃ ৩)। ২৩ বৎসর পর্যন্ত আল্লাহ তায়ালা এভাবে নিজের বাণী আপন হাবিবের পবিত্র জবান দিয়ে প্রকাশ করেছেন। অন্যকোন নবীর মুখে এভাবে আল্লাহ তায়ালা আপন বাণী প্রকাশ করেন নি। এটা নবীজী [ﷺ] এঁর একক বৈশিষ্ট্য। আল্লাহপাক হযরত মূসা (عليه السلام)-এঁর সাথে কথা বলেছেন খেজুর গাছের মাধ্যমে। কিন্তু তৌরত নাযিল করেছেন একত্রে লিখিত আকারে।\n\nঅহি বন্ধ হয়ে যাওয়ার পর সকলেই বুঝে ফেললেন যে, সময় ঘনিয়ে এসেছে। সকলের মনে এক আশঙ্কা বিরাজ করছিলো। একদিন হযরত ওমর (رضي الله عنه) হযরত ইবনে আব্বাস (رضي الله عنه) কে জিজ্ঞেস করলেন- আল্লাহ তায়ালা এই সুরায় মহান বিজয়দানের কথা বলেছেন এবং দলে দলে ইসলাম গ্রহণের কথাও উল্লেখ করেছেন। কিন্তু এরপরই বলেছেন- ‘হে রাসূল! এখন আপনি শুধু আপনার প্রতিপালকের তাসবীহ্ পাঠ করুন এবং তাঁর কাছে উম্মতের জন্য ক্ষমা প্রার্থণা করুন। নিশ্চয়ই তিনি তাওবাহ্ ক্ববুল কারী।\" এখানে দেখা যাচ্ছে নবী করীম [ﷺ]-এঁর আসল কাজ সমাপ্ত হয়ে গেছে। এখন শুধু দোয়া ও ইসতেগফার করার জন্য আল্লাহর নির্দেশ। সুতরাং হুযুর [ﷺ]-এঁর সময় যে শেষ হয়ে আসছে এতেই ষ্পষ্ট বুঝা যায়। ইবনে আব্বাস (رضي الله عنه) এঁর এ কথা শুনে হযরত ওমর (رضي الله عنه) বললেন, আপনি যা বুঝেছেন আমিও তাই অনুমান করছি। তাবরানী শরীফে উল্লেখ আছে- যখন নবী করীম [ﷺ] বিদায় হজ্ব শেষে মদীনায় প্রত্যাবর্তণ করেন তখন একদিন মসজিদের মিম্বারে দাঁড়িয়ে এক ভাষণে আল্লাহর প্রশংসা ও সানা পাঠ করে বললেন “হে লোক সকল! আবু বকর কখনো আমাকে কষ্ট দেয়নি। তোমরা তাঁর একাজের স্বীকৃতি দিও। হে উপস্থিত লোক সকল! আবু বকর, ওমর, ওসমান, আলী, তালহা, যুবায়ের, আবদুর রহমান এবং প্রথম দিকে হিজরতকারীগণের প্রতি আমি সন্তুষ্ট। তোমরা তাঁদের অবদানের প্রতি স্বীকৃতি দিও। হে লোক সকল! তোমরা আমার সাহাবী ও শ্বশুরদ্বয়ের ব্যপারে এবং আমার বন্ধুদের ব্যপারে আমার কথার সম্মান রক্ষা করো। হে লোক সকল! তোমরা মুসলমানের ব্যপারে তোমাদের মুখকে সংযত রাখো। তাদের কেউ মারা গেলে তার সম্পর্কে ভালো বলবে।\" (সূত্র : বেদায়া-নেহায়া)\n\nএভাবে তিনি হৃদয় বিদারক ভাষণ দিয়ে পূর্বাভাস দিতে লাগলেন। কিন্তু দুঃখের বিষয়, শিয়ারা হুযুরের দুই শ্বশুর ও এক জামাতার বিরুদ্ধে গালি-গালাজ ও তাওরিয়া করে থাকে। একারণেই তারা আহলে বাইআতের মোহাব্বাতের দাবীদার হওয়া সত্বেও গোমরা ও পথভ্রষ্ট এবং বাতিল ফেরকার অন্তর্ভুক্ত। শিয়ারা ৫জন ছাড়া সব সাহাবীদের বিরোধী।\n\nহুযুর [ﷺ] আরও বললেন,\nحَيَاتِي خَيْرٌ لَكُمْ تُحَدِّثُونَ وَيُحَدَّثُ لَكُمْ، فَإِذَا أَنَا مُتُّ كَانَتْ وَفَاتِي خَيْرًا لَكُمْ، تُعْرَضُ عَلَيَّ أَعْمَالُكُمْ فَإِنْ رَأَيْتُ خَيْرًا حَمِدْتُ اللَّهَ، وَإِنْ رَأَيْتُ غَيْرَ ذَلِكَ اسْتَغْفَرْتُ اللَّهَ لَكُمْ\n\n“আমার হায়াত মউত - উভয়ই তোমাদের জন্য মঙ্গলজনক। কেননা, আমার জীবদ্দশায় তোমাদের উপর কোন দূর্ঘটনা ঘটলে আমি সাথে সাথেই সমাধান দিয়ে থাকি। আর আমার তিরোধানের পর তোমাদের যাবতীয় আমলনামা আমার দৃষ্টিতে পেশ করা হয়। ভাল দেখলে আল্লাহর প্রশংসা করি, মন্দ দেখলে আল্লাহর কাছে তোমাদের জন্য ক্ষমা প্রার্থণা করি।\" (সূত্র: মুসনাদে বাযযার, হাদীস নং ১৯২৫/ ইবনে সা‘দ, তবাকাতে কুবরা, ২য় খণ্ড, ১৯৪ পৃষ্ঠা/ দাইলামী, ১ম খণ্ড, ১৮৪ পৃষ্ঠা; মওয়াহিব, মাদারিজ, আদিল্লাতু আহলিছ ছুন্নাহ)"
  },
  {
    "1": "বিদায়ের প্রত্যক্ষ লক্ষণ",
    "2": "পঞ্চাশতম অধ্যায়ঃ বিদায়ের প্রত্যক্ষ লক্ষণঃ\nপ্রসঙ্গঃ অসুখ আরম্ভ\n﻿সময় গড়িয়ে চললো। সফর মাসের মধ্যভাগে নবীজী [ﷺ] একদিন মদীনার পবিত্র গোরস্থান জান্নাতুল বাকীতে রাত্রে যেয়ারত করতে গেলেন। দীর্ঘক্ষণ ধরে তিনি যেয়ারত করলেন এবং ইনতিকালপ্রাপ্ত সাহাবীদেরকে উদ্দেশ্য করে বললেন, “হে কবরবাসী সাহাবীগণ! তোমাদের উপর আল্লাহর শান্তি বর্ষিত হোক। তোমরা ভালোয় ভালোয় চলে গেছো। আগামীতে ফেতনা ফাসাদ অন্ধকার রাত্রির মত ঘনিয়ে আসছে। পূর্ববর্তী সময়ের চেয়ে পরবর্তী সময়টি হবে নিকৃষ্ট। এরপর তার সহগামী আবু মোয়াইহাবা (رضي الله عنه)-কে লক্ষ্য করে বললেনঃ “আমাকে দুনিয়ার যাবতীয় ধন ভান্ডারের চাবী প্রদান করা হয়েছে এবং দীর্ঘদিন বেঁচে থাকা অথবা জান্নাতে গমনের এখতিয়ারও দেয়া হয়েছে। আবু মোয়াইহাবা (رضي الله عنه) আরজ করলেন, \"ইয়া রাসূলআল্লাহ! আপনি দুনিয়ার ধন ভান্ডার এবং দীর্ঘদিন দুনিয়াতে অবস্থানের বিষয়টি প্রথমে গ্রহণ করুন। তারপর বেহেস্তে গমন!\" নবী করীম [ﷺ] তাঁর কথা শুনে বললেন - “না, বরং আমার প্রতিপালকের সান্নিধ্য এবং জান্নাতকেই আমি গ্রহণ করেছি।\"\n\nএরপর জান্নাতুল বাকী কবরবাসীদের জন্য দোয়া করে অধিক রাতে হুযরা শরীফে ফিরে আসলেন। এসে দেখেন বিবি আয়শা সিদ্দিকা (رضي الله عنها) “মাথা গেল, মাথা গেল\"- বলে কাৎরাচ্ছেন। নবী করীম [ﷺ] বললেন, না তোমার মাথা নয় বরং আমার মাথা।\" এ কথা বলার সাথে সাথে হযরত আয়শা (رضي الله عنها) সুস্থ্য হয়ে উঠলেন আর মাথা ব্যাথা শুরু হলো নবী করীম [ﷺ]-এঁর। একজনের অসুখ বা বিপদ আপদে অন্যজনে নিজের মধ্যে টেনে নেয়াকে আরবীতে “ছাল্ব\" বলা হয়। এটা ফয়েজের মাধ্যমে হয়ে থাকে। এভাবেই নবী করীম [ﷺ] সেচ্ছায় অসুখ বরণ করে নিলেন।\n\nহযরত আয়শা সিদ্দিকা (رضي الله عنها) বলেন- যখন আমি মাথা ব্যাথায় কাৎরাচ্ছিলাম- \"মাথা গেল, মাথা গেল\" বলে, তখন নবী করীম [ﷺ] আমাকে বললেন, “যদি তুমি আমার পূর্বেই মারা যাও তাহলে তো তোমার ভাগ্য ভালো! কেননা, আমি নিজে তোমার গোসল ও দাফনের ব্যবস্থা করবো। আমার হাতে তুমি মারা যাবে। এটা তোমার বড় সৌভাগ্য। তখন আমি অভিমান করে বললাম, তাহলেতো বরং আপনারই বড় সৌভাগ্য হবে আমার বিছানায় আর একজন বিবিকে নিয়ে সংসার করতে পারবেন।\" এ কথা শুনে নবী করীম [ﷺ] মৃদু হাসলেন এবং মাথা ব্যাথা নিয়েই শুয়ে পড়লেন।\n\nঅসুখ নিয়ে নবী করীম [ﷺ] প্রত্যেক বিবির ঘরে সমান সমান পালায় অবস্থান করতে লাগলেন। বিবি মায়মুনা (رضي الله عنها)-এঁর ঘরে অবস্থানকালে অসুখ অনেক বেড়ে যায়। তখন সকল বিবিকে ডেকে জিজ্ঞাসা করেন - অসুস্থ্য অবস্থায় কার ঘরে তিনি অবস্থান করবেন? সকলেই বিবি আয়শা (رضي الله عنها)-এঁর ঘরে থাকার অনুমতি প্রদান করেন। এ ছিলো বিবিগণের মধ্যে সমতা রক্ষা করার আদর্শ। হযরত আয়শা (رضي الله عنها) বললেন- “নবী করীম [ﷺ] বিবি মায়মুনার ঘর থেকে হযরত ফজলে ইবনে আব্বাস ও হযরত আলী (رضي الله عنهما)-এঁর কাঁধের উপর ভর দিয়ে বের হলেন। তখন তার পাঁ মোবারক মাটিতে হোঁচট খাচ্ছিল।\""
  },
  {
    "1": "আখেরী চাহার শোম্বা",
    "2": "একান্নতম অধ্যায়ঃ আখেরী চাহার শোম্বাঃ\nপ্রসঙ্গঃ সফর মাসের শেষ বুধবার রোগমুক্তির গোসলঃ\n﻿সফর মাসের শেষ বুধবার ছিল ৩০ তারিখ। এদিন নবী করীম [ﷺ]-এঁর অসুখ হঠাৎ কমে গেল। তিনি সকাল বেলা উঠেই হযরত আয়শা (رضي الله عنها)-কে ডেকে বললেন, আমার জ্বর কমে গেছে তুমি আমাকে গোসল করিয়ে দাও। সেমতে তাঁকে গোসল করানো হল। তিনি সুস্থ্য বোধ করলেন। এটাই ছিল দুনিয়ার শেষ গোসল। ইমাম হাসান, ইমাম হোসাইন ও বিবি ফাতিমা (رضي الله عنهم) কে ডেকে আনা হলো। নাতিদ্বয়কে নিয়ে তিনি সকালের নাস্তা করেন। হযরত বেলাল (رضي الله عنه) সুফফাবাসীগণ বিদ্যুতের ন্যায় এ সংবাদ মদীনার ঘরে ঘরে ছড়িয়ে দিলেন। সাহাবায়ে কেরামের মধ্যে আনন্দের ঢেউ খেলে গেল। তারা বাঁধ ভাঙ্গা স্রোতের মত দলে দলে আসতে লাগলেন এবং হুযুর [ﷺ]-কে এক নজর দেখার জন্য উদগ্রীব হয়ে রইলেন।\n\nহুযুরের রোগ মুক্তির সংবাদে সাহাবায়ে কেরাম কত খুশি ও আনন্দিত হয়েছিলেন তার কিছুটা আন্দাজ করা যায় কিছু ঘটনার মাধ্যমে। হযরত আবু বকর (رضي الله عنه) পাঁচহাজার দিরহাম ফকির মিসকীনদের মধ্যে বিলিয়ে দিলেন। হযরত ওমর (رضي الله عنه) দান করলেন সাত হাজার দিরহাম। হযরত ওসমান (رضي الله عنه) দান করলেন ১০ হাজার দিরহাম। হযরত আলী (رضي الله عنه) দান করলেন ৩হাজার দিরহাম। সবচেয়ে বেশী দান করলেন, ধনী ব্যবসায়ী হযরত আবদুর রহমান ইবনে আওফ (رضي الله عنه)- তিনি একশত উট আল্লাহর রাস্তায় বিলিয়ে দিলেন। সুবহানআল্লাহ! নবী করীম [ﷺ]-এঁর একটু শান্তি ও আরামের সংবাদে সাহাবীগণ কীভাবে জান-মাল উৎসর্গ করে দিতেন এটা তারই আংশিক প্রমাণ। “হযরত আবদুল্লাহ ইবনে আব্বাস (رضي الله عنه) প্রতি বৎসর ঈদে মীলাদুন্নবীর [ﷺ] দিনে একটি মূল্যবান লাল উট জবাই করে যেয়াফত দিতেন\" (বা সাআদাতে আবাদিয়া, তুরস্ক দ্রষ্টব্য)।\n\n[নবী করীম [ﷺ]-এঁর সাময়ীক রোগ মুক্তির দিবসকে চিরস্মরণীয় করে রাখার জন্য পারস্যসহ মধ্য এশীয়া পাক ভারত উপমহাদেশে অত্যন্ত ভাবগম্ভীর পরিবেশে এই দিবসটি পালন করা হয়। বুজুর্গানে দিনের ত্বরিকা অনুযায়ী এ দিনে নবীজীর স্মরণে এবং রোগ বালাই থেকে ‍মুক্তির নিয়তে আখেরী চাহার শোম্বা দিবসে গোসল করে দুই রাকাত শুকরিয়া নামায আদায় করা হয়। এছাড়াও বৈধ সমস্ত নেক আমল করা হয়। কোরআন মাজিদের ৬টি আয়াতে শেফাও সাত সালামের আয়াত চিনির প্লেটে বা কলা পাতায় লিখে পানিতে ধৌত করে ঐ পানি পান করলে পাইলস বা গেজ রোগ নিরাময় হয় বলে বুজুর্গানে দ্বীন ফাযায়েলের কিতাবে লিখে গেছেন।]\n\nআখেরী চাহার শোম্বা বা সফরের শেষ বুধবার দিবসটি পালন করে মুসলমানরা ইসলামের একটি স্মরণীয় দিনকে এখনো প্রেরণার উৎস করে রেখেছে। মূলতঃ এসব অনুষ্ঠানের মাধ্যমেই ইসলামী জোশ বারবার চাঙ্গা হয়ে উঠে। কিন্তু পরিতাপের বিষয় এই যে, নবী করীম [ﷺ]-এঁর স্মৃতি বিজরীত এই দিবসটি পালন করতে এক শ্রেনীর ওলামা নিষেধ করেন। এবং এটাকে বিদ’আত বলে মানুষকে ভয় দেখান। তাদের উদ্দেশ্য একটি- সেটি হলো, ইসলামের স্মরণীয় ঘটনাসমূহ মুসলমানদের হৃদয় থেকে মুছে ফেলা। নবী-অলিদের স্মৃতি বিজড়িত চিহ্ন সংরক্ষণ করা ও দিবস পালনের মধ্যে অজস্র কল্যাণ নিহিত রয়েছে।\n\nএজন্যই কোরআন মাজিদে পূর্ববর্তী নবীগণের বিভিন্ন স্মরণীয় দিনের ঘটনা বর্ণনা করা হয়েছে। যাতে মানুষ ঐগুলো থেকে হেদায়াতের আলো লাভ করতে পারে। ঐসব স্মরণীয় দিনগুলোকে আল্লাহপাক কোরআন মজিদে “ইয়ামিল্লাহ\" বা “আল্লাহর স্মরণীয় দিবস\" বলেছেন। আখেরী চাহার শোম্বার গোসলটি ছিলো নবী করীম [ﷺ]-এঁর জীবনের শেষ গোসল। এরপর ছিলো জানাযার গোসল। আখেরী চাহার শোম্বার দিন বিকাল থেকেই পূণরায় জ্বর দেখা দেয়। এই জ্বরেই নবী করীম [ﷺ] ১২দিন পর ইনতেকাল করেন (ইন্না লিল্লাহি ওয়া ইন্না ইলাইহি রাজিউন)। সুতরাং সফরের শেষ বুধবার একদিকে খুশির দিন অপর দিকে শোকেরও দিন। সকালে আনন্দ বিকালে বিষাদ কিন্তু দুটি একসাথে হলে প্রথমটি পালন করতে হয়। যেমন ১২ই রবিউল আউয়াল।\n\nদিবস পালনের গুরুত্বঃ\nস্বরণীয় দিনগুলোর উল্লেখ করে আল্লাহপাক এরশাদ করেনঃ-\n“হে বনী ইসরাঈল! তোমরা ঐদিনের ঘটনা স্বরণ কর। যেদিন আল্লাহ তায়ালা তোমাদেরকে ফেরআউনের অত্যাচার থেকে নাযাত দিয়েছিলেন এবং ফেরাউনকে সদলবলে ডুবিয়ে মেরেছিলেন\"- সুরা বাকারা। তাই তারা আশুরার দিনে রোজা রাখতো। আমরাও হুযুরের বেলাদত দিবস পালন করি।\n\nযেমন আল্লাহ্‌ পাক বলেন, “হে প্রিয় হাবীব! ঐদিনকে স্বরণ করুন- যেদিন আল্লাহ তায়ালা সমস্ত নবীকে একত্রিত করে আপনার সম্পর্কে এই মর্মে অঙ্গিকার নিয়েছিলেন যে, যখন তোমাদেরকে নবুয়ত, কিতাব ও হিকমত দিয়ে সম্মানিত করা হবে আর সবার পরে তোমাদের নবুয়তের সত্যায়নকারী মহান রসূলকে প্রেরণ করা হবে- তখন তোমরা তাঁর উপর অবশ্য অবশ্যই ঈমান আনবে এবং অব্শ্য অবশ্যই তাঁকে সর্বোতভাবে সাহায্য সহযোগীতা করবে।\" (সুরা আলে ইমরান ৮১ আয়াত) উক্ত দুইটি ঘটনায় বুঝা যায় স্মরণীয় দিনগুলো আশুরা ও ঈদে মীলাদুন্নবী দিবস বারবার স্মরণ করা ও পালন করা আল্লাহরই নির্দেশ। কারণ, এটাই সবচেয়ে বড় স্মরণীয় ও খুশির দিন।"
  },
  {
    "1": "আল্লাহর সাথে মহামিলন",
    "2": "বায়ান্নতম অধ্যায়ঃ আল্লাহর সাথে মহামিলনের প্রস্তুতিঃ\nপ্রসঙ্গঃ শেষ ১২ দিনের ঘটনা প্রবাহ\n﻿হযরত মায়মুনা (رضي الله عنها)-এর ঘর থেকে নবী করীম [ﷺ] অসুস্থ অবস্থায় হযরত আয়শা (رضي الله عنها)-এর ঘরে দুজন সাহাবীর কাঁধে ভর দিয়ে তাশরীফ নিয়ে আসেন এবং অন্যান্য বিবিগণের অনুমতিক্রমে ইনতিকাল পর্যন্ত এখানেই অবস্থান করেন। ইনতিকালের পর এই ঘরের একাংশের মধ্যেই রওযা মোবারক তৈরী করা হয়।\n\n[বর্তমানে রওযা মোবারক মসজিদে নববীর ভিতরে অবস্থিত, তিনদিকে মসজিদ। পূর্বদিক খোলা চত্ত্বর।]\n\nআরও উল্লেখ করা হয়েছে যে, আখেরী চাহার শোম্বার দিন বিকাল থেকেই তিনি পূনরায় অসুস্থ হয়ে পড়েন। সকাল ছিলো আনন্দময় বিকাল হলো বিষাদময়। এসময় থেকে তিনি ৮ই রবিউল আউয়াল বৃহস্পতিবার জোহর পর্যন্ত অসুখ নিয়েই সমস্ত নামায মসজিদে গিয়ে আদায় করতেন। সাহাবাগণের কাঁধে ভর দিয়ে তিনি মসজিদে যেতেন এবং নামায আদায় করতেন। কোন কোন সময় হযরত আবু বকর (رضي الله عنه)-কে ইমামতী করতে বলতেন কিন্তু তাঁর আগমনের সাথে সাথে হযরত আবু বকর (رضي الله عنه) পিছনে সরে আসতেন এবং বাকী নামায নবীজীর পিছনে মোকাব্বির হয়ে আদায় করতেন। নামাযকে তিনি গুরুত্ব দিতেন। আমরা উম্মাত হয়ে আজ নামাযের গুরুত্ব ভুলে গিয়েছি। আফসোস ! নামাযে আমাদের দৃষ্টি থাকে মোছাল্লার দিকে কিন্তু হযরত আবু বকর ও সাহাবাগণের দৃষ্টি থাকতো আল্লাহর রসূলের দিকে।\n\nঅসুস্থ অবস্থায় নবী করীম [ﷺ] প্রায়ই বলতেন- “হে আয়শা! খায়বারের ইয়াহুদী রমনী জয়নাবের বিষ মিশ্রিত খাদ্যের বিষক্রিয়া এখন আমি অনুভব করছি। আমার মনে হয়-ঐ বিষের জ্বালায় আমার অঙ্গ-প্রত্যঙ্গ চূর্ণ-বিচুর্ণ হয়ে যাচ্ছে।\" (বুখারি -৪৪২৮)\n\n[মোহাদ্দেস আবদুল গনি নাবলুছী (ফিলিস্তিন) যিনি আল্লামা শামী’র ওস্তাদ ও মুজতাহিদ ছিলেন - তাঁর লিখিত কিতাব “আল হাদিকায়\" উল্লেখ আছে- “নবী করীম [ﷺ] দুবার নিজের মউতের উপর নিয়ন্ত্রণ আরোপ করেছিলেন। প্রথমবার খায়বারের বিষক্রিয়া জনিত সম্ভাব্য মৃত্যু তিনি ৪ বৎসর পর্যন্ত বিলম্বিত করেছিলেন। দ্বিতীয়বার ইনতেকালের সময় হযরত আজরাঈল (عليه السلام) কে বসিয়ে রেখে জিবরাঈল (عليه السلام) ও আল্লাহর সাথে কিছু কথা বলেছিলেন, এবং উম্মতের জন্য কিছু প্রতিশ্রুতি আদায় করেছিলেন। এই বিলম্ব নবীজীর ইচ্ছায় ও আল্লাহর নির্দেশে ঘটেছিলো। কাজী আয়ায (رحمة الله عليه) তার শিফা শরীফের ‘বাবুল কারামত ও নবীজীর বৈশিষ্ট’ অধ্যায় লিখেছেন- “আমরা মউতের অধিন কিন্তু মউত নবীজীর ইখতেয়ারাধীন। মউত আল্লাহর সৃষ্টি মাখলুখ। সকল মাখলুখই আল্লাহ তায়ালা নবীজীর অধীনস্ত করে দিয়েছেন। কেননা, তিনি সমস্ত সৃষ্টির মূল।\" (শিফা শরীফ)]\n\nএই আক্বিদা ও বিশ্বাসের নামই সুন্নী আক্বিদা। হিজরত অধ্যায়ে জমিনের উপর নবীজীর কর্তৃত্বের হাদীস উল্লেখ করা হয়েছে। এখতিয়ার, কর্তৃত্ব ও তাসাররুপ নবীজীর মো’জেজার অন্তর্ভুক্ত। আল্লাহর রাজ্যে রসূলে পাকের রাজত্ব সর্বস্বীকৃত বিষয়।\n\nনবী-জীবনের শেষ বৃহস্পতিবার ৮ রবিউল আউয়ালঃ ইয়াওমুল খামিছঃ-\nনবী করীম [ﷺ]-এঁর জীবনের শেষ বৃহস্পতিবার ছিল ৮ই রবিউল আউয়াল। ঐদিন হুযুর [ﷺ] যোহরের নামাযের বাকী অংশে কোন রকমে জামাতে ইমামতী করেন। ঐদিন হযরত আবু বকর (رضي الله عنه) হুযুরের নির্দেশে যোহরের নামায পড়াচ্ছিলেন। এমন সময় হুযুর [ﷺ]-কে আসতে দেখে পিছনে হেঁটে আসলেন। নামায শেষে তিনি সমবেত সাহাবাগণের উদ্দেশ্যে এক অশ্রুপূর্ন ভাষণ দেন এবং তাদের থেকে শেষ বিদায় গ্রহণ করেন। সেদিনের করূণ পরিবেশ আকাশ-বাতাসকে অশ্রুভারাক্রান্ত করে তুলেছিল। সাহাবায়ে কেরামের রোনাজারীতে আল্লাহর আরশ পর্যন্ত কেঁপে উঠেছিল। মদীনায় রোনাজারী ও মাতমের হৃদয় বিদারক দৃশ্যের অবতারণা হয়েছিল সেদিন। শেষ বৃহস্পতিবারের হৃদয় বিদারক অবস্থার কথা স্মরণ করে পরবর্তী সময়ে ইবনে আব্বাস (رضي الله عنه) প্রায়ই বলতেন- “ইয়াওমুল খামিছ ওয়ামা ইয়াওমুল খামিছ।\"\n\nসেদিনের ভাষণে তিনি হযরত আবু বকর (رضي الله عنه)-এর অনেক মর্তবা ও মর্যাদা বর্ণনা করেন। এবং অবশিষ্ট দিনগুলোতে নবী করীম [ﷺ]-এঁর স্থানে ইমামতী করার জন্য তাঁকে নির্দেশ প্রদান করেন। এর মাধ্যমেই পরবর্তী খেলাফতের বিষয়টি এরকম চূড়ান্ত হয়ে যায়। নামাযের ইমামতী হচ্ছে ইমামতে ছোগরা এবং রাষ্ট্র পরিচালনার ইমামত বা নেতৃত্ব হচেছ ইমামতে কোবরা। সাহাবায়ে কেরাম (رضي الله عنهم) আকারে-ইঙ্গিতে ভবিষ্যৎ নির্ধারণের নীতিমালা আঁচ করে নিলেন।\n\nবিদায়ী শেষ ভাষণঃ\nনামাযের পর নবী করীম [ﷺ] যে বিদায়ী ভাষণ প্রদান করেন তা কয়েকজন সাহাবী থেকে বর্ণিত হয়েছে। তারা হচ্ছেন হযরত আইয়ুব বিন বশির, উম্মে সালামা, আবু সাঈদ, আবুল মোয়াল্লা, জুনদুব, আবদুল্লাহ ইবনে আব্বাস এবং ফজল ইবনে আব্বাস (رضي الله عنهم اجمعين) প্রমুখ। তাঁদের বর্ণিত হাদীসে শব্দের কিছু বেশ কম রয়েছে। সবার বর্ণিত হাদীসের সারমর্ম নিম্নরূপ।\n\n“যোহরের নামায শেষ করে নবী করীম [ﷺ] মিম্বরে উপবেশন করলেন। আল্লাহর হামদ ও সানা পাঠ করে সমবেত সাহাবায়ে কেরামকে লক্ষ্য করে তিনি বললেন - “আল্লাহ তায়ালা আপন এক প্রিয় বান্দাকে দুটি জিনিসের মধ্যে একটি গ্রহণ করার এখতিয়ার ও স্বাধীনতা দিয়েছেন। যথাঃ- (ক) তিনি যতদিন ইচ্ছা জীবিত থেকে দুনিয়ার সুখ-শান্তি ও আরাম-আয়েশ ভোগ করতে পারবেন অথবা (খ) এখনই আল্লাহর সান্নিধ্যে গিয়ে তাঁর জন্য সংরক্ষিত নেয়ামত ভোগ করবেন। আল্লাহর সেই প্রিয় বান্দা শেষটি গ্রহণ করে নিয়েছেন।\"\n\nহযরত উম্মে সালামা (رضي الله عنها) বলেন, “দীর্ঘ জীবনের এখতিয়ার একমাত্র নবী করীম [ﷺ]-কেই দান করা হয়েছে। অন্য কাউকে নয়।\" নবী করীম [ﷺ]-এঁর ভাষণের অন্তর্নিহিত মর্ম বুঝতে পেরে সর্বপ্রথম হযরত আবু বকর (رضي الله عنه) কেঁদে কেঁদে আরজ করতে লাগলেন- “ইয়া রাসূলাল্লাহ! আমাদের নিজের জীবন পিতা-মাতার জীবন, সন্তানাদীর জীবন ও অর্থ সম্পদের বিনিময়ে আমরা আপনাকে পেতে চাই।\"\n\nনবী করীম [ﷺ] হযরত আবু বকর (رضي الله عنه)-কে ধৈর্যধারণের উপদেশ দিলেন। আবু সাঈদ (رضي الله عنه)-এর বর্ণনায় নবী করীম [ﷺ] এরশাদ করলেন-\n\n“আমার সান্নিধ্য লাভে এবং দ্বীনের জন্য ধন-সম্পদ বিলিয়ে দেয়ার ক্ষেত্রে আমার উপর আবু বকরের চেয়ে অন্য কারো অধিক এহ্সান আছে বলে আমার জানা নেই। আল্লাহ ছাড়া অন্য কাউকে যদি আমি খলীল বা একান্ত বন্ধু বানিয়ে নিতাম, তাহলে আবু বকরকেই খলীল বানিয়ে নিতাম। আল্লাহ আমাকে খলীল বা একান্ত বন্ধু বানিয়ে নিয়েছেন এবং আমিও আল্লাহকে জান-প্রাণ দিয়ে খলীল বা একক বন্ধু বানিয়েছি। তোমরা আমার মসজিদের দিকে তোমাদের ঘরের ছোট ছোট সব দরজা, জানালা বন্ধ করে দাও। একমাত্র আবু বকরের দরজাটি খোলা রাখো। আবু বকরের সাথে আমার ইসলামীক বন্ধুত্ব ও ভালোবাসা রয়েছে।\"\n\nখলীল ও হাবিব এর পার্থক্য নবীঃ-\nউল্লেখ্য যে, কাজী আয়ায (رحمة الله عليه) শেফা শরীফে খলীল শব্দটি বিশ্লেষণ করেছেন এভাবে- “খালা\" অথবা “খাল্লাতুন\" মূল ধাতু হতে খলীল শব্দটির উৎপত্তি। “খালা\"-র অর্থ হলো সব কিছুর বিনিময়ে বন্ধুত্ব। হযরত ইব্রাহীম (عليه السلام) সব কিছু আল্লাহর জন্য বিলিয়ে দিয়ে খলীল উপাধী পেয়েছিলেন। তদ্রূপ নবী করীম [ﷺ] ও সব কিছু আল্লাহর জন্য বিলিয়ে দিয়ে খলীল উপাধীতে ভূষিত হয়েছেন। অপরদিকে আল্লাহ তায়ালা তাঁকে হাবীবুল্লাহ বা একান্ত প্রেমাস্পদ উপাধী দান করেছেন। “খলীল\" বলা হয়- যিনি আল্লাহর জন্য সব কিছু দান করেন; কিন্তু \"হাবীব\" বলা হয় তাঁকে আল্লাহ যার জন্য সব কিছু বিলিয়ে দেন। খলীল হচ্ছে প্রেমীক আর হাবীব হচ্ছেন প্রেমাস্পদ। নবী করীম [ﷺ] ছিলেন আল্লাহর প্রেমিক এবং প্রেমাস্পদ-উভয়ই (সোবহানাল্লাহ)। খাল্লাতুন ধাতুর অর্থ হচ্ছে একান্ত ভালোবাসা (Exclusive love) এ অর্থে নবী করীম [ﷺ] আপন জীবন দিয়ে একান্তভাবে আল্লাহকে ভালোবাসতেন (শিফা শরীফ)। এই ভালোবাসা যদি তিনি আল্লাহর জন্য দান না করতেন তাহলে আবু বকর (رضي الله عنه)-কেই এই স্থানে বসাতেন।এই হাদীসে সমস্ত সাহাবীর উপর হযরত আবু বকর (رضي الله عنه) গুরুত্ব দান করা হয়েছে।\n\nহযরত আইউব বিন বশীর (رضي الله عنه)-এর বর্ণনা মতে আরো কিছু নসিহতের কথা উল্লেখ আছে। যথাঃ- “নবী করীম [ﷺ] মিম্বারে বসে প্রথমে ওহুদের শহীদানদের জন্য বিশেষ দোয়া করেন। ইসলামের জন্য তাঁদের আত্মত্যাগ ও শাহাদাতের কথা স্মরণ করেন।\"\n\nআবদুল্লাহ ইবনে আব্বাস (رضي الله عنه)-এর বর্ণনায় আরো আছে - নবী করীম [ﷺ] মদীনার আনছারদের সেবা ও অবদানের কথা কৃতজ্ঞতার সাথে স্মরণ করে বললেনঃ-\n\n“হে মোহাজিরগণ! তোমরা সংখ্যায় অনেক বেড়ে গিয়েছো এবং দিন দিন তোমাদের আগমনের সংখ্যা বাড়ছেই কিন্তু আনসারের সংখ্যা পূর্বের ন্যায়ই রয়েছে। তাঁরা আমাকে আশ্রয় দিয়েছে। তোমরা (মোহাজিরগণ) তাঁদের সম্মানিত ব্যক্তিদের সম্মান করবে এবং তাঁরা কোন ত্রুটি করলে ক্ষমাসুন্দর দৃষ্টিতে দেখবে।\"\n\nফযল ইবনে আব্বাস (رضي الله عنه) বলেন, নবী করীম [ﷺ] অন্যান্য কথার মধ্যে এই কথাও বলেছিলেন-\n\n“হে উপস্থিত লোক সকল! তোমাদের বিগত জনেরা আমার চোখের সামনে ভেসে উঠছে। আমার বর্তমান মিম্বারে তোমরা আর কখনো আমাকে দেখতে পাবেনা। আমি যদি তোমাদের কারো পিঠে চাবুক দ্বারা আঘাত করে থাকি, তাহলে এই নাও আমার পিঠ। তোমরা বদলা নিতে পারো। আমি যদি কারও নিকট থেকে মাল নিয়ে থাকি, তাহলে তোমরা তা আমার থেকে নিয়ে নাও। আর যদি কারো সম্মান লাঘব করে থাকি আমার থেকে তার বদলা নিতে পারো। কেউ যেন আমাকে কা-পুরুষ বা বখিল বলতে না পারো। বখিলী আমার শানও নয় এবং চরিত্রও নয়। যদি তোমাদের কারো কোন হক্ব আমার উপর থেকে থাকে তাহলে সে ব্যক্তি সে হক্ব নিয়ে নিক - সে ব্যক্তিই আমার সবচেয়ে প্রিয় হবে।\"\n\nএক সাহাবী দাঁড়িয়ে বললেন, \"ইয়া রাসূলাল্লাহ! আমি আপনার কাছে তিন দেরহাম পাওনা আছি। একদিন এক ফকির আপনার কাছে কিছু চাইলে আমাকে নির্দেশ দিয়েছিলেন তাকে তিনটি দেরহাম দেয়ার জন্য। ঐ তিনটি দেরহামই আমি পাবো।\" নবী করীম [ﷺ] ফজলে ইবনে আব্বাস (رضي الله عنه)-কে তা দিয়ে দিতে আদেশ করলেন। এরপর নবী করীম [ﷺ] বললেন, “তোমাদের কারো কাছে যুদ্ধ প্রাপ্ত কোন অবৈধ মাল আছে কী? তাহলে তা বাইতুলমালে জমা দিয়ে দাও।“ এক সাহাবী দাঁড়িয়ে বললেন, “আমার নিকট তিন দেরহাম আছে।\" নবী করীম [ﷺ] বললেন, “তুমি কেন তা নিয়েছিলে?\" ঐ সাহাবী উত্তর করলেন, “আমি খুবই দরিদ্র। তাই নিয়েছিলাম।“ নবী করীম [ﷺ] ফযল (رضي الله عنه)-কে তা আদায় করে দিতে নির্দেশ দিলেন। নবী করীম [ﷺ] পূণরায় জিজ্ঞাসা করলেন - “কারো মনে কিছু ঈমানী দুর্বলতা থাকলে বলো, আমি দোয়া করবো।“ একজন লোক সামনে এগিয়ে এসে বললো - “ইয়া রাসূলাল্লাহ! আমি একজন মুনাফিক, মিথ্যাবাদী ও দূরাচার।“ তার কথা শুনে হযরত ওমর (رضي الله عنه) বললেন - “তোমার সর্বনাশ হোক! তুমি নিজের দোষ খোলাখোললি না বললেও পারতে! আল্লাহ তোমাকে গোপনে ক্ষমা করে দিতেন।“ নবী করীম [ﷺ] হযরত ওমরকে থামিয়ে দিয়ে বললেন - “দুনিয়ার অপমান পরকালের অপমানের তুলনায় অনেক তুচ্ছ। হে আল্লাহ, তুমি তাকে সততা ও ঈমান দান করো।\"\n\nতারপর হযরত ওমরকে শান্তনা দিয়ে বললেন - “ওমর আমার সাথে এবং আমিও ওমরের সাথে আছি। আমার পর সত্য ওমরের সাথী হবে।“ ভাষণ শেষ করে সবার থেকে বিদায় নিয়ে তিনি হুযরা মোবারকে চলে গেলেন। এরপর থেকে হযরত আবু বকর (رضي الله عنه) নামাযে ইমামতী করতে লাগলেন। বৃহস্পতিবার আসর থেকে সোমবার ফজর পর্যন্ত তিনি একাধারে ১৯ ওয়াক্ত নামাযের ইমামতী করেন। তখন থেকে নবী করীম [ﷺ] নিজ হুযরায় একাকী নামায পড়তেন।"
  },
  {
    "1": "খেলাফতের ইঙ্গিত",
    "2": "তিপ্পান্নতম অধ্যায়ঃ খেলাফতের ইঙ্গিতঃ\nপ্রসঙ্গঃ হযরত আবু বকর (رضي الله عنه) মোট ১৯ ওয়াক্ত নামাযের ইমামতী করেন\n﻿৮ই রবিউল আউয়াল বৃহস্পতিবার যোহরের নামাযান্তে নবী করীম [ﷺ] হুযরা মোবারকে চলে আসেন। ঐদিন আসরের নামায থেকে ১২ তারিখ সোমবার ফজরের নামায পর্যন্ত মোট ১৯ ওয়াক্ত নামাযে হযরত আবু বকর সিদ্দিক (رضي الله عنه) ইমামতী করেন।\n\nএকদিন হযরত আবু বকর সিদ্দিক (رضي الله عنه)-এর বিলম্ব হলে হযরত আবদুল্লাহ ইবনে জামায়া (رضي الله عنه), হযরত ওমর (رضي الله عنه)-কে ইমামতী করতে বললেন। যখন ওমর (رضي الله عنه) উচ্চস্বরে তাকবীর দিয়ে নামায আরম্ভ করেন তখন নবী করীম [ﷺ] জিজ্ঞাসা করলেন, আবু বকর কোথায়? আল্লাহ এবং মুসলমানগণ আবু বকর ছাড়া অন্য কাউকে গ্রহণ করবে না। এভাবে দুবার বললেন। অতঃপর হযরত আবু বকর (رضي الله عنه)-এর কাছে লোক পাঠিয়ে তাঁকে আনা হলো এবং পূনরায় হযরত আবু বকর (رضي الله عنه)-কে দিয়ে নবী করীম [ﷺ] দ্বিতীয়বার নামায আদায় করান। এ ব্যাপারে হযরত ওমর (رضي الله عنه) আবদুল্লাহ ইবনে জামায়া (رضي الله عنه)-কে খুব শাঁসালেন এবং বললেন - আমি মনে করেছি, তুমি নবী করীম [ﷺ]-এঁর নির্দেশেই আমাকে নামায পড়ানোর জন্য বলেছিলে। আবদুল্লাহ ইবনে জামায়া (رضي الله عنه) বলেন - না, নবী করীম [ﷺ] নির্দেশ করেন নাই বরং আবু বকর (رضي الله عنه)-কে অনুপস্থিত দেখে উপস্থিত মুসুল্লিগণের মধ্যে আপনাকেই সর্বাধিক উপযুক্ত মনে করে আমি নিজেই আপনাকে নামায পড়ানোর অনুরোধ করেছিলাম (ইমাম আহমদ ও আবু দাউদ)। নবীজীর বর্তমানে অন্য কেউ হুকুম দিতে পারেনা।\n\nহযরত আয়শা সিদ্দিকা (رضي الله عنها) বলেন, এশার নামাযের সময় হলে হযরত বিলাল (رضي الله عنه) আযান দিলেন। নবী করীম [ﷺ] এরশাদ করলেন আবু বকরকে নামায পড়াতে বলো। হযরত আয়শা (رضي الله عنها) আরজ করলেন, ইয়া রাসূলাল্লাহ [ﷺ]! আবু বকর (رضي الله عنه) খুবই শোকে কাতর। আপনার স্থানে দাঁড়িয়ে তিনি ইমামতী করা সহ্য করতে পারবেন না। বরং অন্য কাউকে দিয়ে নামায পড়ান। নবী করীম [ﷺ] পূনরায় বললেন, আবু বকরকে বলো- ইমামতী করার জন্য। এভাবে তিনবারের সময় বললেন- তোমরা হযরত ইউসুফ (عليه السلام)-এঁর সাথে মিশরীয় মহিলাদের ন্যায় আমার সাথে আচরণ করছো। যাও আবু বকরকে বলো, নামায পড়াতে। অতঃপর হযরত আবু বকর (رضي الله عنه) নামায পড়াতে দাঁড়ালেন। নবী করীম [ﷺ] শরীর কিছুটা হালকা অনুভব করলেন। হযরত আব্বাস (رضي الله عنه) ও হযরত আলী (رضي الله عنه)-এর কাঁধে ভর দিয়ে তিনি হুযরা মোবারক থেকে বের হলেন কিন্তু তাঁর পাঁ মোবারক মাটিতে হোঁচট খাচ্ছিল। হযরত আবু বকর (رضي الله عنه) টের পেয়ে পিছিয়ে আসতে চাইলে ইশারায় ডান পার্শ্বে দাঁড় করিয়ে নিজে অবশিষ্ট নামায বসে বসে আদায় করলেন। হযরত আবু বকর (رضي الله عنه) মোকাব্বির হয়ে নামায আদায় করলেন।\n\nএটি কোন নামায ছিলো ? হযরত আয়শা (رضي الله عنها)-এর বর্ণনা অনুযায়ী দেখা যাচ্ছে, এটি ছিল এশার নামায কিন্তু অন্য একটি বর্ণনা মতে, এটি ছিল যোহরের নামায। ইবনে কাছির বলেন - এটি শেষ বৃহস্পতিবার যোহর নামাযের ঘটনা। কেননা, এরপর নবী করীম [ﷺ] আর মসজিদে যেতে পারেননি। অধ্যায়ের শুরুতে এটির বিবরণ দেয়া হয়েছে।\n\n১২ই রবিউল আউয়াল ফজরের শেষ নামাযঃ\nসোমবার ফজরের নামাযের সময় নবী করীম [ﷺ] জানালার পর্দা সরিয়ে সর্বশেষ জামাতের দৃশ্য দেখে আল্লাহর শুকরিয়া আদায় করেন। সাহাবায়ে কেরাম টের পেয়ে নামায ছেড়ে দেয়ার মত অবস্থা হয়ে গিয়েছিল। হযরত আবু বকর (رضي الله عنه) পিছনে সরে আসার জন্য প্রস্তুত হচ্ছিলেন। এমন সময় নবী করীম [ﷺ] হাতে ইশারা দিয়ে তাঁকে বারণ করে জানালার পর্দা ফেলে দেন। ঐ নামাযের মধ্যে সাহাবীগণ নবীজীর সম্মানকে প্রাধান্য দিয়েছিলেন। এখন আমি গোলাবীদের জিজ্ঞেস করি - “আপনাদের কিতাব সিরাতে মুস্তাকিম মতে তো নামাযে নবীজীর খেয়াল করা জিনাতুল্য গুনাহ।\" এখন বলুন, হযরত আবু বকর (رضي الله عنه) ও সাহাবীগণ নামাযে কার খেয়াল করেছিলেন ! নবীজীর গুরুত্ব কত বেশী এই ঘটনা থেকেই বুঝা যায়। [দেখুনঃ (সহীহ বুখারীঃ ৬৮১, ৭৫৪, ১২০৫, ৪৪৪৮, (আধুনিক প্রকাশনীঃ ৬৩৯, ইসলামী ফাউন্ডেশনঃ ৬৪৬); মুসলিম ৪/২১ হাঃ ৪১৯; আহমাদ ১৩০২৮)]\n\nনামায জামাতে শেষ করে হযরত আবু বকর (رضي الله عنه) বিবি আয়শার গৃহে প্রবেশ করেন এবং বলেন- মনে হয় নবী করীম [ﷺ] আজ অনেক সুস্থ, অসুখ অনেক কমে গেছে। আমাদের দিকে চেয়ে তিনি হেসেছেন। মুসুল্লীগণ সহ আমরা সকলেই হুযুরের হাসি দেখে খুবই আনন্দিত হয়েছি। এমনকি আমাদের নামায ছেড়ে দেওয়ারও উপক্রম হয়েছিল। এ কথা বলে তিনি মদীনার অদূরে নিজ স্ত্রী’র গৃহের দিকে রওনা হন। মদীনা শরীফের পূর্ব প্রান্তে তার এক বিবি বিন্তে খারেজা (رضي الله عنها) বাস করতেন। মহল্লাটির নাম ছিল সানাহ্। তিনি ঘোড়ায় চড়ে সেদিকে রওনা দিলেন।"
  },
  {
    "1": "ইন্তিকালের পূর্ব মুহূর্ত",
    "2": "চুয়ান্নতম অধ্যায়ঃ শেষ দিনের ঘটনাঃ\nপ্রসঙ্গঃ মহামিলন দিবসের ঘটনা প্রবাহঃ ইনতিকাল লক্ষণ শুরু\n﻿১২ই রবিউল আউয়াল সোমবার। হযরত আয়শা সিদ্দিকা (رضي الله عنها)-এর গৃহে নবী করীম [ﷺ] অবস্থানরত। বেলা যতই বাড়তে লাগলো, নবী করীম [ﷺ]-এঁর জ্বর ততই বৃদ্ধি পেতে লাগলো। কন্যা হযরত ফাতিমা (رضي الله عنها) এবং বিবিগণ (رضي الله عنهم اجمعين) এসে উপস্থিত। নবী করীম [ﷺ]-এঁর অবস্থার পরিবর্তন দেখে হযরত ফাতিমা (رضي الله عنها) কাঁদতে লাগলেন। নবী করীম [ﷺ] তাঁকে শান্তণা দিয়ে বললেন, “মা! কেঁদোনা! আজকের পর তোমার আব্বার আর কোন কষ্ট থাকবে না।\"\n\nএকথা শুনে হযরত ফাতিমা (رضي الله عنها) ঢুকরে কেঁদে উঠলেন। স্নেহময় পিতা এবার হযরত ফাতেমাকে টেনে নিজের কাছে নিলেন এবং কানে কানে কিছু কথা বললেন, হযরত ফাতিমা (رضي الله عنها) একটু করুণ হাসি হাসলেন। হাসির কারণ জিজ্ঞাসা করা হলে পরবর্তীতে তিনি বললেন, নবী করীম [ﷺ] তাঁকে শান্তনা দিয়ে বলেছিলেন, “তুমি আমার পরিবারবর্গের মধ্যে প্রথম যে অচিরেই আমার সাথে মিলিত হবে। তুমি বেহেশতের নারীদের সর্দার হবে।\" নবী করীম [ﷺ]-এঁর আগাম এ সংবাদটি ছিল মৃত্যু সম্পর্কীয় ইলমে গায়েব। ঠিক ছয় মাসের মাথায় নবী-পরিবারের মধ্যে তিনিই সর্বপ্রথম ইনতেকাল করেন। এই ছয় মাসের মধ্যে কেউ তাঁকে কোনদিন হাসতে দেখেন নি।\n\nসকাল বেলা নবী করীম [ﷺ]-এঁর অসুখ বৃদ্ধির কথা দাবানলের মত মদীনায় ছড়িয়ে পড়ে। সাহাবায়ে কেরাম মসজিদে সমবেত হন। হযরত আবু সাঈদ খুদরী (رضي الله عنه) হুযরা মোবারকে প্রবেশ করে নবী করীম [ﷺ]-কে ছালাম দিয়ে পবিত্র শরীরে হাত রেখে বলে উঠেলেন, “ইয়া রাসূলাল্লাহ [ﷺ]! জ্বরের তাপে আপনার পবিত্র শরীরে হাত রাখা কষ্টকর হয়ে যাচ্ছে।“ এমন কঠিন অবস্থায়ও নবী করীম [ﷺ] এরশাদ করলেন- “আমরা নবীগণের পুরষ্কার যেমন দ্বিগুণ, তদ্রূপ পরীক্ষাও দ্বিগুণ। নবীগণ সুখের সময় যেমন আনন্দিত, তদ্রূপ পরীক্ষাকালেও আনন্দিত।\"\n\nনবী করীম [ﷺ]-এর পালিত পুত্র জায়েদ বিন হারেসা (رضي الله عنه) ৮ম হিজরীতে মুতার যুদ্ধে শহিদ হয়েছিলেন। তাঁর পুত্র হযরত উসামা (رضي الله عنه)-কে নবী করীম [ﷺ] অত্যন্ত স্নেহ করতেন। তিনি বললেন - আমি যুদ্ধের সেনাপতি হয়ে নবী করীম [ﷺ]-এঁর নির্দেশে সিরিয়ার পথে রওয়ানা দিয়ে দিলাম। হুযুর [ﷺ]-এঁর অবস্থার পরিবর্তণের কথা শুনে রাস্তা হতে ফিরে আসলাম এবং নবীজীর খেদমতে হাজির হলাম। নবী করীম [ﷺ] কথা বলতে পারছিলেন না। তিনি শুধু হাত মোবারক আসমানের দিকে উত্তলোন করে পূণরায় মুখে মালিশ করলেন। আমি বুঝতে পারলাম, তিনি আমার জন্য নীরবে দোয়া করছেন। (আহমদ ইবনে হাম্বল)।\n\nহযরত আয়শা (رضي الله عنها) নবী করীম [ﷺ]-কে বুকে নিয়ে ঠেস দিয়ে বসেছিলেন। নবী করীম [ﷺ] ক্ষণে ক্ষণে নিকটে সংরক্ষিত পাত্র থেকে পানি নিয়ে চোখে-মুখে মালিশ করছিলেন আর বলছিলেন - “মৃত্যুর যন্ত্রণা সত্যিই কষ্টদায়ক।\" এই কঠিন সময়ের মধ্যেও উম্মতকে লক্ষ্য করে তিনি কতিপয় ওসিয়ত বা শেষ উপদেশ দিয়ে যান। তিনি এরশাদ করেনঃ “তোমরা নামাযের পাবন্দি করবে এবং দাস-দাসীদের প্রতি সদয় হবে।\"\n\nমানুষের মধ্যে সবচেয়ে অবহেলিত ছিলো দাস-দাসি। শেষ সময়েও নবী করীম [ﷺ]-এর দৃষ্টি সেই অবহেলিত মানুষের দুর্দশার প্রতি আকৃষ্ট হয়েছিল। তিনি ছিলেন মানবতার মুক্তির দূত। আল্লাহর হক্ব নামায এবং বান্দার হক্ব সেবা - এই ‍দুটি নীতির প্রতি তিনি সর্বশেষ গুরুত্ব আরোপ করেছিলেন। আমরা আজ উভয়টিকে ভুলতে বসেছি।\n\nপিতা-মাতার সর্বশেষ অসিয়ত সন্তানগণ প্রাণ দিয়ে রক্ষা করে কিন্তু আমরা উম্মত হয়ে নবীজীর শেষ ওসিয়ত ভঙ্গ করছি। সে কারণেই আজ আমরা অধঃপতিত। নামায আমাদের জন্য ভারী বোঝা স্বরূপ আর দুর্বলদের শোষণ করা আমাদের মজ্জাগত স্বভাবে পরিণত হয়েছে। ঈমাম মালেক (رضي الله عنه) মোয়াত্তায় লিখেনঃ-\n\n“নবী করীম [ﷺ]-এঁর আখেরী উপদেশের মধ্যে এটিও ছিলো যে, পূর্ববর্তী ইহুদী ও নাসারাগণ তাদের নবীও বুজুর্গানের মাজারকে সেজদার স্থানে পরিণত করেছিল। তারা মাজারকে সেজদা করতো। তাদের উপর আল্লাহর লানত বর্ষিত হোক। তারা যা করতো তোমরা তা করোনা। (মাজারে সিজদাহ করা হারাম, শুধু চুম্বন করা বৈধ)। আরব উপদ্বীপে দুটি ধর্ম একসাথে অবস্থান করবেনা। ইয়াহুদ নাছারাদেরকে জাযিরাতুল আরব থেকে বের করে দাও।\" (মোয়াত্তা ইমাম মালেক)\n\nদুঃখের সাথে বলতে হয় - নবীজীর আদেশে হযরত ওমর (رضي الله عنه) যে আরব দেশকে ইয়াহুদী ও খৃষ্টানমুক্ত করেছিলেন- সেই আরবে নজদী বাদশাহ ফাহাদ ১৯৯০ সালে কুয়েত রক্ষার নামে এবং ইরাককে শায়েস্তা করার লক্ষ্যে পাঁচলক্ষ ইহুদী-খৃষ্টান সৈন্য আমদানী করে নবীজীর পাক ভূমিকে অপমান করেছে। নবীজীর নির্দেশ ছিলো - আখরিজিল ইয়াহুদ ওয়ান নাছারা’ অর্থাৎ ইয়াহুদী ও নাছারাকে বহিস্কার কর। আর সৌদি সরকারের নীতি হলো- আদখিলুল ইয়াহুদ ওয়ান নাছারা’ অর্থাৎ ইয়াহুদী ও নাছারাকে প্রবেশ করাও। মূলতঃ এরা খৃষ্টান ও আমেরিকার সামরিক সাহায্য নিয়েই ১৯১৪-১৯১৮ ইং সাল পর্যন্ত ওসমানী খেলাফতের বিরুদ্ধে যুদ্ধ করে এবং পুরষ্কার স্বরূপ ১৯২৪ সালে ওহাবী রাষ্ট্র কায়েম করে। তাই তারা বর্তমানেও আমেরিকা ও বৃটেনের স্বার্থ রক্ষা করে চলেছে। আমেরিকা গণতন্ত্রী হয়েও সৌদি রাজতন্ত্রকে সমর্থন দিয়ে যাচ্ছে। অন্যদেশকে গণতন্ত্রের জন্য চাপ দিলেও সৌদি আরব সম্পর্কে একেবারে চূপ। বিষয়টি খুবই রহস্যময়। ১৯১৪-১৯১৮ সালের প্রথম মহাযুদ্ধে ভারতীয় মুসলমানরা ছিল তুরষ্কের পক্ষে। ওহাবী ওলামা হিন্দ ছিল নজদীর পক্ষে।\n\nইনতেকালের মূহুর্তঃ\nসোমবার দিন বেলা যতই বাড়তে লাগলো, হুযুর আকরাম [ﷺ]-এর অস্থিরতাও ততই বৃদ্ধি পেতে লাগলো। এ অবস্থা দর্শণ করে হযরত ফাতিমা (رضي الله عنها) কেঁদে উঠলেন এবং বললেন, “ওয়া কুরাবু আবাতাহ্।\" অর্থাৎ- “হায়! আমার আব্বার কত কষ্ট ও যন্ত্রণা!\" পূর্বে উল্লেখ করা হয়েছে যে, হযরত ফাতিমার অস্থিরতা লক্ষ্য করে নবী করীম [ﷺ] তাঁকে শান্তনা দিয়ে বললেন- “আজকের পর তোমার আব্বার আর কোন যন্ত্রণা থাকবেনা।\" হযরত ফাতিমা (رضي الله عنها) আবার কেঁদে উঠলেন। নবী করীম [ﷺ] হযরত ফাতিমার কান মুখের কাছে টেনে এনে চুপে চুপে বললেন- “তুমি কি এ কথায় সন্তুষ্টু নও যে, তুমি আমার পরিবারের মধ্যে সর্বপ্রথম আমার সাথে মিলিত হবে\"? নিজের মৃত্যুর আগাম সংবাদ পেয়ে এবং নবীজীর সাথে মিলিত হওয়ার সু-সংবাদ পেয়ে হযরত ফাতিমা (رضي الله عنها) করুণ হাসি হাসলেন। এখনও হযরত ফাতিমার মৃত্যু সময়ের গায়েবী সংবাদের (ইলমে গায়েব) প্রমাণ পাওয়া যায়। নবীজি আল্লাহ প্রদত্ত পঞ্চ গায়েবের ইলমে গায়েব সম্পর্কে পূর্ণ অবগত ছিলেন। আলা হযরতের আদ-দৌলাতুল মাক্কিয়া দেখুন।"
  },
  {
    "1": "বিদায়ে বিলম্ব",
    "2": "পঞ্চান্নতম অধ্যায়ঃ বিদায়ে বিলম্বঃ\nপ্রসঙ্গঃ আযরাঈল ও জিবরাঈলের আগমন\n﻿আল্লাহর যখন ইচ্ছা হলো নবী করীম [ﷺ]-কে আপন সান্নিধ্যে তুলে নিবেন, তখন হযরত আযরাঈলকে বললেন, “তুমি উত্তম সুরতে আমার প্রিয় হাবীবের খেদমতে হাযির হয়ে প্রথমে আমার সালাম দিয়ে বলবে যে, তুমি তাঁর সাথে দেখা করতে গিয়েছো এবং তাঁর অনুমতি পেলেই তাঁর রুহ্ মোবারক কবয করবে।\"\n\nহযরত আযরাঈল (عليه السلام) নির্দেশ মোতাবেক উত্তম সুরত ধারণ করে হযরত আয়শার (رضي الله عنه) হুযরার দরজায় এসে দাঁড়ালেন এবং নবীপরিবারবর্গকে সালাম দিয়ে ঘরে প্রবেশের অনুমতি প্রার্থণা করলেন। এই আওয়াজ হুযুর পাক [ﷺ]-এঁর কর্ণে প্রবেশ করা মাত্র তিনি হযরত ফাতিমা (رضي الله عنها) কে আগন্তুকের পরিচয় জানার জন্য পাঠালেন। হযরত ফাতিমা (رضي الله عنها) ফিরে এসে বললেন- “দরজায় এক ভয়ংকর রূপি ব্যক্তি দাঁড়িয়ে আছেন। নবী করীম [ﷺ] বললেন-\n\n هذا هادم اللذات ـ هذامخمد الصوت ـ هذا ملك الموت\n\n“মা ফাতেমা! ইনি মানুষের সমস্ত স্বাদ, আহলাদ হরণকারী, ইনি মানুষের কণ্ঠরোধকারী ইনি মালাকুল মউত।\"\n\nঅতপর তিনি আযরাঈল (عليه السلام) কে ভিতরে প্রবেশ করার অনুমতি দিলেন। হযরত ফাতিমা (رضي الله عنها) মানুষের বেশে আযরাঈলকে দেখে নিলেন। এরপর অদৃশ্যভাবে আযরাঈল (عليه السلام) ভিতরে এসে নবী করীম [ﷺ]-কে সালাম দিলেন এবং বললেন-\n\n“আল্লাহ আপনাকে সালাম দিয়েছেন। আমি আপনার সাথে দেখা করতে এসেছি। আল্লাহ আমাকে নির্দেশ দিয়েছেন যে, আপনার ইচ্ছা ও অনুমতি ব্যতিত যেন আপনার রূহ মোবারক কবজ না করি। একথা শুনে হুযুর [ﷺ] বললেন - তুমি বস, আমার ভাই জিবরাঈল আসুক। আযরাঈল বসে রইলেন। এমন সময় হযরত জিবরাঈল (عليه السلام) এসে বললেনঃ-\n\n“আল বেদয়া; ইয়া রাসূলাল্লাহ! বিচ্ছেদের সময় সমাগত প্রস্থানের সময় নিকটবর্তী, আপনার প্রভু আপনার দীদারে অপেক্ষমান।\" নবী করীম [ﷺ] বললেন- \"হে ভাই জিবরাঈল! আযরাঈল আমার রূহ কবজ করার অনুমতি চাচ্ছে। আমি ২৩ বছর যাবত আমার উম্মতের দেখাশুনা করেছি এবং তাদের যাবতীয় সমস্যার সমাধান দিয়েছি। আমার পর উম্মতের জিম্মাদার কে হবেন?\" এ কথা শুনে জিবরাঈল (عليه السلام) অদৃশ্য হয়ে গেলেন। আবার মূহুর্তের মধ্যে দৃশ্যমান হয়ে বললেন - “আল্লাহ আপনাকে সালাম দিয়ে বলেছেন, আপনার পর তিনিই আপনার উম্মতের জিম্মাদার হবেন। কোরআন মজিদে তো আল্লাহপাক আপনাকে রাযী ও সন্তুষ্টু করার প্রতিশ্রুতি দিয়েছেন (সুরা দোহা!) অতএব আপনি সন্তুষ্টু চিত্তে রাজী হন।\"\n\nএসময় নবীজীর সম্মানে ইসমাঈল ফেরেশতা এক হাজার কোটি ফেরেশতা নিয়ে হাযির হলেন (বায়হাকী)। অতপর নবী করীম [ﷺ] আযরাঈল (عليه السلام) কে রূহ কবজ করার অনুমতি প্রদান করলেন। যখন ইনতেকাল-ক্রিয়া শুরু হয়, তখন নবী করীম [ﷺ] আযরাঈল (عليه السلام) কে বললেন, “আর একটু সহজভাবে জান কবজ করো।\" আযরাঈল (عليه السلام) বললেন- আল্লাহর সমস্ত প্রাণীকূলের মধ্যে আপনার রূহ মোবারকই সবচেয়ে সহজভাবে কবজ করার জন্য আমি নির্দেশ পেয়েছি। নবী করীম [ﷺ] উম্মতের মৃত্যুর কষ্ট স্মরণ করে বলে উঠলেন - তাহলে আমার উম্মতের মউতের সমস্ত কষ্টই আমাকে দিয়ে দাও।\"\n\nএকথা বলেই নবী করীম [ﷺ] মেসওয়াক করা অবস্থায় বিবি আয়শা (رضي الله عنها)-এর বুকে মাথা মোবারক এলিয়ে দিয়ে উচ্চারণ করলেনঃ-\n“আল্লাহুম্মা বির রাফীক্বিল আ’লা\" - “আমার প্রিয়তম বন্ধুর সান্নিধ্যে - হে আল্লাহ!\" এ কথা বলেই তাঁর পবিত্র রূহ আল্লাহর সান্নিধ্যে গমন করেন এবং তিনি বেছাল প্রাপ্ত হন। ইন্না লিল্লাহি ওয়া ইন্না ইলাইহি রাজিউন। এদিকে চাশতের নামাযের সময় দুপুরের পূর্বেই নবী করীম [ﷺ] শেষ নিঃশ্বাস ত্যাগ করেন এবং রফীকে আ’লার সাথে মিলিত হন।\n\nসালেম ইবনে ওবায়েদ (رضي الله عنه) নামে জনৈক সাহাবী নবী করীম [ﷺ]-এঁর ইনতেকালের সংবাদ নিয়ে সানাহ গমন করেন এবং হযরত আবু বকর (رضي الله عنه)-কে সংবাদ দেন। সংবাদ পেয়ে তিনি ছূটে আসেন এবং হুযরায় প্রবেশ করে নবী করীম [ﷺ]-এঁর চেহারা মোবারকের কাপড় সরিয়ে কেঁদে ফেলেন। তিনি তিনবার হুযুরের ললাটে চুম্বন করেন (বেদায়া-নেহায়া)।\n\n[আল্লাহপাক এরশাদ করেন- “তোমরা শহিদগণকে মুখে মৃত বলোনা। অথবা তাদেরকে মৃত বলে অন্তরে ধারণাও করোনা। বরং তাঁরা জীবিত কিন্তু তোমরা তা উপলব্ধি করতে পারোনা\" (সুরা বাকারা ও সুরা আলে-ইমরান)। বিশেষ দ্রষ্টব্যঃ শহীদগণের মর্যাদা তৃত্বীয় স্তরের। দ্বিতীয় স্তর ছিদ্দিকগণের এবং প্রথম স্তর হচ্ছে আম্বিয়ায় কেরামের। তাছাড়া পূর্বেই দলীলসহ উল্লেখ করা হয়েছে যে তাঁর মৃত্যুর খয়বরের ইহুদী রমণীর দেয়া বিষের বিষক্রিয়া হয়েছিলো। ফলে তিনি শাহাদাতের উপর ইনতিকাল করেন। তাহলে তাঁদের জীবিত থাকার বিষয়টি প্রশ্নাতীত ব্যপার। শহিদগণ শাহাদাতের পর পূনরায় জীবন লাভ করেন। নবীগণও পূনরায় জীবন লাভ করেন। (দেখুন- ইমাম সুবকী (رحمة الله عليه)-এর গ্রন্থ শিফাউস সিকাম\")]\n\nনির্ভরযোগ্য বর্ণনামতে সময়টি ছিলো দ্বি-প্রহরের পূর্বে চাশত-এর নামাযের সময়। দিনটি ছিলো সোমবার। মাস ছিলো-রবিউল আউয়াল। তারিখ ছিলো- প্রসিদ্ধ ও অধিকাংশ বর্ণনাকারীদের মতে -১২ই রবিউল আউয়াল। (বেদায়া ও নেহায়া- ইবনে কাসির ৫ম খন্ড পৃষ্ঠা-২৬৫, ছাপাখানা মাকতাবাতুল মা’রেফ ১৯৮৮ ইং) কাজী আয়ায শিফা শরীফে নবীজীর বৈশিষ্ট অধ্যায়ে বর্ণনা করেন মউত ও মউতের সময়কে নবী করীম [ﷺ]-এঁর এখতিয়ারাধীন করা হয়েছে। অন্য কাউকে এ বৈশিষ্ট্য দেয়া হয়নি। আল্লাহপাক এরশাদ করেন - হে প্রিয় রাসূল, আপনার ইনতিকাল হবে এক প্রকার (ক্ষনিকের জন্য) এবং অন্যদের মৃতু হবে অন্য প্রকার\" (২৩ পারা শেষ আয়াত)।\n\nআল্লামা তাকিউদ্দিন সুবুকী (رحمة الله عليه) “শিফাউস সিকাম\" গ্রন্থে বলেন- হুযুর [ﷺ]-এঁর দাফনের পর আল্লাহ তায়ালা তার রূহ মোবারক দেহ মোবারকে ফেরত পাঠিয়ে দেন। তাই তিনি কেয়ামত পর্যন্ত হায়াতুন্নাবী। কাজেই তার মৃত্যু দিবস পালন করা অবৈধ।"
  },
  {
    "1": "সন্দেহ অপনোদন",
    "2": "ছাপ্পান্নতম অধ্যায়ঃ সন্দেহ অপনোদনঃ\nপ্রসঙ্গঃ ইনতিকালের তারিখ সম্পর্কে ভুল ধারণার অপনোদন\n﻿আহলে হাদীস বা লা-মাযহাবীদের নেতা মাওলানা আকরাম খাঁ, ওহাবী ও মউদূদী পন্থীসহ ঈদে মীলাদুন্নবী বিরোধীরা নবী করীম [ﷺ]-এঁর ইনতিকালের তারিখ নিয়ে মানুষের মনে বিভ্রান্তি সৃষ্টি করার অপচেষ্টা করে প্রতি বৎসর পেপার পত্রিকায় প্রচারণা চালাচ্ছে। তাদের অবশ্যই জানা থাকার কথা যে, কোন একটি বিষয়ে বিভিন্ন বর্ণনা ও মতামত থাকলেও নির্ভরযোগ্য এবং গ্রহণযোগ্য একটি সিদ্ধান্ত অবশ্যই আছে। অনুসন্ধান করে সেটা বের করা এবং সে অনুযায়ী আমল করাই ঈমানদারের কাজ এবং মানুষকেও ঐ সত্যটি অবগত করানো উচিত। কিন্তু তারা ইচ্ছাকৃতভাবেই সন্দেহের সৃষ্টি করে রাখে - কিতাবের বর্ণনা অনুযায়ী সঠিক ফয়সালাটি তারা বলেনা। তাদের কেউ বলে, রবিউল আউয়াল মাসের ২ তারিখে নবী করীম [ﷺ] ইনতিকাল করেছেন। কেউ কেউ বলে, ৮ তারিখ। কেউ বলে, ৯ তারিখ। কেউ বলে, ১০ তারিখ। কিন্তু ১২ই রবিউল আউয়ালের বর্ণনাটি যে সঠিক এবং অধিকাংশের মত, এ কথাটা তারা গোপন রাখে।\n\nতাই আমি পাঠকদের খেদমতে ইবনে কাছির প্রণীত আল-বিদায়া ওয়ান-নেহায়া গ্রন্থের ৫ম খন্ড পৃষ্ঠা ২৫৪-২৫৬ হতে প্রয়োজনীয় উদ্ধৃতি পেশ করলাম- যেন তারা আপন গুরুর কথা মেনে নেয়। ইমাম আহমত রেযা (رحمة الله عليه)-এর ফতোয়াও এতদসঙ্গে উল্লেখ করা হলো।\n\nইবনে কাছির (মৃত্যু ৭৭৪ হিজরী) বলেন - “ইবনে ইসহাক ও ওয়াকেদীর বিশুদ্ধ বর্ণনামতে নবী করীম [ﷺ] ১২ই রবিউল আউয়াল তারিখ সোমবার দিন ইনতেকাল করেছেন।\" উক্তিটি নিম্নরূপঃ\n\nتوفى رسول الله صلى الله عليه وسلم لاتنتي عشرة ليلة خلت من شهر ربيع الاول فى اليوم الذي قدم فيه المد ينة مها جرا\n\nঅর্থঃ- \"নবী করীম [ﷺ] ১২ই রবিউল আউয়াল তারিখে সোমবার দিনে ইনতেকাল করেন- যে দিনে তিনি হিজরত করে মদীনায় প্রবেশ করেছিলেন\" (বেদায়া-নেহায়া ৫ম খন্ড ২৫৫ পৃষ্ঠা)। এরপর ইবনে কাসির মন্তব্য করেনঃ-\n\nوالمشهور قول ابن اسحاق والوا قدي ورواه الواقدى عن ابن عباس عن عاإشة رضي الله عنها وعن عروة عن عاإشة قالا توفى رسول الله صلى الله عليه وسلم يوم الا ثنين لثنتى عشرة ليلة خلت من ربيع الا ول ورواه ابن اسحاق عن عبد الله بن ابى بكر بن حزم عن ابيه مثله ـ وزاد ودفن ليلة الاربعاء\n\nঅর্থঃ- “নবী করীম [ﷺ]-এঁর ইনতেকালের তারিখের বিভিন্ন বর্ণনার মধ্যে ইবনে ইসহাক ও ওয়াকিদীর বর্ণনাই প্রসিদ্ধ ও মশহুর। ওয়াকেদী হযরত আব্দুল্লাহ ইবনে আব্বাস (رضي الله عنه) এবং ওরওয়া ইবনে যুবাইর (رضي الله عنه)-এঁর সূত্রে হযরত আয়েশা সিদ্দিকা (رضي الله عنها) থেকে রেওয়ায়াত করেন- তাঁরা উভয়ে বলেন- রাসূল কারিম [ﷺ] ১২ই রবিউল আউয়াল তারিখে বেছালপ্রাপ্ত হন। ইবনে ইসহাক আবদুল্লাহ ইবনে আবু বকর ইবনে হজম সূত্রে উপরোক্ত রেওয়ায়াত বর্ণনা করেছেন। তাঁর বর্ণনায় অতিরিক্ত এই কথাটি ছিল- ’এবং মঙ্গলবার দিবাগত বুধবার রাত্রে নবী করীম [ﷺ]-কে দাফন করা হয়’ (বেদায়া নেহায়া ৫ম খন্ড ২৫৫-২৫৬ পৃষ্ঠা)।\n\nইনতিকাল তারিখ নির্ধারণে মতভেদের প্রকৃত কারণঃ\nইবনে কাছির বলেন- নবী করীম [ﷺ]-এঁর ইনতেকালের তারিখ নিয়ে বিভিন্ন মতের কারণ হলো - চন্দ্র দর্শনের হিসাব নিয়ে গোলমাল। কেননা, প্রথম চন্দ্র দর্শনের তারিখটি বিভিন্ন অঞ্চলে বিভিন্ন রকম হয়। মক্কা শরীফ ও মদীনা শরীফেও কোন কোন সময় ১ দিনের ব্যবধান হয়ে যায়। পূর্বাঞ্চলে ২ দিনের ব্যবধানও লক্ষ্য করা যায়। সুতরাং মদীনা শরীফের চাঁদের হিসাবটিই এই ক্ষেত্রে মানদন্ড ধরে নিলে কোন সমস্যা থাকে না। সব হিসাব মিলে যাবে। সে মতে ১০ম হিজরীর শেষ মাস যিলহজ্ব চাঁদের ১লা তারিখ মদীনাবাসীগণ শুক্রবার থেকে গণনা করেন। কিন্তু মক্কাবাসীগণ আগের দিন বৃহস্পতিবার থেকে গণনা করে ৯ তারিখ শুক্রবার হজ্বের দিন ধার্য্য করেন - অথচ সেদিন মদীনা শরীফে ছিল, চাঁদের ৮ তারিখ। মক্কা মদীনার দূরত্ব ৫০০ কিঃ মিঃ। সুতারং চন্দ্র দর্শন বেশকম হতে পারে।\n\nসে মতে এ মাস থেকে পূর্ববর্তী ৩ মাস মদীনায় একাধারে ৩০ দিনে পূর্ণ হয়। সে হিসেবে মহররম মাসের ১লা তারিখ মদীনা শরীফে ছিল রবিবার। পরবর্তী সফর মাসের ১লা তারিখ ছিল মঙ্গলবার। তার পরবর্তী মাস রবিউল আউয়ালের ১লা তারিখ ছিল বৃহস্পতিবার এবং ১২ তারিখ ছিল সোমবার। সুতরাং নবী করীম [ﷺ]-এঁর ইনতেকাল তারিখটি ছিল ১২ই রবিউল আউয়াল সোমবার। (বেদায়া নেহায়া ৫ম খন্ড পৃষ্ঠা ২৫৬) ওয়াকেদীর ব্যাপারে কারো আপত্তি থাকলেও ইবনে ইছহাকের ব্যাপারে কারো কোন আপত্তি নেই। সুতরাং উপরের রেওয়াতটি বিশুদ্ধ।\n\nআর একটি সহীহ বর্ণনা দেখুনঃ\nعن عفان عن سعيد بن مينا عن جابر وابن عباس أنهما قالا: ولد رسول الله صلى الله عليه وسلم عام الفيل يوم الاثنين الثاني عشر من شهر ربيع الأول ـ وفيه بعث ـ وفيه حاجرـ وفيه مات. وهذا هوا لمشهور (البد اية والنهايةج ٢ صفحة ٢٦)\n\nঅর্থঃ- “হযরত জাবের (رضي الله عنه) ও হযরত ইবনে আব্বাস (رضي الله عنه) থেকে সায়ীদ ইবনে মীনা সূত্রে আফফান বর্ণনা করেছেন- জাবের ও ইবনে আব্বাস (رضي الله عنهما) বলেনঃ \"নবী করীম [ﷺ] হস্তী সনের ১২ই রবিউল আউয়াল সোমবার দিন ভূমিষ্ট হয়েছেন। ঐ ১২ তারিখে এবং ঐ সোমবার দিনেই তিনি নবুয়তের দায়িত্ব লাভ করেছেন, হিজরত করেছেন ও ইনতেকাল করেছেন। এটাই প্রসিদ্ধ বর্ণনা।\" (বেদায়া ২য় খন্ড ২৬০ পৃষ্ঠা)।\n\n৭৭৪ হিজরী সনের পূর্বেই ইবনে কাছির তাঁর গ্রন্থে নবী করীম [ﷺ]-এঁর জন্ম ও ইনতিকালের তারিখ এবং দিনক্ষণের সুষ্ঠু সমাধান দেয়ার পরও বর্তমানকালের স্বঘোষিত পন্ডিতগণ বিভ্রান্তি সৃষ্টির পাঁয়তারা করায় তাদের আসল উদ্দেশ্য বুঝতে কারো কষ্ট হবার কথা নয়। আল্লাহ বিভ্রান্তি সৃষ্টিকারীদের সুমতি দান করুন। তাদের মতেই ইবনে ইসহাক ও মীনা নির্ভরযোগ্য রাবী। সেজন্যই তাঁদের উদ্ধৃতি পেশ করলাম।\n\nইমাম আহমদ রেযা (رحمة الله عليه)-এঁর ফতোয়াঃ\nইমাম আহমদ রেযা (رحمة الله عليه) তাঁর (নুৎকুল হিলাল) গ্রন্থে ১২ই রবিউল আউয়াল সোমবার হুযুর [ﷺ]-এঁর বেছাল শরীফের তারিখটি আটটি দলিল দ্বারা প্রমাণ করেছেন। তার মধ্যে তাবাকাতে ইবনে সা’আদ সূত্রে হযরত আলী (رضي الله عنه)-এর রেওয়ায়াত, যারকানী শরীফ সূত্রে ইবনে ইসহাক এর রেওয়াআত, আল্লামা দিয়ার বিকরীর তারিখুল খামিছ সূত্রে দুইটি রেওয়ায়াত, যারকানী শরীফে জমহুর উলামা সূত্রে অন্য একটি রেওয়াআত, ইমাম আবু হাতেম রাযী, ইমাম রাযীন আবদারী ও ইমাম ইবনে যাওজীর কিতাবুল ওয়াফী সূত্রে, ইমাম ইবনে জাযরীর কামিল গ্রন্থ সূত্রে, মাজমাউল বিহারিল আনওয়ার সূত্রে এবং ফাযেল মুহাম্মদ সাব্বাব কৃত আছআফুর রাগিবীন গ্রন্থ সূত্রে - সর্বমোট আটটি রেওয়ায়াত অতি প্রসিদ্ধি লাভ করেছে। রাবীগণের মধ্যে হযরত আলী, হযরত আয়েশা, ছাআদ, উরওয়া, ইবনে মুসাইয়িব, ইবনে শিহাব, আফফান, ছায়ীদ, ইবনে মিনা, জাবের, ইবনে আব্বাস, ইবনে ইসহাক-প্রমুখ রাবীগণ একবাক্যে বলেছেন- ১২ তারিখ সোমবার হুযুর [ﷺ]-এঁর ওফাত তারিখ।\n\nহুযুরের পরিবারবর্গের রেওয়ায়াতকে পাশ কাটিয়ে অন্যের দুর্বল রেওয়ায়াত গ্রহণ করে একটি প্রতিষ্ঠিত বিষয় বিতর্ক সৃষ্টি করা কোন মতেই গ্রহণযোগ্য হতে পারে না। আ’লা হযরত ইমাম আহম্মদ রেযা (رحمة الله عليه)-এর গবেষণামূলক ফতোয়া আমার মাসিক পত্রিকা সুন্নীবার্তা ৫৯ নম্বরে ছাপা হয়েছে। সেখানে বিস্তারিত দলীল ও হিসাব বর্ণনা করা হয়েছে। গবেষকগণের জন্য এটি অতি মূল্যবান তথ্য।"
  },
  {
    "1": "বাইয়াতে আবু বক্বর (رضي الله عنه)",
    "2": "সাতান্নতম অধ্যায়ঃ বাইআতে আবু বকর (رضي الله عنه):\nপ্রসঙ্গঃ খেলাফত ও বাইআত পদ্ধতিঃ\n﻿নবী করীম [ﷺ]-এঁর ইন্তিকালের সময় ঘনিয়ে আসলে হযরত আয়েশা (رضي الله عنها) হযরত আবুবকর (رضي الله عنه)-কে সংবাদ পাঠান। হযরত হাফসা (رضي الله عنها) সংবাদ দেন নিজ পিতা হযরত ওমর (رضي الله عنه)-কে এবং হযরত ফাতিমা (رضي الله عنها) খবর দেন হযরত আলী (رضي الله عنه)-কে, (বেদায়া নেহায়া)। তাঁরা কেউ ঐ সময় উপস্থিত ছিলেন না। ইত্যবসরে হুযুর (رضي الله عنه)-এঁর ওফাত শরীফ সংঘটিত হয়।\n\nহযরত আবু বকর (رضي الله عنه) সংবাদ পেয়ে সানাহ্ নামক মহল্লায় তাঁর স্ত্রী বিনতে খারেজার গৃহ হতে তড়িৎ গতিতে চলে আসেন এবং নবী করীম [ﷺ]-এঁর চাদর মোবারক সরিয়ে ইন্নালিল্লাহি বলে হুযুরের [ﷺ] কপাল মোবারক তিনবার চুম্বন দিয়ে বলেন - “ইয়া রাসুলুল্লাহ। আপনি হায়ত-মউত উভয় অবস্থায় কত পবিত্র\"! এ কথা বলে তিনি সোজা মসজিদে নববীতে চলে যান এবং ক্রন্দনরত অন্যান্য সাহাবায়ে কেরামকে শান্তনা দিয়ে ভবিষ্যৎ কর্তব্য সম্পর্কে আলোচনা শুরু করেন। কেননা, নবী করীম [ﷺ]-এঁর কাফন-দাফনের পূর্বেই ইসলামী রাষ্ট্রের পরবর্তী উত্তরাধিকারী নির্বাচন করা একান্ত জরুরী ছিল। তা না হলে বৈদেশিক আক্রমণ এবং অভ্যন্তরীণ বিশৃঙ্খলার মোকাবেলা কে করবে? এবং জানাযার ইনতিযাম কে করবেন?\n\nহযরত ওমর (رضي الله عنه) প্রথমে নবী করীম [ﷺ]-এঁর ইন্তিকালের কথা স্বীকারই করেন নি। তাঁর অবস্থা ছিল তখন ভাব বিহবলতাপূর্ণ। হযরত আবু বকর (رضي الله عنه) যখন কোরআনের আয়াত “ওয়ামা মোহাম্মদুন ইল্লা রাসূল\" তিলাওয়াত করে শুনালেন - তখন হযরত ওমর ও অন্যান্য সকলের বিহবলতা কেটে যায় এবং ভবিষ্যৎ কর্তব্য সম্পর্কে সচেতন হয়ে উঠেন। হযরত ওমর (رضي الله عنه) মত প্রকাশ করেন যে, যেহেতু হুযুর [ﷺ]-এঁর নির্দেশে হযরত আবু বকর (رضي الله عنه) ইমামতি করেছেন, সুতরাং রাষ্ট্রীয় নেতৃত্ব ও খিলাফতের জন্য তিনিই যোগ্যতম ব্যক্তি। একথা বলে হযরত ওমর (رضي الله عنه) হযরত আবু বকর (رضي الله عنه)-এঁর হাত ধরে বলে উঠলেনঃ\n\nفاخذ عمر بيده و قال بايعتك ـ فبا يعه الناس (بخارى)\n\n“হে খলিফাতুর রাসূল! আমি আপনার নিকট আনুগত্যের বাইআত করছি।\" এভাবে মসজিদে উপস্থিত মোজাহিরগণ হযরত আবু বকর (رضي الله عنه)-এঁর হাতে বাইআত করেন- (বোখারী)। সোমবারের অবশিষ্ট দিন ও রাত মসজিদে নববীতে বাইআতের কাজ চলতে থাকে।\n\nপরদিন মঙ্গলবার সকালে মদীনার বনু সায়েদার দরবার হলে আনসারগণ একত্রিত হয়ে খেলাফতের বিষয়ে আলোচনা করেন। তাঁদের মতামত ছিল - মোহাজিরগণের খলিফা হবে একজন, আর আনসারগণের খলিফা হবেন আনসারদের মধ্য হতে অন্য একজন। হযরত সাআদ ইবনে ওবাদা আনসারী (رضي الله عنه) ছিলেন এই প্রস্তাবের উদ্যোক্তা। এমন সময় হযরত আবু বকর ও হযরত ওমর (رضي الله عنهما) এবং অন্যান্য সাহাবীগণ সেখানে উপস্থিত হয়ে তাঁদের কথা শুনে বললেন - এক রাজ্যে দু’খলিফা মনোনীত হওয়ার অর্থ - নিজেরই নিজেদেরকে দ্বিখণ্ডিত করে ফেলা। তিনি নবী করীম [ﷺ]-এঁর বাণী স্মরণ করিয়ে দিয়ে বললেন - হুযুর [ﷺ] বলেছেন - “আল খিলাফাতু মিন কোরাইশিন\" অর্থাৎঃ- “আমার পরবর্তী খলিফা হবে কোরাইশদের মধ্য হতে।\"\n\nআনসারদের মধ্যে অনেকেরই এ হাদীসটির কথা স্মরণ ছিলো না। হযরত আবু বকর (رضي الله عنه)-এঁর মুখে এ হাদীস শুনে সকলের হুঁশ হলো এবং একটি বিপর্যয় থেকে উম্মত রক্ষা পেল। দুই খলিফার প্রস্তাবক হযরত সাআদ ইবনে ওবাদা (رضي الله عنه) সামনে অগ্রসর হয়ে বললেন - “আনতুমুল উমারা ওয়া নাহনুল ওযারা\" অর্থাৎ “আপনারা মোহাজির কোরাইশগণ হবে শাসক এবং আমরা আনসারগণ হবো উযির বা পরামর্শদাতা।\" একথা বলেই তাঁরা সবাই হযরত আবু বকর (رضي الله عنه)-এঁর হাতে হাত দিয়ে বাইআত করলেন। হযরত আবু বকর (رضي الله عنه) সকিফা বনী সায়েদা-এঁর বাইআতের কাজ সমাপ্ত করে মসজিদে নববীতে চলে আসেন এবং মিম্বার শরীফে আরোহণ করে আপন খেলাফতের ঘোষণা দেন ও নীতি নির্ধারণী ভাষণ প্রদান করেন। এ ভাষণে তিনি নবী করীম [ﷺ]-এঁর পথ ও মত অনুসরণ করার কথা ঘোষণা করেন। তারপর শোকে বিহবল হযরত আলী (رضي الله عنه) ও হযরত যোবাইর (رضي الله عنه)-কে ডেকে আনেন এবং তাঁদেরকে উদ্দেশ্য করে বলেনঃ\n\n“আপনারা দু’জন এখনও বাইআত না করে কি মুসলমানদের শক্তি ও ঐক্য দুর্বল করতে চান\"? হযরত আলী (رضي الله عنه) ও হযরত যোবাইর (رضي الله عنه) তদুত্তরে বললেন - “হে খলিফাতুর রাসূল! আপনার বিরুদ্ধে আমাদের কোন অভিযোগ নেই। আমরা আপনার নিকট বাইআত করলাম\" (বেদায়া ও নেহায়া)।\n\nএই দুজনের বাইআতের মাধ্যমে নবীপরিবারের ঘনিষ্টজনদের বাইআতের কাজ সমাপ্ত হলো। সুতরাং শিয়াদের অভিযোগ খণ্ডন হয়ে গেলো। তারা বলে, হযরত আলী (رضي الله عنه) নাকি হযরত আবু বকর (رضي الله عنه)-এঁর হাতে বাইআত করেন নি।\n\nপ্রসঙ্গঃ বাইআতে শাইখ-এর দলীল\nহযরত আবু বকর (رضي الله عنه)-এঁর হাতে এই বাইআত ছিল খিলাফাত ও ইরাদাত উভয়টি। জাগতিক ও আধ্যাত্মিক উভয় প্রকারের বাইআত-এর এই ধারা হযরত ইমাম হাসান (رضي الله عنه) পর্যন্ত চালু ছিল। খিলাফতের যুগের পর যখন মুলুকিয়াত বা রাজতন্ত্র শুরু হলো, তখন থেকে বাইআতে খেলাফত চলে যায় বাদশাহদের হাতে এবং বাইআতে ইরাদাত বা আধ্যাত্মিক বাইআত ও তরিকতের বাইআত থেকে যায় ইমাম হাসান-হোসাইন, সালামান ফারছী-প্র মুখ সাহাবায়ে কেরামের হাতে। অদ্যাবধি আধ্যাত্মিক বাইআত বা তরিকতের বাইআত পীর মাশায়েখ তথা রাসূলের খলিফাগণের হাতে চালু রয়েছে।\n\nপীর তথা নবীজীর খলিফাগণের হাতে বাইআত হওয়া মূলতঃ নবী করীম [ﷺ]-এঁর নিকটই বাইআত হওয়া। আর রাসূলের হাতে বাইআত হওয়া মূলতঃ আল্লাহর কাছেই বাইআত হওয়া (ফাতাহ, ১০ আয়াত) তাফসীরে রুহুল বয়ান সুরা আল ফাতাহ-এর তাফসীরে ‘বাইআতুশ শায়খ’-এর উপর খুব জোর দেয়া হয়েছে। ইসমাইল হক্কী (رحمة الله عليه) বলেনঃ-\n\nيقول الفقير (اسما عيل) ثبت بهذه الاية سنة النبا يعة واخذ التلقين من المشا ئج الكنار-\n\nঅর্থঃ- “সূরা আল ফাতহ-এর ১০ নং আয়াত দ্বারা প্রমাণিত হলো যে, মহান মাশায়েখগণের নিকট বাইআত হয়ে তালক্বীন নেয়া সুন্নাত।\" কেননা আল্লাহকে পাওয়ার জন্য পীর অনুসন্ধান করা এবং তাঁদের সান্নিধ্য লাভ করার উপর কোরআন মজিদের সুরা মায়েদা ও সুরা তাওবায়ে তাকিদ ও নির্দেশ দেওয়া হয়েছে।\n\nতাফসীরে সাভীতে উল্লেখ আছে - “বাইআতে শাইখ এবং বাইআতে ইমামও উক্ত ১০ নং আয়াতের অন্তর্ভুক্ত। কেননা, ঐ আয়াতটির শানে নুযুল খাস হলেও হুকুম আম।\" আরবী এবারতসহ বিস্তারিত বর্ণনা হোদাবিয়ার সন্ধি ৩৯ অধ্যায়ে দেখুন।\n\nবাইআতে ওসমান (رضي الله عنه)-এঁর স্বরূপঃ\nহযরত আবু বকর (رضي الله عنه)-এঁর ইন্তিকালের পূর্বেই তিনি হযরত ওমর (رضي الله عنه)-কে খলিফা মনোনীত করেন। এ ব্যাপারে সমস্ত সাহাবীই একমত পোষণ করেন। হযরত ওমর (رضي الله عنه) দশ বৎসর খেলাফত পরিচালনার পর আঁততায়ীর হাতে ২৩ হিজরীতে শাহাদাত বরণ করেন। ইন্তিকালের পূর্বে মধ্যবর্তী সময়ে রাষ্ট্র পরিচালনার জন্য তিনি ৬ জন সাহাবীর মজলিশে সূরার প্যানেল তৈরী করে যান। এই ৬ জনের মধ্যে একজনকে খলিফা মনোনীত করার জন্য তিনি ওসিয়ত করে যান। অস্থায়ীভাবে রাষ্ট্র পরিচালনার জন্য যে ৬ জন উপদেষ্টা মনোনীত হয়েছিলেন - তাঁরা হলেন (১) হযরত ওসমান, (২) হযরত আলী, (৩) হযরত ত্বালহা, (৪) হযরত যোবাইর, (৫) হযরত ছাআদ, (৬) হযরত আবদুর রহমান ইবনে আউফ (رضي الله عنهم اجمعين)।\n\nহযরত ওমর (رضي الله عنه)-এঁর শাহাদাতের ৪র্থ দিনে হযরত ওসমান (رضي الله عنه) খলিফা মনোনীত হন। তাঁর হাতে লোকেরা কিভাবে আইআত হলো-তা নিচে উল্লেখ করা হলো-\n\nفاخذ (عبد الر حمن بن عوف) بيده فقال هل انت مبايعي على كتاب الله وسنة نبيه صلى الله عليه وسلم وفعل ابى بكر و عمر ـ قال (عثمان) اللهم نعم ـ قال الراوي فرفع رأسه الى سقف المسجد ويده في يد عثمان فقال اللهم اسمع واشهد اللهم اسمع واشهد اللهم اني قد خلعت مافي رقتبى من ذلك في رقبة عثمان ـ قال الراوى وازدحم الناس يبا يعون عثمان حتى غشوه تحت المنبر ـ قال الراوي فقعد عبد الرحمن مقعد النبي صلى الله عليه و سلم واجلس عثمان تحته على الدرجة الثانية وجاء البه الناس يبايعون وبايعه علي بن ابى طالب اولا ويقال اخرا ـ\n\nঅর্থঃ- উপদেষ্টা মণ্ডলীর অন্যতম সদস্য হযরত আবদুর রহমান ইবনে আউফ (رضي الله عنه) যিনি জনমত যাচাই করে হযরত ওসমানের পক্ষে সংখ্যা গরিষ্ঠের মতামত পেয়েছিলেন - তিনি মসজিদে নববীতে লোকজনকে জড়ো করে খলিফা নির্বাচন ও শপথ গ্রহণ অনুষ্ঠানে হযরত ওসমান (رضي الله عنه)-এঁর হাত ধরে শপথ বাক্য এরূপে পাঠ করালেন-“আপনি কি আল্লাহর কিতাব ও রাসূলের সুন্নাত মোতাবেক এবং আবু বকর ও ওমরের নীতি অনুযায়ী রাষ্ট্র পরিচালনা করার জন্য আমার কাছে শপথ গ্রহণ করতে রাজী আছেন? হযরত ওসমানের হাত নিজের হাতের মধ্যে নিয়ে তিনি মসজিদে নববীর ছাদের দিকে মাথা তুলে বললেন - “হে আল্লাহ! তুমি শুন এবং সাক্ষী থাকো, হে আল্লাহ! তুমি শুন এবং সাক্ষী থাকো - আমি আমার কাঁধের বোঝা এবার ওসমানের কাঁধে তুলে দিলাম। বর্ণনাকারী রাবী বলেন - শপথের পর দলে দলে লোকেরা এসে হযরত ওসমানের কাছে বাইআত করতে লাগলো - এমনকি তাঁরা হযরত ওসমানকে মিম্বারের নিচে ঢেকে ফেললো। রাবী বলেন, হযরত আবদুর রহমান তাঁকে তুলে মিম্বারের দ্বিতীয় সিঁড়িতে বসিয়ে নিজে প্রথম সিঁড়িতে নবীজীর বসার স্থানে বসে গেলেন, আর লোকেরা হযরত ওসমানের নিকট বাইআত হতে লাগলো এবং প্রথমেই হযরত আলী (رضي الله عنه) হযরত ওসমানের হাতে বাইআত করলেন - মতান্তরে হযরত আলী (رضي الله عنه) সর্বশেষ বাইআত করেছেন\" (বেদায়া-নেহায়া ৭ম খ- ১৩৯ পৃঃ দারুল হাদীস, কায়রো)।\n\nবাইআতে হযরত আলী (رضي الله عنه)-এঁর স্বরূপঃ\nহযরত ওসমান (رضي الله عنه)-এঁর শাহাদাতের ৫ দিন পর ৩৫ হিজরীর যিলহজ চাঁদের ১৯ তারিখ শনিবার - মতান্তরে ২৪ তারিখ বৃহস্পতিবার লোকেরা হযরত আলী (رضي الله عنه)-কে খলিফা নির্বাচিত করেন। সর্বপ্রথম হযরত ত্বালহা (رضي الله عنه) আপন ডানহাত হযরত আলীর হাতে রেখে বাইআত করেন। তারপর আশতার নাখয়ী তারপর সর্বসাধারণ হযরত আলীর হাতে বাইআত করেনঃ\n\nواخذ الاشتر بيده فبايعه وبايعه الناس\n\nঅর্থঃ- (মিশর, কুফা ও বসরাবাসীগণ খেলাফত গ্রহণের জন্য হযরত তালহা, যোবাইর, সাআদ ইবনে আবি ওয়াক্কাছ, ইবনে ওমর কাউকে না পেয়ে হয়রান পেরেশানীর পর তারা হযরত আলীর নিকট আসলেন) “আশতার হযরত আলী (رضي الله عنه)-এর হাত ধরে তাঁর কাছে বাইআত করলেন এবং আগত লোকেরাও তাঁর নিকট বাইআত করলো\" (বেদায়া-নেহায়া ৭ম খ- ২১৫ পৃঃ, দারুল হাদীস-কায়রো)।\n\nবাইআতে ইমাম হাসান (رضي الله عنه)-এঁর স্বরূপঃ\nহযরত আলী (رضي الله عنه) ৪০ হিজরীতে খারেজী দুশমন আবদুর রহমান ইবনে মুলজিমের খঞ্জরের আঘাতে শাহাদাত বরণ করার পূর্বে লোকেরা তাঁর পরবর্তী খলিফা নির্বাচনের জন্য আরয করেন। হযরত আলী (رضي الله عنه) বললেন - “না, বরঞ্চ রাসূল মকবুল [ﷺ] ওফাতের সময় যেভাবে কাউকে খলিফা মনোনীত করে যাননি - আমিও কাউকে মনোনীত করবো না। আল্লাহ যাকে তোমাদের জন্য উত্তম মনে করবেন - তাকেই তিনি খিলাফত দিবেন এবং তোমাদেরকে তাঁর মাধ্যমেই ঐক্যবদ্ধ করবেন।\" শাহাদাতের পর তাঁর জানাযায় ইমামতি করেছিলেন ইমাম হাসান (رضي الله عنه)। হযরত আলী (رضي الله عنه)-এর দাফনের পর কুফাবাসী কয়েস ইবনে সাআদ ইবনে উবাদা ইমাম হাসান (رضي الله عنه)-এঁর খেদমতে এসে বললঃ\n\nايسط يدك ابايعك على كتاب الله وسنة نبيه فسكت الحسن فبايعه وابايعه الناس بعده ـ\n\nঅর্থঃ- “হে ইমাম পাক! আপনি অনুগ্রহ করে হাত বাড়িয়ে দিন - আমি আপনার নিকট বাইআত হবো আল্লাহর কিতাব ও নবীজীর সুন্নাতের অনুসরণের শর্তে। ইমাম হাসান (رضي الله عنه) চুপ রইলেন। কয়েস ইবনে সাআদ ইমামে পাকের নিকট বাইআত করলেন। অতৎপর কুফাবাসী জনসাধারণ তাঁর নিকট বাইআত করলো।\" (বেদায়া-নেহায়া ৮ম খ- ১৫ পৃষ্ঠা দারুল হাদীস-কায়রো)।\n\nপর্যালোচনাঃ অত্র অধ্যায়ে বাইআতে আবু বকর, বাইআতে উসমান, বাইআতে আলী ও বাইআতে ইমাম হাসান রিদওয়ানুল্লাহি তায়ালা আলাইহিম আজমাঈনগণের হাতে বাইআতের পদ্ধতি বর্ণনা করা হলো। তাঁদের নিকট ঐ বাইআত ছিল বাইআতে খিলাফত ও বাইআতে ইরাদাত উভয়টি - অর্থাৎ খিলাফত ও মুরিদ হওয়ার বাইআত। তা সর্বজন স্বীকৃত। তাহলে দেখা যায় [ﷺ]-এঁর বেছালের পর জনসাধারণ বাইআতে আবু বকর, বাইআতে ওমর, বাইআতে ওসমান, বাইআতে আলী ও বাইআতে ইমাম হাসান অনুসরণ করতেন। ইমাম হোসাইন (رضي الله عنه)-এঁর নামে কুফাবাসীগণ ইমাম মুসলিমের নিকট বাইআত করেছিল। এর পরবর্তী সময়ে ইমাম জয়নুল আবেদীন, ইমাম বাকের, ইমাম জাফর, সাদেক প্রমুখঃ বংশগণ লোকজনকে বাইআত করাতেন নিজেদের নামে। সাহাবা যুগের প্রথম বাইআত ছিল বাইআতে আবু বকর (رضي الله عنه)। হযরত ওমর তাঁর হাত ধরে বলেছিলেন-\n\nفاخذ عمر بيده وقال بايعتك فبايعه الناس ـ\n\nঅর্থঃ- আমি আপনার নিকট বাইআত হলাম।\" পরবর্তী বাইআত সমূহেও তাই প্রমাণিত হচ্ছে। এটাই তো “বাইআতে শাইখ।\" এটা অস্বীকার করা সত্যকেই অস্বীকার করা হবে। বাইআতে শেখের চাইতে বড় প্রমাণ আর কি আছে? যারা বাইআতে শাইখ অস্বীকার করেন - তারা মূলতঃ সুন্নাতকেই অস্বীকার করেন। কেননা, চার খলিফার বাইআতের পদ্ধতিই তো সুন্নতী তরিকা। এর ব্যতিক্রম সুন্নাত হতে পারে না। সুতরাং হাত তুলে বাইআত করানো সুন্নাত নয়।\n\nকোন মোহাদ্দেস বা পীর যদি বলে - “বাইআতে রাসূল\" ছাড়া পীরের বাইআত নাজায়েজ বা হারাম, তাহলে নাজায়েয বা হারামের দালিলিক ও বাস্তব প্রমাণ দিতে হবে। বিনা দলীলের দাবী গ্রহণযোগ্য নয়।\n\nবিঃ দ্রঃ বাইআতে রিদওয়ান ও বাইআতে আবু বরক - এই দুটি অধ্যায় (৩৯ ও ৫৭ অধ্যায়) খুব ভাল করে স্মরণে রাখলে বিতর্কের আর কোন অবকাশ থাকবে না। বাইআতে শাইখ-ই বর্তমানে অনুসরণ করতে হবে। বাইআতে শাইখ-ই মূলতঃ বাইআতে রাসূল ও বাইআতুল্লাহ (তাফসীরে রুহুল বয়ান সূরা আল-ফাতাহ্ ১০ নং আয়াতের তাফসীর দেখুন।)"
  },
  {
    "1": "কাফন ও দাফনের অগ্রিম ব্যবস্থা",
    "2": "আটান্নতম অধ্যায়ঃ কাফন-দাফনের অগ্রীম সংবাদঃ\nপ্রসঙ্গঃ গোসল ও কাফন-দাফনঃ\n﻿নবী করীম [ﷺ] অসুস্থ অবস্থায়ই নিজের ইন্তিকালের পরবর্তীকালের সমস্ত অনুষ্ঠানাদির বিস্তারিত বিবরণ অগ্রিম বলে যান। কখন ইন্তিকাল হবে, কে গোসল দেবে, কোন্ দেশীয় কাপড় দিয়ে কাফন দেয়া হবে, কোন্ স্থানের পানি দিয়ে গোসল করানো হবে, কে প্রথম জানাযার সালাত আদায় করবে, কোন ধরণের জানাযা বা সালাত পড়া হবে, কে হুযুর [ﷺ]-কে রওযা মোবারকে নামাবে - ইত্যাদি বিষয়ে হযরত ইবনে মাসউদ (رضي الله عنه)-এঁর প্রশ্নের জবাবে নবী করীম [ﷺ] অগ্রিম বলে গেছেন। ইমাম বায়হাকী কর্তৃক সংগৃহীত ইবনে মাসউদ (رضي الله عنه) বর্ণিত ইলমে গায়েব সম্বলিত এই হাদীসখানা ইবনে কাছির - ইবনে তাইমিয়ার অনুসারী হয়েও, আল-বেদায়া ওয়ান-নেহায়া গ্রন্থে সন্নিবেশিত করেছেন। তার অনুবাদ নিচে পেশ করা হলো।\n\nহযরত ইবনে মাসউদ (رضي الله عنه)-এঁর বর্ণনাঃ\n“হযরত আবদুল্লাহ ইবনে মাসউদ (رضي الله عنه) বর্ণনা করেন, যখন নবী করীম [ﷺ] অসুস্থতার কারণে দুর্বল হয়ে পড়লেন, তখন আমরা কতিপয় ঘনিষ্ট সাহাবী হযরত আয়েশা সিদ্দিকা (رضي الله عنها)-এঁর গৃহে একত্রিত হলাম। আমাদেরকে দেখে নবী করীম [ﷺ]-এঁর দুচোখ পানিতে ভরে উঠলো। তিনি আমাদেরকে লক্ষ্য করে বললেনঃ-\n\n“বিদায়কাল অতি নিকটবর্তী। তোমাদের শুভ হোক। আল্লাহ তোমাদেরকে উত্তমভাবে জীবিত রাখুন। আল্লাহ তোমাদেরকে হেদায়াত দান করুন। তিনি তোমাদেরকে সাহায্য করুন। তোমাদেরকে উপকৃত করুন। তোমাদেরকে উত্তম কাজের তৌফিক দিন। দ্বীনের পথে তোমাদেরকে দৃঢ় রাখুন। তোমাদেরকে তিনি হেফাযত করুন। তোমাদেরকে সাহায্য করুন। তোমাদেরকে কবুল করুন। আমি তোমাদেরকে আল্লাহর প্রতি ভয়-ভীতির জন্য অসিয়ত করে যাচ্ছি। আমার ইন্তিকালের পর তোমাদের জন্য আল্লাহকে হেফাযতকারী রেখে গেলাম। আমি তোমাদের জন্য তাঁর পক্ষ হতে সুস্পষ্ট সতর্ককারী। তোমরা আল্লাহর বান্দার ব্যাপারে এবং আল্লাহর রাজত্বে আল্লাহর নির্দেশ লঙ্ঘন করবে না।\"\n\nতারপর তিনি পরকালের শান্তি ও শাস্তি সম্পর্কিত দুটি আয়াত তিলাওয়াত করলেন। ইবনে মাসউদ (رضي الله عنه) বলেন, আমরা আরয করলাম - ইয়া রাসুলুল্লাহ! আপনার ইন্তিকাল কখন হবে? উত্তরে নবী করীম [ﷺ] বললেন “নির্ধারিত সময় নিকটবর্তী। উত্তম বিছানা, পরিপূর্ণ পানপাত্র, সিদরাতুল মুনতাহা এবং আল্লাহর দিকে প্রত্যাবর্তনের সময় ঘনিয়ে আসছে।\"\n\nআমরা পুনরায় আরয করলাম - ইয়া রাসুলুল্লাহ! আপনাকে গোসল দেবে কে? হুযুর [ﷺ] বললেন - “আমার আহলে বাইআতের পুরুষগণ; অতি নিকটজন, তারপর ক্রমান্বয়ে অন্যরা। সাথে থাকবে অনেক ফেরেশতা। তারা তোমাদেরকে দেখেন, কিন্তু তোমরা তাদেরকে দেখোনা।“\n\nআমরা আরয করলাম - ইয়া রাসুলুল্লাহ! কোন্ ধরণের কাপড় দিয়ে আপনার কাফন পরানো হবে? এরশাদ করলেন, আমার পরিধানের জামা দ্বারা এবং ইয়ামেন দেশীয় কাপড় দ্বারা অথবা মিশরীয় সাদা কাপড় দ্বারা।\"\n\nআমরা আরয করলাম - ইয়া রাসুলুল্লাহ! কে আপনার উপর সালাত বা জানাযা আদায় করবে? একথা শুনে তিনি কাঁদলেন, আমরাও কাঁদলাম। অতঃপর তিনি বললেন - এ প্রসঙ্গ বাদ দাও। আল্লাহ তোমাদের ক্ষমা করুন এবং তোমাদের নবীর পক্ষ থেকে তোমাদেরকে তিনি উত্তম পুরস্কার দান করুন। শুনো! যখন তোমরা আমাকে গোসল দিয়ে সুগন্ধি লাগাবে এবং কাফন পরাবে, তখন তোমরা আমাকে আমার রওযার কিনারে রেখে কিছুক্ষণের জন্য ঘর থেকে বের হয়ে যাবে। কেননা, এ সময়ে আমার দুই বন্ধু - জিবরাঈল ও মিকাঈল, এরপর ইস্রাফীল, তারপর মালাকুল মউত অন্যান্য ফেরেশতাগণকে সাথে নিয়ে আমার উপর দরূদ পাঠ করবে। এরপর প্রথমে আমার আহলে বাইত বা পরিবারবর্গের পুরুষেরা আমার উপর দরূদ পাঠ করবে। এরপর আমার পরিবারের মহিলাগণ দরূদ পড়বে। এরপর তোমরা ভাগে ভাগে আমার গৃহে প্রবেশ করে দরূদ পড়বে অথবা একা একা এসে দরূদ পড়বে। রোনাজারীকারিনী কোন মহিলা দ্বারা আমাকে কষ্ট দিও না। আমার যেসব সাহাবী উপস্থিত হতে পারবে না, তাঁদের কাছে আমার সালাম পৌঁছিয়ে দিও। আমি তোমাদেরকে সাক্ষী রেখে বলছি - যারা ইসলামে প্রবেশ করেছে এবং কেয়ামত পর্যন্ত করবে, যারা আমার দ্বীনের বিষয়ে আমার অনুসরণ করবে, আমি তাদের সকলকে সালাম দিয়ে গেলাম।\"\n\nআমরা পুনরায় আরয করলাম - ইয়া রাসুলুল্লাহ! কে আপনাকে রওযা মোবারকে নামাবে? নবী করীম [ﷺ] এরশাদ করলেন - আমার পরিবারস্থ পুরুষ লোকজন, নিকটতম ব্যক্তি, তারপর ক্রমানুসারে অন্যরা। সাথে অনেক ফেরেশতা প্রবেশ করবে - যারা তোমাদেরকে দেখছেন, কিন্তু তোমরা তাদেরকে দেখতে পাচ্ছোনা।\" (বায়হাকী সূত্রে আলবেদায়া ও নেয়াহায়া ৫ম খ- ২৫৩ পৃষ্ঠা)।\n\nদাফনের বিলম্বের কারণঃ\nপূর্বেই উল্লেখ করা হয়েছে যে, নবী করীম [ﷺ]-এঁর গোসল ও কাফন-দাফনের পূর্বে খলিফা নির্বাচন করা ছিল রাষ্ট্রীয় গুরুত্বপূর্ণ কাজ। খলিফা নির্বাচনের পূর্বে এসব কাজ কার নেতৃত্বে করা হবে - এ নিয়ে বিভিন্ন সমস্যা সৃষ্টি হতে পারে। তদুপরি, খলিফা নির্বাচন না করে কাফন-দাফন করে ফেললে প্রশাসনে শূন্যতা দেখা দিবে। তাই খলিফা নির্বাচন করা ছিল প্রথম গুরুত্বপূর্ণ কাজ। বিলম্বের এটাই একমাত্র কারণ। সোমবারের অর্ধদিন এবং মঙ্গলবারের প্রথমভাগে উক্ত রাষ্ট্রীয় কাজ সমাধা করে হযরত আবু বকর (رضي الله عنه)-এঁর নেতৃত্বে এবং তাঁর আদেশে গোসল ও কাফন-দাফনের দিকে মনোযোগ দেয়া হয়। নবী করীম [ﷺ] এরশাদ করেছেন, “নবীগণ যেখানে ইন্তিকাল করেন, সেখানেই তাঁদেরকে দাফন করা হয়।\"\n\nসে মোতাবেক হযরত আবু বকর (رضي الله عنه) হযরত আয়েশা সিদ্দিকা (رضي الله عنها)-এঁর হুযরার ভিতরে রওযা মোবারক তৈরীর নির্দেশ দিলেন। হযরত আব্বাস (رضي الله عنه) মদীনা শরীফের আবু তালহা ইবনে সহল আনসারী (رضي الله عنه)-কে রওযা মোবারক খনন করার জন্য আনয়ন করেন। তিনি মদীনাবাসীদের অনুকরণে বগলী কবর খনন করেন এবং উপরে কাঁচা ইটের টাইল্স দ্বারা রওযা মোবারককে আবৃত করেন।\n\nগোসল মোবারকঃ\nহযরত আলী, হযরত আব্বাস, তাঁর ছেলে হযরত ফযল, অপর ছেলে কুসাম, নবী করীম [ﷺ]-এঁর পালিত পুত্রের ছেলে হযরত উসামা এবং তাঁর আশ্রিত হযরত সালেহ (رضي الله عنهم اجمعين) গোসল দেওয়ার জন্য নির্ধারিত হলেন। মদীনার জনৈক আনসার সাহাবী হযরত আউছ ইবনে আওলা (رضي الله عنه) হযরত আলীর (رضي الله عنه) অনুমতি নিয়ে গোসলে শরীক হন। নবী করীম [ﷺ]-এঁর পূর্ব নির্দেশ মোতাবেক কোবার ‘গারছ’ নামক কূপ থেকে পানি আনা হলো। পানির সাথে বরই পাতা ও কাপুর দেয়া হলো।\n\nগোসলের সময় শরীর মোবারক থেকে পরিধানের কাপড় পৃথক করা হবে কিনা - এ নিয়ে বিভিন্ন মত প্রকাশ করা হলো। হঠাৎ করে তাঁদের মধ্যে তন্দ্রার ভাব দেখা দিল। এমতাবস্থায় তাঁরা শুনতে পেলেন - কে যেন বলছে-“নবী করীম [ﷺ]-এঁর বদন মোবারক থেকে কাপড় সরানো যাবে না!\" তাই করা হলো। কাপড়েরর উপরেই পানি ঢেলে হযরত আলী (رضي الله عنه) ডান হাত দিয়ে ধৌত করে দিলেন। নবী করীম [ﷺ]-এঁর নির্দেশ ছিল - “আলী ছাড়া অন্য কেউ যেন আমাকে গোসল না দেয়।\" (গোসলের বিলম্ব সম্পর্কে শিয়াদের প্রচারণ্য মিথ্যা। কেননা, হযরত আলী (رضي الله عنه) এ কাজের একক ক্ষমতাপ্রাপ্ত ছিলেন)।\n\nসেমতে হযরত আলী (رضي الله عنه) একা গোসলের কাজ সমাধা করেন। হযরত আব্বাস, ফযল ও কুসাম পিতা-পুত্রগণ নবী করীম [ﷺ]-এঁর দেহ মোবারক এদিক সেদিক ডান-বাম করানোর কাজে সহায়তা করেন। পানি ঢালার কাজে সহায়তা করেন উসামা ও সালেহ; মতান্তরে উসামা ও আব্বাস (رضي الله عنهم اجمعين)। হযরত আলী (رضي الله عنه) বলেন - মৃত ব্যক্তির মলমূত্র পরিষ্কার করার প্রয়োজন হয়। কিন্তু নবী করীম [ﷺ]-এঁর ক্ষেত্রে তেমন হয় নি। কেননা, তিনি ইন্তিকালের পূর্বে ও পরে সর্বাবস্থায়ই পাক পবিত্র ছিলেন। হযরত আলী (رضي الله عنه) ডান হাত দিয়ে হুযুর [ﷺ]-এঁর শরীর মোবারক ধৌত করেছিলেন। এর বরকতে তাঁর ডান হাতে সব সময় আতরের মত সুগন্ধি পাওয়া যেত (সুবহানাল্লাহ)।\n\nকাফন মোবারকঃ\nনবী করীম [ﷺ]-কে গোসল দেয়ার পর কাফন মোবারক পরিধান করানো হয়। চেহারা মোবারক, কনুই মোবারক, হাঁটু, মোবারক এবং প্রতি অঙ্গের জোড়ায় জোড়ায় কাপুর লাগানো হয়। তারপর তিনখানা কাপড় দিয়ে কাফন পরানো হয়। হযরত আয়েশা, হযরত আবদুল্লাহ, হযরত ফযল ও হযরত আলী (رضي الله عنهم اجمعين) থেকে কাফনের কাপড়ের নমুনা সম্পর্কে বিভিন্ন রেওয়ায়াত পাওয়া যায়। আবদুল্লাহ ইবনে মাসউদ (رضي الله عنه) থেকে বর্ণিত হাদীসে দেখা যায়, নবী করীম [ﷺ] তিন ধরণের কাপড়ের মধ্যে যেকোন কাপড় দিয়ে কাফন দেয়ার কথা পূর্বেই বলে গেছেন - কাফনের কাপড় হবে ইয়েমেনের তৈরী অথবা মিশরীয় সাদা কাপড়। সে মতে দু’খানা সাদা কাপড় এবং হুযুর [ﷺ]-এঁর নিজ গায়ের জামা মোবারক দিয়ে কাফন পরিধান করানো হয়।\n\nহযরত ইবনে আব্বাস (رضي الله عنه)-এঁর বর্ণনা মতে হুযুর [ﷺ]-এঁর ইন্তিকালের সময় গায়ের জামা এবং ইয়েমেন দেশীয় দু’খানা কাপড় (একজোড়া) দিয়ে হুযুর [ﷺ]-কে কাফন পরিধান করানো হয়। পাগড়ী পরিধান করানো হয়নি। হযরত আলী (رضي الله عنه) বলেন - আমি নিজহাতে হুযুর আকরাম [ﷺ]-কে দু’খানা সাদা কাপড় ও একখানা চাদর দ্বারা কাফন পরিধান করিয়েছি। হযরত আয়েশা (رضي الله عنها)-এঁর রেওয়ায়াত মোতাবেক তিনখানা সাদা ‘সাহুলী’ কাপড় দ্বারা কাফন পরানো হয়। ফযল (رضي الله عنه)-এঁর বর্ণনা মতে দু’খানা সাদা সাহুলী কাপড়ের উল্লেখ পাওয়া যায়। মোট কথা নিজ জামাসহ তিন খানা কপড়েরই উল্লেখ পাওয়া যায়।"
  },
  {
    "1": "হুযুরের ﷺ জানাজা - বনাম - দরূদ",
    "2": "ঊনষাটতম অধ্যায়ঃ হুযুরের জানাযার ধরণঃ\n﻿জানাযাঃ\nউম্মতে মোহাম্মাদীর সকলকেই চার তাকবীরের সাথে এক ইমামের পিছেন ইক্বতাদা করে জানাযার নামায পড়ানো হয়। এতে তিনটি অংশ আছে। যথাঃ- আল্লাহর সানা, নবী করিম [ﷺ]-এঁর উপর দরুদ শরীফ এবং মৃত ব্যক্তির জন্য আম দোয়া। এটাকে নামায বলা হয় এজন্য যে, এতে ইমাম ও মোক্বতাদী আছে। শরীর পাক হতে হয়। কিবলামুখী হতে হয়। নাভীতে হাত বাঁধতে হয়। শুধু রুকু, সিজদা, বৈঠক ও ক্বিরাত নেই এবং তাশাহুদও পড়তে হয় না। তবু এটাকে নামায বলা হয় এজন্য যে, মূর্দাকে সামনে রেখে কেবলামুখী হয়ে হাত বেঁধে ইমামের পিছনে ইক্বতাদা করতে হয়। এতেই প্রমাণিত হয় যে, জানাযা হলো নামায। শুধু দোয়া হলে এসব করতে হতনা। এর একটি অংশ মাত্র দোয়া।\n\nএজন্য হাদীস অনুযায়ী জানাযা নামাযের পরপরই সকলে গোল হয়ে আর একবার দোয়া করা হয় হাত তুলে। তৃতীয়বার দোয়া করা হয় মাটি দেয়ার পর। মিশকাত শরীফে আছে “আক্ছিরোদ্ দোয়া লিল্ মাইয়িতি” অর্থাৎ “তোমরা মৃত ব্যক্তির জন্য বেশী করে দোয়া কর।” বেশী অর্থ - ন্যূনতম তিনবার দোয়া করা। অপর হাদীসে এসেছে “ইজা সাল্লাইতুম আলাল মাইয়েতে, ফা-আখ্লিছু লাহুদ্দোয়া” অর্থাৎঃ- “যখন তোমরা মৃত ব্যক্তির জানাযা আদায় করবে, তার পরপরপই বিনা বিলম্বে আর একবার খাছ দোয়া করবে” (মিশকাত কিতাবুল জানায়েয)। মুসলমানগণ এভাবেই আমল করে আসছেন। এটা হলো সাধারণ মৃত ব্যক্তিদের কথা। (জানাযার পর দোয়া সম্পর্কে আমার লিখিত ফতোয়া ছালাছা পাঠ করুন)।\n\nহুযুরের জানাযার ধরণঃ\nনবী করিম [ﷺ]-এঁর ক্ষেত্রে জানাযার বিশেষ ধরণের বৈশিষ্ট্য ছিল। হুযুর [ﷺ]এর বেলায় কোন ইমাম ছিলো না। মোক্বতাদীও ছিলো না। কেবলামুখী হওয়াও ছিলো না। হাদীস শরীফে শুধু সালাত শব্দের উল্লেখ আছে। এখানে সালাত অর্থ দোয়া ও দরূদ। ইবনে মাসউদ (رضي الله عنه)-এঁর প্রতি নবী করিম [ﷺ] যে অসিয়ত করে গেছেন, সে অনুযায়ী সাহাবীগণ নবী করিম [ﷺ]-এঁর হুজরা মোবারকে প্রবেশ করে রওযা মোবারকের কিনারায় রক্ষিত খাটের কাছে গিয়ে দরূদ ও সালাম পেশ করে বের হয়ে আসতেন। একদল বের হওয়ার পর আর এক দল প্রবেশ করতেন এবং দরূদ ও সালাম পেশ করতেন। এভাবে প্রথমে পুরুষগণ, তারপর মহিলাগণ, তারপর ছোট ছোট বালকগণ, তারপর আশ্রিত দাস-দাসীগণ ও মাওয়ালীগণ ব্যক্তিগতভাবে হুজরায় প্রবেশ করে দরূদ ও সালাম পেশ করেছিলেন। সাধারণ জানাযা নামায হলে মহিলাগণ অংশগ্রহণ করতে পারতেন না।\n\nআল্লামা সোহায়লী (রাহঃ) বলেন - আল্লাহ তায়ালা কোরআন মজিদের সুরা আহযাবে যেভাবে দরূদ ও সালাম পড়ার জন্য মু’মিনগণকে নির্দেশ করেছেন, ইন্তিকালের পরও অনুরূপভাবেই শুধু দরূদ ও সালাম পেশ করা হয়েছিল (বেদায়া ও নেহায়া ৫ম খ- ২৬৫ পৃষ্ঠা)।\n\nমাওয়াহিব-লাদুন্নিয়া গ্রন্থে আল্লামা শিহাবুদ্দিন কাসতুলানী শারেহে বোখারী (রাহঃ) উল্লেখ করেছেনঃ-\n\nومن خصا ئصه صلى الله عليه وسلم انه صلي علبه الناس افواجا افواجا بغير امام وبغير دعاء الجنازة المعروف ذكره البوهقي وغيره\n\nঅর্থঃ- ”নবী করিম [ﷺ]-এঁর অন্যান্য বৈশিষ্ট্যের মধ্যে এটিও একটি অন্যতম বৈশিষ্ট্য ছিল যে, লোকেরা দলে দলে এসে ইমাম ছাড়াই দরূদ পাঠ করতেন। তাঁরা প্রচলিত জানাযার দোয়া ও তাকবীর পড়েননি। ইমাম বায়হাকী ও অন্যান্য মোহাদ্দিসগণ এরূপই বর্ণনা করেছেন” (আন্ওয়ারে মুহাম্মদীয়া মিন মাওয়াহিব লাদুন্নিয়া পৃষ্ঠা ৩২০। হুযুর [ﷺ] হায়াতুন্নবী, সেজন্যই প্রচলিত জানাযা হয়নি।\n\nহযরত আবু বকর ও হযরত ওমর (رضي الله عنه) কর্তৃক জানাযা সালাতের ধরণঃ\nহযরত আবু বকর (رضي الله عنه) কিভাবে জানাযার পরিবর্তে শুধু দরূদ ও সালাম পাঠ করেছিলেন - তার একটি পরিষ্কার বর্ণনা আল বেদায়া ওয়ান নেহায়া গ্রন্থের ৫ম খ- ২৬৫ পৃষ্ঠায় উল্লেখ করা হয়েছে। উভয় সাহাবীর আমল মুহাম্মদ ইবনে ইব্রাহিম নামে জনৈক রাবী লিখে রেখেছিলেন। ওয়াকেদী ঐ দলীলখানার ভাষ্য এভাবে বর্ণনা করেছেন-\n\nلما كفن رسول الله صلى الله عليه وسلم وضع على سريره دخل ابوبكر وعمن رضي الله عنهما ومعهما نفر من المها جرين والانصار بقدر ما يسع البيت فقالا : السلام عليك ايها النبي ورحمة الله وبر كاته وسلم المها جرون والا نصار كما سلم ابوبكر وعمر ثم صفوا صفوا صفوفالايؤمهم احد ـ فقال ابوبكر و عمر وهما فى الصف الاول حيال رسول الله صلى الله عليه وسلم اللهم انا نشهد انه قد بلغ ما انزل اليه ونصع لا مته و جا هد فى سبيل الله حتى اعز الله دينه وتمت كلمته وأومنبه وحده لاشر يك له فا جعلنا الهنا ممن يتبع القول الذي انزل معه واجمع بيننا وبينه حتى تعر فنابنا و تعر ـ تنابه فانه كان بالمؤ منين رؤوفا رحيما لانبتغي بالايمان به بديلا ونشترى بهثمناامدا فيقول الناس : امين امين ويخر جون ويدخل اخرون حتى صلى الر جال ثم النساء ثم الصبيان ـ\n\nঅর্থঃ- ”নবী করিম [ﷺ]-কে কাফন পরিধানের পর খাঁটের উপর রেখে ঐ খাঁট (হুজরার ভিতর) রওযা মোবারকের পাশে রাখা হলো। হযরত আবু বরক ও হযরত ওমর (رضي الله عنه) হুজরার ধারণ ক্ষমতা অনুযায়ী কয়েকজন মোহাজির ও আনসারকে সাথে নিয়ে প্রবেশ করলেন। তাঁরা দু’জনে প্রথমে এভাবে সালাম আরয করলেন - “আসসালামু আলাইকা আইয়ুহান্নাবীউ ওয়া রাহমাতুল্লাহি ওয়া বারাকাতুহু।” হযরত আবু বকর ও ওমর (رضي الله عنه)-এঁর ন্যায় মোহাজির ও আনসারগণও সালাম আরয করলেন। তারপর সকলে সারি বেঁধে খাটের চতুর্দিকে দাঁড়ালেন। তাঁদের মধ্যে কেউ ইমাম ছিলেন না। রাসূল করিম [ﷺ]-এঁর খাটের চতুর্পাশ্বে দন্ডায়মান কাতারগুলোর মধ্যে প্রথম কাতারে হযরত আবু বকর ও ওমর (رضي الله عنه) দাঁড়িয়ে এভাবে মুনাজাত করলেনঃ\n\n“হে আল্লাহ! আমরা সাক্ষ দিচ্ছি যে, নবী করিম [ﷺ]-এঁর উপর যা কিছু অবতীর্ণ হয়েছে, তিনি তা পরিপূর্ণভাবে পৌঁছিয়ে দিয়েছেন। উম্মতকে তিনি উপদেশ প্রদান করেছেন। আল্লাহর পথে তিনি জেহাদ পরিচালনা করেছেন।তাঁ প্রচেস্তার ফলে আল্লাহ্ তায়ালা তাঁর দ্বীনকে শক্তিশালী করেছেন। তাঁর কলেমা পূর্ণতা লাভ করেছে। লা শারীক আল্লাহর উপর লোকেরা ঈমান এনেছে। হে আমাদের মাবুদ! তুমি আমাদেরকে তাঁর উপর অবতীর্ণ যাবতীয় বাণীর অনুসরণকারী বানিয়ে দাও। তুমি আমাদের ও উনার মধ্যে মিলন ঘটিয়ে দাও। তুমি আমাদের (কার্যকলাপের) দ্বারা যেন তাঁর পরিপূর্ণ প্রকাশ্য পরিচয় পাও এবং তাঁর মাধ্যমেও আমাদের প্রকাশ্য পরিচয় পাও। কেননা, তিনি মু’মিনদের প্রতি রউফ এবং রাহীম। তাঁর প্রতি ঈমান আনার বিনিময়ে আমরা কিছুই প্রতিদান চাইনা এবং তাঁর নাম ভাঙ্গায়েও আমরা কখনও দুনিয়ার কোন স্বার্থ হাসিল করতে চাইনা।” কাতারে দাঁড়ানো লোকজন শুধু আমীন আমীন বলেছেন। তাঁরা বের হয়ে যাওয়ার পর অন্য একদল প্রবেশ করতেন। এভাবে প্রথমে পুরুষগণ, তারপর মহিলাগণ, তারপর শিশুগণ ক্রমান্বয়ে প্রবেশ করে সালাম ও দরূদ পেশ করেছেন। (আল বেদায়া ওয়ান নেহায়া কৃত ইবনে কাছির ৫ম খ- ২৬৫ পৃষ্ঠা)।\n\nমঙ্গলবার দিন গোসল ও কাফনের পর হতে মধ্যরাত পর্যন্ত এভাবেই পালাক্রমে দরূদ ও সালামের অনুষ্ঠান চলতে থাকে।\n\nসুতরাং নিঃসন্দেহে প্রমাণিত হলো যে, ইমাম বিহীন এবং চার তাকবীর বিহীন শুধু দরূদ, সালাম ও মোনাজাতের মাধ্যমেই জানাযার কাজ সমাধা করা হয়েছে।\n\nঅন্যদের বেলায় প্রচলিত জানাযার নিয়ম নবীজীর ক্ষেত্রে প্রযোজ্য নয়। এরূপ করার অন্য একটি কারণ এও ছিল যে, নবী করিম [ﷺ] ইন্তিকাল করলেও তাঁর সাথে রুহ মোবারকে যোগাযোগ একেবারে বিচ্ছিন্ন হয়ে যায় নি। তাই তিনি ইন্তিকাল অবস্থায়ও ঠোঁট মোবারক নেড়ে নেড়ে ইয়া উম্মাতী! ইয়া উম্মাতী! বলে কেঁদেছিলেন। এজন্যই একথার উপর সকলে একমত পোষণ করেছেন যে, ”নবী করিম [ﷺ] হায়াতুন্নবী-জিন্দা নবী। এই ইজমার অস্বীকারকারী কাফির।” তাই তাঁর জানাযা হয়নি - শুধু সালাম ও দরূদ পড়া হয়েছে।\n\nউক্ত হায়াত বরযখী - না দুনিয়াবী, এ নিয়ে ইখতিলাফ থাকলেও শেষ সমাধান হলো - দুনিয়াবী হায়াতেই তিনি জীবিত আছেন। (আদিল্লাতু আহলিস সুন্নাহ, শিফাউস সিক্বাম, ফতহুল বারী শরহে বোখারী, দ্বারু কুতনী, জাআল হক, খলীল আহমদ আম্বেটীর প্রতারণামূলক গ্রন্থ “আত তাসদীকাত’ এ বলা হয়েছে - নবীজী দুনিয়ার হায়াত রওযা পাকে শুয়ে আছেন)। দাফনের অধ্যায়ে হায়াতুন্নবীর প্রামাণ্য দলীল সামনেই উল্লেখ করা হবে-ইনশা আল্লাহ!\n\nদাফন কার্যঃ রওযা মোবারকঃ\nহযরত আয়েশা সিদ্দিকা (رضي الله عنها)  বলেনঃ-\n\nتوفى رسول الله يوم الاثنين ودفن ليلة الا ربعاء ـ\n\nঅর্থঃ-রাসূল করিম [ﷺ] সোমবার দিন ইনতিকাল করেন এবং বুধবারের পূর্ব রাত্রে তাঁকে দাফন করা হয়” (বায়হাকী ও ইমাম আহমদ ইবনে হাম্বল)। এটাই বিশুদ্ধ মত। মঙ্গলবার দিন পবিত্র গোসলকার্য ও কাফন অনুষ্ঠান শেষে সর্বপ্রথম হযরত আবু বকর ও হযরত ওমর (رضي الله عنه)-এঁর নেতৃত্বে দরূদ ও সালাম এবং দোয়া মুনাজাত অনুষ্ঠানের পর পালাক্রমে পুরুষ, নারী ও শিশুগণ হুজরা মোবারকে প্রবেশ করে অনুরূপভাবে দরূদ-সালাম ও দোয়া মুনাজাত করতে থাকেন। এই অনুষ্ঠান মঙ্গলবার দিবাগত মধ্যরত্রি পর্যন্ত চালু থাকে। তারপর রওযা মোবারকে পবিত্র দেহ মোবারক স্থাপন করা হয়।\n\nপ্রথমে রওযা মোবারকে নবী করিম [ﷺ]-এঁর একখানা লাল ইয়ামানী চাদর বিছানো হয়, যা তিনি সচরাচর পরিধান করতেন। এ চাদরখানা তিনি জঙ্গে হোনাইনে (৮ম হিজরী) গণিমতের মাল হিসাবে প্রাপ্ত হয়েছিলেন। নবী করিম [ﷺ] এ চাদরখানা তাঁর রওযা মোবারক বিছিয়ে দেয়ার জন্য নির্দেশ দিয়ে গেছেন। হযরত হাসান (رضي الله عنه) বলেনঃ-\n\nقال رسول الله صلى الله عليه وسلم افرشوا لى قطيفة في لحدي فان الارض لم تسلط على اجساد الانبياء ـ\n\nঅর্থঃ- “রাসূল করিম [ﷺ] এরশাদ করেছেন - তোমরা আমার রওযা মোবারকে আমার সম্মানে একখানা চাদর বিছিয়ে দিও। কারণ, এই জমিন নবীগণের শরীর মোবারক নষ্ট করতে পারে না বদন মোবারকে প্রাধান্য বিস্তার করতে পারে না” (বেদায় পৃষ্ঠা ২৬৯)। ওয়াকিদী বলেন-\n\nكان هذا خا صا لرسول الله رواه ابن عساكر ـ\n\nঅর্থঃ- “চাদর বিছানোর এই ব্যবস্থা শুধু নবী করিম [ﷺ]-এঁর জন্যই খাস” (ইবনে আছাকির)। কেননা, তিনি রওযা মোবাকে চিরদিন জীবিত থাকবেন।\n\nরওযা মোবারকের স্থান নির্ধারণ নিয়ে প্রথমে বিভিন্ন মতামত দেয়া হয়। কেহ বলেন - জান্নাতুল বাক্বীতে দেওয়া হোক -কেননা সেখানে অধিক দোয়া-ইসতিগফার করা হয়। কেউ কেউ মন্তব্য করেন - মিম্বার শরীফের কাছে রওযা করা হোক। আবার কেউ কেউ বলেন -বরং নবী করিম [ﷺ]-এঁর মিহরাবে নামাযের স্থানেই কবর শরীফ করা হোক। প্রকৃত অবস্থা তাঁদের তখনও জানা ছিল না। এমন সময় হযরত আবু বকর (رضي الله عنه) আসলেন এবং এর সমাধান এভাবে দিলেন-\n\nان عندي من هذا خبرا وعلما سمعت رسول الله صلى الله عليه وسلم يقول ما قبض نبى الا دفن تيث توفى (بيهقى)\n\nঅর্থঃ-“এ ব্যাপারে আমার কাছে একটি সঠিক সংবাদ ও তথ্য আছে। তা হলো - আমি স্বয়ং নবী করিম [ﷺ]-কে বলতে শুনেছি যে, নবীগণ যেস্থানে ইন্তিকাল করেন সেখানেই তাদের দাফন করা হয় (বায়হাকী)।”\n\nতারপর হযরত আবু বকর এভাবে নির্দেশ দিলেন-\n\nفا خروافراشه و حفروا تحت فراشه ـ\n\nঅর্থঃ-“তোমরা নবী করিম [ﷺ]-এঁর বিছানা মোবারক সরিয়ে নিয়ে যাও এবং সেস্থানেই রওযা শরীফ তৈরী করো” (ইমাম আহমদ)।\n\nসিদ্ধান্ত মোতাবেক নবী করিম [ﷺ]-কে খাটে উঠিয়ে গোসল দেওয়ার জন্য অন্য পার্শ্বে নিয়ে যাওয়া হয় এবং বিছানার স্থানে রওযা মোবারক প্রস্তুত করার উদ্যোগ নেয়া হয়। একাজের জন্য মক্কাবাসী আবু ওবায়দা ইবনুল জাররাহ (رضي الله عنه) এবং মদিনাবাসী আবু তালহা যায়েদ ইবনে সাহল (رضي الله عنه)-কে অনুসন্ধান করার জন্য হযরত আব্বাস (رضي الله عنه) দু’জন লোক পাঠান। মদিনাবাসী আবু তালহা সাহাবীকে প্রথম পাওয়া গেল। সুতরাং তিনি এসে মদিনা শরীফের নিয়মে বগলী বা সিন্ধুকী রওজা শরীফ তৈরী করেন।\n\nতিন চাঁদের স্বপ্নঃ\nএ প্রসঙ্গে বায়হাকী শরীফে বর্ণিত সাঈদ ইবনে মোসাইয়েব তাবেয়ী (رحمة الله عليه)-এঁর একখানা রেওয়াতে উল্লেখযোগ্য। তিনি বলেন, হযরত আয়েশা (رضي الله عنه) একদিন স্বপ্নে দেখেন, তিনটি চাঁদ তাঁর কোলে পতিত হয়। এ ঘটনা পিতা আবু বকর (رضي الله عنه)-কে জানালে তিনি মন্তব্য করেন - “যদি তুমি সত্যই এ স্বপ্ন দেখে থাকো, তাহলে এর অর্থ হচ্ছে - তোমার গৃহে পৃথিবীর তিনজন শ্রেষ্ঠ মানবের মাযার শরীফ হবে। যখন নবী করিম [ﷺ]-এঁর ইন্তিকাল হয়, তখন হযরত আবু বকর (رضي الله عنه) হযরত আয়েশাকে লক্ষ্য করে বলেনঃ-\n\nيا عا ئشة هذا خير اقمارك\n\nঅর্থঃ-“হে আয়েশা! তোমার স্বপ্নে দেখা তিন চাঁদের মধ্যে ইনিই হচ্ছেন প্রথম সর্বোত্তম চাঁদ।” (বায়হাকী সূত্রে বেদায়া ও নেহায়া পৃষ্ঠা ২৬৮)। পরবর্তীতে আরো দুই চাঁদের মাযার হয় সেখানে - অর্থাৎ হযরত আবু বকর ও হযরত ওমর (رضي الله عنه)।\n\nবেদনা বিধুর মুহূর্তঃ\nমঙ্গলবার দিবাগত মধ্যরাত ক্রমেই ঘনিয়ে আসছে। উম্মাহতুল মোমেনীনগণ এবং হযরত ফাতিমা (رضي الله عنها) হযরত আয়েশা (رضي الله عنها)-এঁর হুজরার অপর অংশে কান্নারত ছিলেন। হযরত উম্মে সালামা (رضي الله عنها) বলেনঃ-\n\nبينما نحن مجتمعون نبكى لم نمن ورسول الله صلى الله عليه وسلم في بيوتنا ونحن نتسل برؤيته على السرير اذ سمعنا صوت الكرارين فى السحر فقالت ام سلمة فصحنا وصاح اهل المسخد فارتجت المدينة صيحة واحدة واذن بلال نالفجر (واقدى)\n\nঅর্থঃ-“আমরা বিবিগণ একত্রিত কান্নাকাটা করছিলাম। রাত্রে আমাদের নিদ্রা হয়নি। নবী করিম [ﷺ] আমাদের ঘরেই ছিলেন। আমরা নবী করিম [ﷺ]-কে খাটে শয়নরত অবস্থায় দেখে মনকে এই বলে প্রবোধ দিচ্ছিলাম যে, তিনি তো আমাদের মাঝেই আছেন। ভোরের দিকে ক্রন্দনরত লোকদের কান্নার আওয়াজ শুনতে পেলাম। উম্মে সালামা (رضي الله عنها) বলেন - আমরাও চিৎকার দিয়ে উঠলাম এবং মসজিদে অবস্থানরত শোকাতুর লোকেরাও চিৎকার দিয়ে উঠলো। সকলের কান্নার রোল মিলে মদিনার জমিন থর থর করে কেঁপে উঠলো। এমন সময়ই হযরত বেলাল (رضي الله عنه) ফজরের আযান দিলেন।” এটা ছিল দাফনের শেষ পর্যায়ের ঘটনা।\n\nহাদিসঃ “যে আমার রওযা মোবারক যিয়ারত করবে, তার জন্য শাফায়াত করা আমার উপর ওয়াজিব হয়ে যাবে” (দারুকুতনী)। হুযুর [ﷺ]-এঁর রওযা মোবারক হচ্ছে আরশের চেয়েও উত্তম এবং রওযা মোবারক হতে মিম্বার শরীফ পর্যন্ত মধ্যখানের জায়গাটুকু হচ্ছে “রিয়াদুল জান্নাত” অর্থাৎ বেহেস্তর বাগান। নামাযে যাতায়াত কালীন সময়ে হুযুরের চরণধুলি পাওয়ার কারণে যদি স্থানটির এই মর্তবা হয়, তাহলে রওযা আতহারের মর্যাদা কী হতে পারে? মূলকথাঃ- বদন মোবারকের বরকতে রওযা পাকের মাটি আরশ হতেও উত্তম হয়েছে এবং কদম মোবারকের বরকতে মধ্যবর্তী স্থানটি রিয়াদুল জান্নাতে পরিণত হয়েছে।"
  },
  {
    "1": "হায়াতুন্নাবী ﷺ",
    "2": "ষাটতম অধ্যায়ঃ হায়াতুন্নবী [ﷺ]\nপ্রসঙ্গঃ রওযা মোবারকে পবিত্র দেহ স্থাপন এবং রূহ মোবারক ফেরতদান, তিনি হায়াতুন্নবী [ﷺ]\n﻿হযরত আয়েশা সিদ্দিকা (رضي الله عنها)-এর হুজরার মধ্যে রওযা মোবারক তৈরী করা হয়। হযরত আলী, হযরত আব্বাস, হযরত ফযল ইবনে আব্বাস (رضي الله عنهم) এবং নবী করীম [ﷺ]-এঁর আশ্রিত খাদেম হযরত সালেহ (رضي الله عنه)-এই চারজন সাহাবী নবী করীম [ﷺ]-কে রওযা মোবারকে নামান। হযরত আব্বাস (رضي الله عنه) দেখতে পেলেন –কাফনের ভিতরে হুযুর[ﷺ]-এঁর ঠোঁট মোবারক নড়ছে – তিনি জীবিত। তিনি কান লাগিয়ে শুনতে পেলেনঃ- নবী করীম[ﷺ] “রাব্বি হাবলি উম্মতী\" বলে কাঁদছেন। ইমাম বায়হাকীর সূত্রে ইমাম তকিউদ্দিন সুবকি রেওয়ায়াত করেনঃ\n\nان النبي صلى الله عليه وسلم بعد ما دفن فى قبره رد الله روحه واستمرت الر وح في جسده الى يوم القيامة ليرد على من سلم عليه (شفاء السقام في ريارة خيرلانام للعلامة تقي الدين سبكى رح)\n\nঅর্থঃ-“রাসূল মকবুল [ﷺ]-কে রওযা মোবারকে দাফন করার পরপরই আল্লাহ তায়ালা তাঁর রূহ মোবারক ফেরত পাঠিয়ে দেন এবং রূহ মোবারক দেহ মোবারকের মধ্যে কেয়ামত পর্যন্ত অবস্থান করতে থাকবে – যাতে তিনি উম্মতের সালামের জবাব দিতে পারেন\" (ইমাম তকিউদ্দিন সুবুকী (৬২৭হিঃ) কৃত সিফাউস সিকাম ফী যিয়ারতে খাইরিল আনাম)।\n\nবিঃদ্রঃ ইবনে তাইমিয়া কর্তৃক নবী করীম [ﷺ]-এঁর রওযা মোবারক যিয়ারতের সফরকে শির্ক বলে ফতোয়া প্রদানের বিরুদ্ধে এবং যিয়ারত যে নৈকট্য লাভের শ্রেষ্ঠতম উপায়, সে সম্পর্কে সুবুকীর এই গ্রন্থখানা রচিত হয়। ইবনে তাইমিয়া (৭২৮ হিঃ) ছিল ওয়াবী সম্প্রদায়ের মূল পূর্বগুরু। পরবর্তী গুরু হলো ইবনে কাইয়েম (৭৫১ হিঃ)। এর পরবর্তী গুরু ইবনে ওহাব নজদী (১২০৬ হিঃ) তার পরবর্তী ওহাবী গুরু ইসমাঈল দেহলভী (১২৪৬ হিঃ)। তার পরবর্তী গুরু কাছেম নানুতবী, গাঙ্গুহী, থানবী প্রমুখ ওহাবী নেতা। ইমাম তকিউদ্দিন সুবকী (رحمة الله عليه) ছিলেন সে যুগের (৭৫১) সুন্নী ইমাম। তাঁর লিখিত শিফাউস সিকাম গ্রন্থখানা খুবই তথ্যবহুল ও হাদীস নির্ভর।\n\nউপরে বর্ণিত ইমাম বায়হাকী (رحمة الله عليه)-এর রেওয়ায়াতখানা একথাই প্রমাণ করে যে, নবী করীম [ﷺ]-এঁর রূহ মোবারক সোমবার দ্বিপ্রহের কিছু পূর্ব হতে মঙ্গলবার মধ্যরাত পর্যন্ত প্রায় ৪০ ঘণ্টা দেহ মোবারক থেকে বাহ্যিক দৃষ্টিতে পৃথক থাকার পর ঐ রাত্রেই পুনরায় ফেরত দান করা হয়। কাজেই নবী করীম [ﷺ] এখন সশরীরে রওযা মোবারকে হায়াতুন্নবী হিসাবে জীবিত আছেন এবং কিয়ামত পর্যন্ত জীবিত থাকবেন।\n\nএই পবিত্র জীবন ও হায়াত দুনিয়াবী হায়াত। দেওবন্দী আলেম খলীল আহমদ আম্বেটী তার প্রতারণামূলক ‘তাসদীকাত গ্রন্থে মক্কা মদীনার আলেমদের নিকট প্রতারণা করে স্বীকার করেছে যে, “নবী করীম [ﷺ] দুনিয়াবী হায়াতের সাথেই রওযা মোবারকে জীবিত আছেন এবং এটাই দেওবন্দের আক্বিদা। এই অর্থেই তিনি হায়াতুন্নবী [ﷺ]।\" খলিল আহমদ আম্বেটীর এই দাবী প্রতারাণামূলক – কেননা ওহাবীপন্থী ইসমাইল দেহলভী তাকভিয়াতুল ঈমান গ্রন্থে বলেছে -“নবী করীম[ﷺ] মরে-পঁচে-গলে মাটির সাথে মিশে গিয়েছেন\" (নাউজুবিল্লাহ)। (তাকভিয়াতুল ঈমান পৃষ্ঠা-৬০)। বাংলাদেশে ইসমাইল দেহলভীর অনেক অনুসারী আছে। তারাও হায়াতুন্নবী বিশ্বাস করেনা।\n\nঅথচ দেওবন্দেরই হেড মোহাদ্দেস শাহ্ আনওয়ার কাশ্মিরী তাঁর রচিত ফয়জুল বারী শরহে বোখারী ১ম খন্ড ১ম পারায় উল্লেখ করেছেনঃ\n\nاتفق العلماء على حيات الانبياء عليهم السلام\n\nঅর্থঃ- “পূর্ব জামানার সমস্ত ওলামগণের ঐকমত্য হচ্ছেন নবী করীম[ﷺ] সশরীরে জীবিত এবং অন্যান্য নবীগণও।\" একারণেই তাঁর দেওবন্দের চাকুরী চলে যায়।\n\nরাসূল মাকবুল [ﷺ] ইরশাদ করেছেন- “যে কোন মুসলমান যে কোন স্থান থেকে আমাকে ছালাম জানায়- আল্লাহ তায়ালা আমার রূহানী তাওয়াজ্জুহ তার দিকে ফিরিয়ে দেন। অতঃপর আমি তার ছালামের জবাব দেই\" (আবুদাউদ ও মিশকাত)।\n\nবুঝা গেল, দুনিয়ার সব সালাম পাঠকারীর সালাম তিনি একসাথে শুনতে পারেন এবং একসাথে জবাবও দিতে পারেন। জালালুদ্দীন সুয়ূতি আল-হাভী গ্রন্থে নবী করীম [ﷺ] কর্তৃক রওযা মোবারক থেকে ৫টি দায়িত্ব পালনের কথা উল্লেখ করেছেন। তার মধ্যে দুটি হলোঃ- “উম্মাতের যাবতীয় আমল প্রত্যক্ষ করা এবং অলী-আল্লাহদের জানাযায় শরিক হওয়া।\" ওয়াহাবী নেতা ইবনে কাইয়েম রচিত “জাল্লাউল আফহাম\" নামক গ্রন্থে একখানা হাদীস এরূপ বর্ণিত হয়েছে “আনা আছমাউ ছালাতাকুম আলাইয়া বিলা ওয়াছিতাতিন\"- অর্থাৎ, “আমি ফেরেশতাদের মাধ্যম ছাড়াই সরাসরি তোমাদের সালাম শুনতে পাই।\" (মূল নোছখা)\n\nবুঝা গেল, করীম [ﷺ] সদা জাগ্রত এবং প্রেমিকদের সালাম সরাসরি শুনেন। ফেরেশতাগণ তাদের ডিউটি হিসাবে পরে তা পৌঁছান। মোহাদ্দেসীনগণ এভাবে ব্যাখ্যা করেছেন -“মহব্বতের সালাম তিনি নিজে শুনেন এবং মুখের সালাম ফেরেশতারা পৌঁছায় (সূত্রঃ আবূ দাঊদ ২০৪২; নাসায়ী ১২৮২; জাআলহক)।"
  },
  {
    "1": "রওযা মোবারক - বনাম - আরশ",
    "2": "একষট্টিতম অধ্যায়ঃ রওযা মোবারক-বনাম-আরশ মোয়াল্লাঃ\nপ্রসঙ্গঃ রওযা মোবারকের মাটি উত্তম- নাকি আরশ উত্তম?\n﻿নবী করীম [ﷺ]-এঁর পবিত্র দেহ স্পর্শকারী রওযা মোবারকের মাটি আসমান-জমীন, কা’বা, আরশ, কুরছি, লাওহ-কলম- সব কিছুর চেয়েও উত্তম। ফতোয়া শামী ৩য় খণ্ড যিয়ারত অধ্যায়ে ফতোয়া দেয়া হয়েছে এভাবেঃ\n\nان التربة التى اتصلت الى أعظم النبي صلى الله عليه وسلم أفضل من الارض والسماء حتى العرش العظيم-\n\nঅর্থ - “রওযা মোবারকের যে মাটি নবী করীম [ﷺ]-এঁর দেহ মোবারকের সাথে লেগে আছে, তা আসমান জমীন- এমনকি আরশ আযীম হতেও উত্তম।\" (শামী, যিয়ারত অধ্যায়)। রওযা মোবারকই যদি সর্বোত্তম হয়, তাহলে শরীর মোবারকের অবস্থা কি হতে পারে? এটা বলার অপেক্ষা রাখে না। (দেখুন মাওয়াহেব ৪র্থ খণ্ড ৬০২ পৃষ্ঠা)।\n\nএ আক্বিদা চার মাযহাবের ইমামগণ ঐক্যবদ্ধভাবে পোষণ করে থাকেন। এ আক্বিদার উপর চার মাযহাবের ইজমা প্রতিষ্ঠিত। সুতরাং রওযা মোবারক খানায়ে কা’বা ও আরশ মোয়াল্লা হতেও উত্তম। এটাই সুন্নি আক্বিদা। এ সম্পর্কে অসংখ্য কিতাবে উল্লেখ রয়েছে। (মাওয়াহিবে লাদুন্নিয়া ৪র্থ খণ্ড ৬০২ পৃষ্ঠা)।\n\nহুযুর [ﷺ]-কে রওযা শরীফে স্থাপন করে তারপর রওযা মোবারকের উপরিভাগ ৯ খানা কাঁচা ইটের ব্লক দিয়ে বন্ধ করা হয়।\n\nইমাম বায়হাকী বলেনঃ-\nانه نصب على لحده عليه السلام تسع لبنات\n\nঅর্থঃ- ‘নবী করীম [ﷺ]-এঁর রওযা মোবারকের উপরিভাগ নয়খানা কাঁচা ইট দ্বারা বন্ধ করা হয়।\" নবী করীম [ﷺ]-এঁর রওযা মোবারক পূর্ব পশ্চিমে করা হয়। মাথা মোবারক পশ্চিম দিকে রেখে দক্ষিণ দিকে কেবলা মুখী করে শোয়ানো হয়।\n\nعطر اللهم قبره الكريم بعرف شذي من صلوة وتسليم ـ\n\nহুযুর [ﷺ]-এঁর আড়াই বৎসর পর হযরত আবু বকর সিদ্দিক (رضي الله عنه) ইন্তিকাল করলে তাঁকেও উক্ত হুজরা মোবারকে নবী করীম [ﷺ]-এঁর বাম ও উত্তর পার্শ্বে হুযুরের কাঁধ বরাবর দাফন করা হয়। আরো দশ বৎসর পর হযরত ওমর (رضي الله عنه)-কে হযরত আবুবকর (رضي الله عنه)-এর উত্তর ও বাম পার্শ্বে দাফন করা হয়। নবী করীম [ﷺ]-এঁর কাঁধ বরাবর হলো হযরত আবু বকর (رضي الله عنه)-এর মাথা এবং হযরত আবু বকরের কাঁধ বরাবর হলো হযরত ওমরের মাথা। হযরত আয়েশা সিদ্দিকা (رضي الله عنها) স্বপ্নে যে তিনটি চন্দ্র তাঁর কোলে পতিত হতে দেখেছিলেন –তাঁর সে স্বপ্ন তিন রওযা মোবারকের মাধ্যমে বাস্তবে পরিণত হলো। আল্লাহপাক সকলকে আরশে মোয়াল্লার চেয়েও উত্তম স্থান রওযা মোবারক দর্শন করার সৌভাগ্য নসিব করুন। আমিন!\n\nعرش سے زیاده رتبه روضه رسول الله کا\n-اسی روضه انوار په غلا موں کے لاکهون سلام\n\nআরশ হতে অধিক উত্তম দয়াল নবীর রওযা পাক,\nসে রওযাতে গোলামদেরই লক্ষ কোটি ছালাম যাক।\n(অনুবাদঃ লেখক)"
  },
  {
    "1": "হায়াতুন্নাবীর ﷺ চাক্ষুস প্রমাণ",
    "2": "বাষট্টিতম অধ্যায়ঃ হায়াতুন্নবীর চাক্ষুস প্রমাণঃ\nপ্রসঙ্গঃ মসজিদে নববীর সম্প্রসারণ ও রওযা মোবারককে মসজিদের ভিতরে আনয়নঃ হযরত ওমর (رضي الله عنه)-এর পা এবং রাসুল্লাহ [ﷺ]-এঁর হাত মোবারক প্রকাশ।\n﻿৮৬ হিজরী সনের ঘটনাঃ\n৮৬ হিজরী সনে উমাইয়া খলিফা ওয়ালিদ ইবনে আবদুল মালিক-এর যুগে মসজিদে নববী দ্বিতীয়বার সম্প্রসারিত হয়। তখন মদীনার গভর্ণর ছিলেন হযরত ওমর ইবনে আবদুল আযিয (رضي الله عنه)। তিনি যাজান নামক এক কারিগরের দ্বারা মসজিদে নববীর সম্প্রসারণ কাজ সমাধা করেন। তিনি মসজিদকে পূর্বদিকে সম্প্রসারণ করে রওযা মোবারককে মসজিদের ভিতরে নিয়ে আসেন।\n\nসেসময়ে একটি আশ্চর্যজনক ঘটনা ঘটেছিল- রওযা মোবারকের এক দিকের দেয়াল ঐ সময় ভেঙ্গে যায়। রওযা মোবারকের ভিতর থেকে একখানা পা মোবারক দৃষ্টিগোচর হয়। উপস্থিত সকলে ভীত ও সন্ত্রস্ত্র হয়ে পড়লেন এ কথা ভেবে যে, হয়তো বা তা নবী করীম [ﷺ]-এঁর কদম মোবারক হবে। কিন্তু উপস্থিত হযরত উরওয়াহ্ ইব্নে যোবাইর (رضي الله عنه) অনুসন্ধান করে বললেন- এটা হযরত ওমর (رضي الله عنه)-এর কদম মোবারক –রাসুল্লাল্লাহর নয়। সুব্হানাল্লাহ্! ২৩ হিজরীতে হযরত ওমর (رضي الله عنه) শহীদ হন। ৮৬ হিজরীতে এসেও তাঁর কদম মোবারক তরতাজা ছিল। মূলতঃ শহীদগণ অমর।\n\n৫০৯ ও ৫৫৭ হিজরী সনের ঘটনাঃ\nঅনুরূপভাবে ৫০৯ হিজরী সালে এবং ৫৫৭ হিজরীতে যথাক্রমে হযরত বড়পীড় আবদুল কাদে জিলানী (رضي الله عنه) সাইয়েদ আহমদ রেফায়ী (رحمة الله عليه) মদীনা শরীফ যিয়ারতকালে তাঁদের ফরিয়াদে জিন্দা নবী রাসুলে করীম [ﷺ]-এঁর ডান হাত মোবারক রওযা শরীফ থেকে উপরে উঠে আসে এবং তাঁরা হস্ত মোবারক চুম্বন করেন। (বাহ্জাতুল আসরার, নুজহাতুল খাতির, হুসনুল মাকাসিদ- প্রভৃতি গ্রন্থ)। নবীগণ এবং অলীগণ কবরে যিন্দা থাকেন- তার বাস্তব প্রমাণ উক্ত তিনটি ঘটনা। জালালুদ্দীন সূয়ুতির হুসনুল মাকাসিদ, আবুল হাসান শাতনুফীর বাহ্জাতুল আসরার ও মোল্লা আলী ক্বারীর নুজহাতুল খাতির গ্রন্থের নির্ভরযোগ্যতা সম্পর্কে কারো কোন সন্দেহ থাকতে পারেনা। অধমের রচিত কারামাতে গাউসুল আযম (رضي الله عنه) গ্রন্থে হুযুরের হাত উত্তোলনের আরবী দলীল দেখুন।"
  },
  {
    "1": "হযরত ফাতিমা (رضي الله عنها)\u0027র আহাজারী",
    "2": "তিষট্টিতম অধ্যায়ঃ হযরত ফাতিমা (رضي الله عنها)-এর আহাজারীঃ\nপ্রসঙ্গঃ হযরত ফাতিমা (رضي الله عنها) ও খিযির আলাইহিস সালামের শোক প্রকাশঃ-\n﻿ফাতেমার (رضي الله عنها) বিলাপঃ\nনবী করীম [ﷺ]-এঁর ইন্তিকালের পর হযরত ফাতিমা (رضي الله عنها) এভাবে শোক প্রকাশ করেছিলেন- “হায় আব্বাজান! আপনি আল্লাহর ডাকে প্রস্থান করেছেন। হায় আব্বা- জান্নাতুল ফেরদাউস আপনার আবাসস্থল। হায় আব্বা! ইন্তিকালের সময়ে জিবরাইলের সাথে তো আপনি গোপনে কথা বলেছিলেন।\" যখন নবী করীম[ﷺ]-কে দাফন করা হয়, তখন বিবি ফাতিমা (رضي الله عنها) আনাস ইবনে মালেক (رضي الله عنه)-কে লক্ষ্য করে কেঁদে কেঁদে বলেন –হে আনাস! রাসুলে খোদার উপর মাটি স্থাপন করে কি তোমাদের হৃদয় এবার শান্ত হয়েছে\"? [বোখারী-সূত্রে আনাস (رضي الله عنه)]\n\nফেরেশতার সান্ত্বনা বাণীঃ\nইমাম বায়হাকীর একটি দীর্ঘ হাদিস ইবনে কাছির তাঁর আল-বেদায়া গ্রন্থে উল্লেখ করেছেন। উক্ত হাদীসে বলা হয়েছে যে, “নবী করীম [ﷺ] অসুস্থ হওয়ার পর ফেরেশতাগণ দলে দলে এসে তাঁর সাথে সাক্ষাৎ করতেন। ইন্তিকালের দিন হযরত জিব্রাইল (عليه السلام)- এর সাথে একজন ফেরেশতা আসলেন। তাঁর নাম ইসমাঈল (عليه السلام)। তাঁর সাথে ছিল একলক্ষ ফেরেশতা- আবার প্রত্যেকের সঙ্গে ছিলেন এক লক্ষ ফেরেশতা। এভাবে এক হাজার কোটি ফেরেশতা অনুমতি নিয়ে হযরত জিব্রাইল (عليه السلام) সহ হুযুরের হুজরা মোবারকে প্রবেশ করেন। অতপর জিব্রাইল (عليه السلام) বলেন- “ইয়ারাসুলুল্লাহ! মালাকুল মউত আপনার জান কবয করার অনুমতি প্রার্থনা করছেন। আপনার পূর্বে তিনি কারো অনুমতি প্রার্থনা করেন নি এবং আপনার পরেও কারো অনুমতি প্রার্থনা করবেন না।“ নবী করীম[ﷺ] বললেন - “আসতে বলো।“ আযরাইল (عليه السلام) প্রবেশ করে নবী করীম [ﷺ]-কে সালাম দিয়ে আরয করলেন - “হে প্রিয় মুহাম্মদ[ﷺ]! আল্লাহ তায়ালা আমাকে আপনার খেদমতে এই নির্দেশ দিয়ে পাঠিয়েছেন যে, যদি আপনি রূহ কবয করার অনুমতি দেন, তাহলেই যেন আমি রূহ মোবারক কবয করি। আর যদি নিষেধ করেন- তাহলে যেন ফিরে যাই।\" নবী করীম [ﷺ] জিজ্ঞাসা করলেন - “হেমালাকুল মউত! তুমি কি রূহ কবয করার ইচ্ছা করো?\" আযরাইল বললেন - “জ্বী হ্যাঁ, আমি একাজ করতে আদিষ্ট হয়েছি। তবে আমাকে এ নির্দেশও দেয়া হয়েছে যে, আমি যেন আপনার নির্দেশের আনুগত্য করি।“\n\nনবী করীম [ﷺ] জিবরাইলের দিকে প্রশ্নবোধক দৃষ্টি দিলেন। হযরত জিব্রাইল (عليه السلام) বললেন - “হে প্রিয় মুহাম্মদ [ﷺ]! আল্লাহ তায়ালা আপনার দীদারের প্রতীক্ষায় উদগ্রীব হয়ে আছেন। একথা শুনে নবী করীম [ﷺ] আযরাইলকে বললেন - “নির্দেশ মোতাবেক তোমার কাজ সমাধা করো।“ ইন্না নিল্লাহি ওয়া ইন্না ইলাইহি রাজিউন!\n\nহযরত খিযিরের শান্ত্বনা বাণীঃ\nযখন নবী করীম [ﷺ] ইনতিকাল করলেন, তখন চতুর্দিক থেকে কান্নার রোল ভেসে আসলো এবং শোকের ছায়া নেমে আসলো ঐ সময় সকলে হুযুরের ঘরের এক কোণ থেকে একটি আওয়ায শুনতে পেলেন - “আসসালামু আলাইকুম ইয়া আহ্লাল বাইত; ওয়া রাহমাতুল্লাহি ওয়া বারাকাতুহু। প্রত্যেক মসিবতে শান্ত্বনা একমাত্র আল্লাহর হাতে।\" হযরত আলী (رضي الله عنه) অন্যদেরকে বললেন - “ইনি কে, আপনারা কি জানেন? ইনি হচ্ছেন খিযির عليه السلام।\" এটা ছিল হযরত আলীর কারামত।\n\nহযরত আনাস (رضي الله عنه) বলেন - \"নবী করীম [ﷺ]-এঁর ইন্তিকালে সাহাবায়ে কেরাম তাঁর চারপাশে বসে কান্নাকাটি করছিলেন। এমন সময় উজ্জ্বল চেহারা ও সাদা দাঁড়ি বিশিষ্ট একজন লোক ঘরে প্রবেশ করে কেঁদে ফেললেন এবং উপস্থিত সাহাবীদের প্রতি লক্ষ্য করে বললেন - “প্রত্যেক মুসিবতে আল্লাহর হাতেই শান্ত্বনা।\" একথা বলেই তিনি চলে গেলেন। লোকেরা একজন অপরজনকে জিজ্ঞাসা করলেন- তাঁকে চিনেন কিনা? হযরত আবু বকর (رضي الله عنه) ও হযরত আলী (رضي الله عنه) বললেন - “হাঁ! চিনি- ইনি রাসূলপাক [ﷺ]-এঁর সজাতি ভাই, হযরত খিজির (عليه السلام)।\n(আল বেদায়া ওয়ান নেহায়া ৫ম খণ্ড ২৭৭ পৃষ্ঠা)।\n\nহে আল্লাহ! তুমি সকলকে হোববে রাসূল ও দীদারের রাসূল নসীব করো। ওয়া ছাল্লাল্লাহু আলা খাইরি খালক্বিহী ওয়া নূরে যাতিহী ওয়া জীনাতি ফারশিহী সাইয়েদিনা ওয়া মাওলানা মোহাম্মাদিও ওয়া ‘আলা আলিহী ওয়া আসহাবিহী আজমাঈন। আমিন!\n\n(পাণ্ডুলিপি লেখার কাজ মধ্য মার্চ ’৯৫ থেকে শুরু করে ১৪ই নভেম্বর ’৯৫ মঙ্গলবার সমাপ্ত হয়।)\n\nখাদেমুল ইলম\nহাফেজ মুহাম্মদ আবদুল জলিল"
  },
  {
    "1": "সংযোজনী - ০১",
    "2": "নবী করীম [ﷺ]-এঁর কতিপয় একক মর্যাদা\n﻿নবী করীম [ﷺ] এরশাদ করেছেন- “আমাকে আল্লাহ তায়ালা বিশেষ মর্যাদা দান করেছেন- যা আমার পূর্বে কোন নবীকেই দান করেননি।\" তাহচ্ছেঃ-\n\n১। আমাকে ব্যাপক অর্থবোধক সংক্ষিপ্ত কালাম করার ক্ষমতা দেয়া হয়েছে।\n২। প্রত্যেক নবী তাঁদের স্বজাতির প্রতি প্রেরীত, কিন্তু আমি নিখিল বিশ্বনবী।\n৩। আমার পূর্বে যুদ্ধলব্ধ গণিমতের মাল হালাল ছিল না। কিন্তু আমার উম্মতের জন্য তা হালাল।\n৪। আমার উম্মতের জন্য সমগ্র জমিনকেই সিজদার উপযুক্ত করে দেয়া হয়েছে এবং পানির অভাবে অযু গোসলের পরিবর্তে মাটি দ্বারা তৈয়ম্মুম করার অনুমতিও দেয়া হয়েছে।\n৫। এক মাসের দূরত্বে আমার নামের ভয়-ভীতি সৃষ্টি করে দেয়া হয়েছে। (মিশকাত)\n৬। আমাকে সবার জন্য শাফাআত করার অধিকার দেয়া হয়েছে। - (বোখারী শরীফ)\n৭। আরশ-কুরছি, লওহ-কলম, আসমান-জমিন, চন্দ্র-সূর্য সব মাখলুক নবীজীর নূরে পয়দা আর তিনি পয়দা স্বয়ং আল্লাহর যাতী নূর হতে। মুসান্নাফ-হযরত জাবের (رضي الله عنه)\n৮। আরশে আযীমে আল্লাহর নামের সাথে শুধু নবী করীম [ﷺ]-এঁর নাম মোবারক অঙ্কিত। কানযুল ওম্মাল\n৯। তিনি নির্মল ও পাক পবিত্র অবস্থায় জন্মগ্রহণ করেছেন। -ইবনে ছাআদ\n১০। শিশুকালে চাঁদের সাথে তিনি কথা বলতেন ও খেলা করতেন। -আব্বাস (رضي الله عنه)\n১১। খররৌদ্রতাপে মেঘমালা তাঁকে ছায়া দিত। -আবু নোয়াইম\n১২। কোরআন মজিদে হুযুর [ﷺ]-এঁর প্রতিটি অঙ্গ-প্রতঙ্গের বিবরণ রয়েছে। আল-কোরআন\n১৩। তিনি সামনে, পিছনে, দিনে ও রাত্রে সমান দেখতেন। -বুখারী, বায়হাকী\n১৪। তিনি নিদ্রাবস্থায়ও সবকিছু দেখতেন ও শুনতেন। -বোখারী\n১৫। হুযুর [ﷺ]-এঁর ঘাম মোবারক মেশ্ক-এর চেয়েও বেশি সুগন্ধ ছিল। - আবু নোয়াইম\n১৬। তাঁর দেহ মোবারকের ছায়া ছিল না। কেননা, তিনি ছিলেন আপাদমস্তক নূর। -তাফসীরে কবীর ও শিফা শরীফ\n১৭। মি’রাজ রজনীতে সশরীরে ও সচক্ষে আল্লাহর দীদার লাভ। বিশ্বজগত তাঁর পদতলে। তিনি লা-মাকানের বাসিন্দা। -বোখারী ও মুসলিম এবং মুসান্নাফ\n১৮। নবীগণের মধ্যে একমাত্র তিনিই উম্মী (সৃষ্টির মূল) উপাধী প্রাপ্ত। -রুহুল বয়ান\n১৯। সমস্ত ধনভাণ্ডার ও ইলমে গায়েব-এর চাবি তাঁর অধিকারে। - বুখারী-মুসলিম, মাওয়াহিব\n২০। তিনি পঁয়ষট্টি হাজার মোজেযার অধিকারী। অন্যান্য নবীগণ অনধিক নয়টির অধিকারী। -পয়গামে মুহাম্মদী\n২১। সমস্ত নবীগণের সম্মিলিত উম্মতের চেয়ে হুযুর [ﷺ]-এঁর উম্মত বেশী। -সুরা কাউছার\n২২। সমস্ত নবীগণকে নাম ধরে সম্বোধন, কিন্তু হুজুর [ﷺ]-কে তাঁর উপাধী ধরে সম্বোধন করা হয়েছে। -আল-কোরআন\n২৩। সকল নবী আল্লাহর প্রেমিক, কিন্তু আল্লাহ হলেন নবীজীর প্রেমিক। তিনি একাধারে খলিলুল্লাহ ও হাবীবুল্লাহ (আল্লাহর প্রেমিক ও প্রেমাস্পদ)। -মাওয়াহিব\n২৪। তিনি ভুল-ত্রুটি হতে সম্পর্ণ মুক্ত। -দিওয়ানে হাসসান ও বায়যাভী\n২৫। কবরে শুধু হুযুর [ﷺ]-এঁর পরিচয় জিজ্ঞাসা করা হবে- অন্য কোন নবীর পরিচয় নয়।-তাফসীরে নাঈমী ও মাওয়াহিব\n২৬। শয়তান নবী করীম [ﷺ]-এঁর সুরত ধারণ করতে পারেনা। -মেশকাত ও বুখারী\n২৭। রাসূল[ﷺ]-এঁর সকল সাহাবী আদেল ও নির্ভরযোগ্য। -মাওয়াহিব\n২৮। শরীয়তের বিধানে বিশেষ ব্যক্তির জন্য তিনি বিশেষ ধরণের বিধান নির্ধারনের এখতিয়ার প্রাপ্ত। যেমন- সাহাবী খোযায়মার সাক্ষী দু’জনের সমান, হযরত ফাতিমার উপর অন্য স্ত্রী গ্রহণ করা হযরত আলীর জন্য হারাম ঘোষণা। -মাওয়াহিব\n২৯। বিনা ইমামে এবং চার তকবীর ব্যতিত শুধু দরূদ ও সালামের মাধ্যমে হুযুর [ﷺ]-এঁর জানাযা। -মাওয়াহিব ও বেদায়া\n৩০। রওযা মোবারকে দুনিয়ার শরীর মোবারক নিয়েই জীবিত বা হায়াতুন্নবী। তিনি মদীনা শরীফ থেকেই সমস্ত উম্মতের সালাম শুনতে পান। -তাবরানী শরীফ\n৩১। দিনে-রাতে একলাখ চল্লিশ হাজার ফেরেশতা রওযা পাকে কিয়াম অবস্থায় দরূদ পাঠে রত। -মিশকাত\n৩২। কেয়ামতের দিনে ৭০ হাজার ফিরিস্তা বেষ্টিত হয়ে নবীজী ময়দানে হাশরে গমন করবেন। -মিশকাত-কা’ব আহ্বার\n৩৩। তিনি চাঁদকে আঙ্গুলের ইশারায় দ্বি-খণ্ডিত করেছিলেন। -আল কোরআন ও হাদীস\n৩৪। মাকামে সাহবায় ৭ম হিজরীতে তিনি ডুবন্ত সূর্যকে পুনরায় উদিত করেছিলেন। -বেদায়া নেহায়া-আসমা বিনতে উমায়ছ বর্ণিত হাদীস\n৩৫। আল্লাহর মাহমুদ ও আহাদ নাম হতে নবীজীর নাম মুহাম্মদ ও আহমদ রাখা হয়েছে। -তাফসীর রুহুল বয়ান ও হযরত হাসসান (رضي الله عنه)\n৩৬। আল্লাহর ৯৯ সিফাতি নামের মধ্যে ৭০টি নাম রাসূল [ﷺ]-কে দান করা হয়েছে। যেমন-রাহিম, করীম, রাউফ, আউয়াল, আখের, যাহের, বাতেন, নূর ইত্যাদি। -মাদারেজুন্নবুয়ত।\n৩৭। রাসূল [ﷺ] সকল নবী ও উম্মতের কার্যকলাপের একমাত্র চাক্ষুস সাক্ষী, হাযির ও নাযির। -আল কোরআন ও আখবারুল আখইয়ার -আবদুল হক দেহলভী\n৩৮। মাকামে মাহমুদের (শাফাআত-কুবরা) অধিকারী একমাত্র নবী করীম [ﷺ]। -আল কোরআন\n৩৯। ৭০ হাজার উম্মত বিনা হিসাবে নবীজীর শাফাআতে বেহেস্তী। আবার প্রত্যেকের সাথে পুনরায় ৭০ হাজার করে সর্বমোট চারশ নব্বই কোটি বিনা হিসাবে বেহেস্তী। -হাদিকা, মাওয়াহিব, কাযী আয়ায\n৪০। রওযা মোবারক আরশ হতেও উত্তম। - মাওয়াহিবে লাদুন্নিয়া, ফতোয়া শামী\n৪১। নামাযের মধ্যে নবী করীম [ﷺ]-কে সম্বোধন করে ছালাম দেওয়া ওয়াজিব। অন্য কাউকে ছালাম দিলে নামায ভঙ্গ। -আলমগীরী ও শামী\n৪২। ৪০টি আয়াতে আল্লাহ ও রাসূলের নাম একসাথে লিখিত। (সংযোজনী ৪ দেখুন)\n\nবিঃ দ্রঃ-ইমাম জালালুদ্দীন সুয়ুতি খাসায়েছে কোবরা গ্রন্থে ১২০০ (বার শত) বৈশিষ্ট্য লিপিবদ্ধ করেছেন। নমুনা স্বরূপ ৪২টি বৈশিষ্ট্য পেশ করা হলো।\n\nঅধম\nহাফেয মুহাম্মদ আবদুল জলিল"
  },
  {
    "1": "সংযোজনী - ০২",
    "2": "এক নযরে নবীজীর বংশ পরিচয়\n﻿চার কুরছি\n১। সর্বশ্রেষ্ঠ রাসূল হযরত মুহাম্মদ মোস্তফা [ﷺ]\n২। মাতাঃ হযরত আমেনা (رضي الله عنها) (মুসলিম)।\n৩। পিতাঃ হযরত আবদুল্লাহ (رضي الله عنه) (মুসলিম)।\n৪। দাদাঃ আবদুল মোত্তালিব (হানীফ-মিল্লাতে ইবরাহীমী)।\n৫। দাদার পিতাঃ হাশেম (হানীফ-মিল্লাতে ইবরাহীমী)।\n৬। দাদার পিতামহঃ আবদে মুনাফ (হানীফ-মিল্লাতে ইবরাহীমী)।\n\nপবিত্র উম্মাহাতুল মোমিনীন\n১। হযরত খাদিজাতুল কোবরা (رضي الله عنها) (প্রথম মুসলিম জননী) -কোরায়শী।\n২। হযরত ছাওদা বিনতে জামআ (رضي الله عنها)t-কোরায়াশী।\n৩। হযরত আয়েশা সিদ্দিকা বিনতে আবু বকর (رضي الله عنها) -কোরায়াশী।\n৪। হযরত হাফছা বিনতে ওমর (رضي الله عنها) -কোরায়াশী।\n৫। হযরত উম্মে হাবীবা বিনতে আবু সুফিয়ান (رضي الله عنها) -কোরায়াশী।\n৬। হযরত উম্মে ছালমা (رضي الله عنها) বিনতে আবু উমাইয়া -কোরায়াশী।\n৭। হযরত যয়নব (رضي الله عنها)বিনতে জাহাশ (ফুফাতো বোন) -বনী আছাদ, আরবী।\n৮। হযরত যয়নব (رضي الله عنها) বিনতে খোযায়মা উম্মুল মাছাকীনt-বনী হেলাল, আরবী।\n৯। হযরত মায়মুনা (رضي الله عنها) বিনতে হারেছt-বনী হেলাল, আরবী।\n১০। হযরত জোয়াইরিয়া (رضي الله عنها) বিনতে হারেছ -বনী মোসতালাক, আরবী।\n১১। হযরত ছফিয়া (رضي الله عنها) বিনতে হুয়াই t-বনী নাযির, ইসলাইলী, খায়বর।\n১২। হযরত মারিয়া কিবতিয়া (رضي الله عنها) -মিশরীয় কিব্তী বংশ।\n\nপবিত্র সন্তান সন্তুতি :\n১। হযরত কাছেম (رضي الله عنه)\n২। হযরত আবদুল্লাহ (رضي الله عنه) (তৈয়্যেব ও তাহের উপাধী)।\n৩। হযরত ইব্রাহীম (رضي الله عنه)\n৪। হযরত জয়নব (رضي الله عنها)\n৫। হযরত রোকাইয়া (رضي الله عنها)\n৬। হযরত উম্মে কুলছুম (رضي الله عنها)\n৭। হযরত ফাতিমা (رضي الله عنها), বেহেস্তী মহিলাগণের ছরদার এবং পরবর্তী আওলাদে রাসূলগণের জননী।\n(হযরত ইবরাহীম (رضي الله عنه) মারিয়া কিবতিয়া (رضي الله عنها) -এঁর গর্ভে এবং অন্যান্য ৬ অথবা ৮ জন সবাই হযরত খাদিজার (رضي الله عنها) এর গর্ভে।"
  },
  {
    "1": "সংযোজনী - ০৩",
    "2": "হযরত রাসূল করীম [ﷺ]-এঁর ১৬১ পবিত্র নাম মুবারকঃ\n﻿আল্লাহর যেমন যাতি ও সিফাতি নাম আছে - তদ্রুপ নবী করীম [ﷺ]-এঁরও যাতি এবং সিফাতি নাম আছে। আল্লাহ তায়ালার ৯৯ নাম। রাসূলে পাকেরও ৯৯ নাম। আবু বকর ইবনে আরবী (رحمة الله عليه) বলেছেন- সুফিয়ায়ে কেরামের মতে আল্লাহর এক হাজার নাম এবং রাসূলে পাকেরও এক হাজার নাম। কাযী আয়ায (رحمة الله عليه) বলেন- আল্লাহ তাঁর ৯৯ নাম থেকে ৩০ টি নবীজীকে দান করেছেন। শেখ আবদুল হক মোহাদ্দেছ দেহলভী (رحمة الله عليه) তাঁর মাদারেজ গ্রন্থে এবং আল্লামা কাসতুলানী তাঁর মাওয়াহিব গ্রন্থে বলেছেন- আল্লাহ তায়ালা ৯৯ নাম থেকে ৭০ টি নাম রাসূল [ﷺ]-কে দান করেছেন। (দেখুন আনওয়ারে মুহাম্মদীয়া)\n\nوَسَمَّاهُ مِنْ اَسْمَائِهِ الْحُسْني بِنَحْوِ سَبْعِيْنَ اِسْمًا (اَلْاَنْوَارُ الْمُحَمَّدِيَّةُ)\n\nইমামে আহলে সুন্নাত ইমাম আহমদ রেযা (رضي الله عنه)- এর মতে হুযুরের ১৪০০ সিফাতি নাম রয়েছে। ঐ সব পবিত্র নাম বিভিন্ন গ্রন্থে সন্নিবেশিত হয়েছে। মাওয়াহিবে লাদুন্নিয়া কিতাবে আল্লামা শিহাবুদ্দিন কাস্-তুলানী শারেহে বোখারী এরূপ চার শতাধিক নামের তালিকা লিখেছেন। উক্ত গ্রন্থ থেকে আল্লামা ইউসুফ নাব্-হানী (رضي الله عنه) তাঁর আনওয়ারে মুহাম্মদীয়া গ্রন্থে কতিপয় নামের উল্লেখ করেছেন। ইমামে আহ্-লে সুন্নাত শাহ আহ্-মদ রেযা খান (رضي الله عنه) তার তাফসীর \"কানযুল ঈমানে\" হুযুর [ﷺ]-এঁর কতিপয় নাম লিখেছেন। উক্ত দুটি গ্রন্থ হতে নিম্ন তালিকা পেশ করা হলো- লেখক।\n\nবিঃ দ্রঃ প্রত্যেক নামের পরে দুরূদ শরীফ পড়ে নেবেন।\n\n১। محمد ﷺ, ২। احمد (আহমদ) [ﷺ], ৩। محمود (মাহমুদ), ৪। نور (নূর), ৫। منير (মুনির), ৬। اول (আউয়াল), ৭। اخر (আখির), ৮। ظاهر (যাহির), ৯। باطن (বাত্বিন), ১০। بر (বাররুন), ১১। رؤوف (রাউফুন), ১২। رحيم (রাহিমুন),।১৩। حق (হাককুন), ১৪। بين (বাইয়েনুন), ১৫। عظيم (আযীমুম), ১৬। عزيز (আযিযুন), ১৭। جبار (জাববারুন), ১৮। عليم (আলীমুন), ১৯। حليم (হালীমুন), ২০। خبير (খাবীরুন), ২১। كريم (কারীমুন), ২২। رشيد (রাশীদুন), ২৩। بصير (বাছিরুন), ২৪। شكور (শাকুরুন), ২৫। حبيب (হাবীবুন), ২৬। حسيب (হাছীবুন), ২৭। مجيب (মুজীবুন), ২৮। مؤمن (মু’মিনুন), ২৯। امين (আমীনুন), ৩০। مامون (মা’মুনুন), ৩১। مؤتمن (মু’তামিনুন), ৩২। حافظ (হা-ফিযুন), ৩৩। ناصر (না-ছিরুন), ৩৪। كامل (কা-মিলুন), ৩৫। منصور (মানছুরুন), ৩৬। قريب (ক্বারীবুন), ৩৭। متين (মাতীনুন), ৩৮। شهيد (শাহীদুন), ৩৯। شاهد (শা-হিদুন), ৪০। شفيع (শাফীউন), ৪১। شافع (শা-ফিউন), ৪২। يتيم (ইয়াতিমুন), ৪৩। شارع (শা-রিউন), ৪৪। ولى (ওয়ালিয়্যুন), ৪৫। وفي (ওয়াফিয়্যুন), ৪৬। صفي (ছাফিয়্যুন), ৪৭। نقي (নাকিয়্যুন), ৪৮। قوي (ক্বাভিয়্যুন), ৪৯। حفي (হাফিয়্যুন), ৫০। امر (আ-মিরুন), ৫১। ناهي (না-হিয়ুন), ৫২। امى (উম্মিয়্যুন), ৫৩। احيد (উহীদুন), ৫৪। اولى (আওলা), ৫৫। اكرم الناس (আক্ রামুন্নাছ), ৫৬। امام الخير (ইমামুল খাইরী), ৫৭। امام المتقين (ইমামুল মুত্তাক্বীন), ৫৮। امام النبيين (ইমামুন নাবিয়্যীন), ৫৯। بشير (বাশীরুন), ৬০। نذير (নাযীরুন), ৬১। برهان (বুরহানুন), ৬২। (نارقليط বারক্বালীত), ৬৩। تهامي (তিহামিয়্যুন), ৬৪। جواد (জাওয়াদুন), ৬৫। حاشر (হা-শিরুন), ৬৬। حامد (হা-মিদুন), ৬৭। حماد (হাম্মাদুন), ৬৮। حجاذي (হিজাযিয়্যুন), ৬৯। حنيف (হানীফুন), ৭০। حمطايا (হামত্বায়া), ৭১। خليل (খালীলুন), ৭২। خاتم (খা-তামুন), ৭৩। خليفة (খালীফাতুন), ৭৪। خير البرية (খাইরুল বারিয়্যাহ), ৭৫। خيرةالله (খিয়ারাতুল্লাহ), ৭৬। خطيب الانبياء (খাতীবুল আম্বিয়া), ৭৮। (دليل الخيرات দালীলুল খাইরাত), ৭৯। دارالحكمة (দারুল হিকমাহ্), ৮০। رسول (রাছুলুন), ৮১। رسول الرحمة (রাছুলুর রাহমাত), ৮২। روح القدس (রুহুল কুদ্দুছ), ৮৩। رحمة للعالمين (রাহমাতুল্লিল আলামিন), ৮৪। سراج (ছিরাজুন), ৮৫। سعيد (ছায়ীদুন), ৮৬। مسعود (মাছউদুন), ৮৭। سيد (ছাইয়েদুন), ৮৮। شمس (শামছুন), ৮৯। قمر (ক্বামারুন), ৯০। شاف (শাফিন), ৯১। صادق (ছাদিকুন), ৯২। مسدوق (মাছদূকুন), ৯৩। صالح (ছালিহুন), ৯৪। مصلح (মুছলিহুন), ৯৫। صفوة (ছাফওয়াতুন), ৯৬। صفوح (ছাফুহুন), ৯৭। صاحب الواء (ছাহিবুল লিওয়া), ৯৮। صاحب الحوض الكوثر (ছাহিবুল হাউযিল কাউসার), ৯৯। صاحب المقام المحمود (ছাহিবুল মাক্বামিল মাহমুদ), ১০০। صاحب المعجزات (ছাহিবুল মুজিযাত), ১০১। ضحاك (দাহ্-হাকুন), ১০২। طيب (ত্বাইয়িবুন), ১০৩। طاهر (ত্বা-হিরুন), ১০৪। مطهر (মুত্বাহ্হারুন), ১০৫। طه (ত্বা-হা), ১০৬। طاب طاب (ত্বাবত্বাব), ১০৭। عادل (আ-দিলুন), ১০৮। عاقب (আ-ক্বিবুন), ১০৯। عبدالله (আবদুল্লাহ), ১১০। علم اليقين (ইলমুল ইয়াক্বীন), ১১১। عروة وثقى (উরওয়াতুন উছক্বা), ১১২। عطوف (আতূফুন), ১১৩। عفو (আফ্উন), ১১৪। فاتح (ফা-তিহুন), ১১৫। فاروق (ফা-রুকুন), ১১৬। قاسم (ক্বা-ছিমুন), ১১৭। قرشي (ক্বারশিউন), ১১৮। قثم (কুছামুন), ১১৯। مزمل (মুযাম্মিলুন),।১২০। مدثر (মুদাচ্ছিরুন), ১২১। ماحي (মা-হিয়ুন), ১২২। مصباح (মিছবাহুন), ১২৩। مخمنا (মুখমিনান), ১২৪। مشفح (মুশাফফিহুন), ১২৫। مقيم السنة (মুক্বীমুছ ছুন্নাত), ১২৬। ماذماذ (মাযমায), ১২৭। موذموذ (মুযমুয), ১২৮। مذكر (মুজাক্কিরুন), ১২৯। مبلغ (মুবাল্লিগুন), ১৩০। ميسر (মুয়াছছিরুন), ১৩১। مبشر (মুবাশশিরুন), ১৩২। منذر (মুনযিরুন), ১৩৩। مبارك (মুবারাকুন), ১৩৪। مختار (মুখতারুন), ১৩৫। مولى (মাওলা), ১৩৬। مكى (মাক্কিয়্যুন), ১৩৭। مد يي (মাদানিয়্যুন), ১৩৮। عربي (আরাবিয়্যুন), ১৩৯। مصطفى (মুস্তাফা), ১৪০। مجتبى (মুজতাবা), ১৪১। مرتضى (মুরতাদ্বা), ১৪২। مؤيد (মুআইয়িদুন), ১৪৩। مخلص (মুখলিছুন), ১৪৪। مقدس (মুক্বাদ্দাছুন), ১৪৫। معصوم (মা’ছুমুন), ১৪৬। مكين (মাকীনুন), ১৪৭। منج (মুনজিন), ১৪৮। مفتاح الجنة (মিফতাহুল জান্নাত), ১৪৯। مدينة العلم (মাদীনাতুল ইলম), ১৫০। نقيب (নাক্বীবুন), ১৫১। نبى (নাবিয়্যুন), ১৫৭। هادي (হা-দিয়ুন), ১৫৮। الهدى (আলাহুদা), ১৫৯। هدية الله (হাদ্ইয়াতুল্লাহ), ১৬০। يس (ইয়াছিন), ১৬১। حم (হা-মীম)\n\nইসলামের পঞ্চবেনাঃ\nইসলামের পঞ্চবেনা নাযিলের ক্রমধারা- উক্ত পঞ্চবেনার তাবলীগ করা ফরযে কেফায়াঃ\n১। কলেমা বা ঈমানঃ জাবালে নূর বা গারে হেরায় ৬১০ খৃষ্টাব্দে ২৭শে রমযান সোমবারে নাযিল হয়েছে।\n২। নামায বা ছালাতঃ নবুয়তের দ্বাদশ সালে রজবের ২৭ তারিখ শবে মে’রাজে লা মাকানে ফরয করা হয়েছে।\n৩। রোযা বা সিয়ামঃ ২য় হিজরীর শা’বান মাসের ১৫ই শবে বরাত রাত্রে ফরয হয়েছে।\n৪। যাকাতঃ ২য় হিজরীর মধ্য রমযানে ফরয হয়েছে।\n৫। হজ্বঃ ৯ম হিজরীর শাওয়াল মাসে ফরয হয়েছে।\n\nহানাফী মাযহাব মতে আল্লাহর হক্ব- ঈমান, নামায, রোযা ও হজ্ব প্রথমে এবং বান্দার হক্ব যাকাত পরে হবে। এই ক্রমানুসারেই সমন্বয় করতে হবে। (কলেমা, নামায, রোযা, হজ্জ্ব ও যাকাত)\n\nবি দ্রঃ মোট ২২ বৎসরে ইসলামের পঞ্চবেনা নাযিল হয়েছে। ঈমানের ১২ বৎসর পর নামায, ১৫ বৎসর পর রোযা ও যাকাত এবং ২২ বৎসর পর হজ্বের আদেশ নাযিল হয়েছে। ক্রম অনুসারেই গুরুত্ব।"
  },
  {
    "1": "সংযোজনী - ০৪",
    "2": "কোরআন মজিদের ৪০ টি আয়াতে আল্লাহ ও রাসুলের নাম/কথা একসাথে পাশাপাশি এসেছে। যেমনঃ-\n﻿(১) وَمَنۡ يُّطِعِ اللّٰهَ وَرَسُوۡلَهٗ يُدۡخِلۡهُ جَنّٰتٍ تَجۡرِىۡ مِنۡ تَحۡتِهَا الۡاَنۡهٰرُ خٰلِدِيۡنَ فِيۡهَا‌\n“যে আল্লাহ্ ও তাঁর রাসুলের অনুগত হবে, তিনি তাকে জান্নাতে প্রবেশ করাবেন যেগুলোর তলদেশ দিয়ে স্রোতস্বিনী প্রবাহিত হবে। তারা সেখানে চিরকাল থাকবে।“ (নিসা-১৩)\n\n(২) وَمَنۡ يَّعۡصِ اللّٰهَ وَرَسُوۡلَهٗ وَيَتَعَدَّ حُدُوۡدَهٗ يُدۡخِلۡهُ نَارًا خَالِدًا فِيۡهَا\n“আর যে ব্যক্তি আল্লাহ ও তাঁর রাসুলের অবাধ্য হবে, তাকে তিনি জাহান্নামে প্রবেশ করাবেন।“ (নিসা-১৪)\n\n(৩) يٰۤاَيُّهَا الَّذِيۡنَ اٰمَنُوۡۤا اَطِيۡعُوۡا اللّٰهَ وَاَطِيۡعُوۡا الرَّسُوۡلَ وَاُولِىۡ الۡاَمۡرِ مِنۡكُمۡ‌ۚ\n”হে ঈমানদারগণ, তোমরা আল্লাহর আনুগত্য করো এবং রাসুলের আনুগত্য করো এবং তোমাদের মধ্যে উলিল আমরেরও।” (নির্দেশ দাতা) (নিসা-৫৯)\n\n(৪) فَاِنۡ تَنَازَعۡتُمۡ فِىۡ شَىۡءٍ فَرُدُّوۡهُ اِلَى اللّٰهِ وَالرَّسُوۡلِ\n”যদি তোমরা কোন বিষয়ের সিদ্ধান্ত গ্রহনে বিবাদে লিপ্ত হও - তাহলে উক্ত বিষয়টির ফায়সালা আল্লাহ ও তাঁর রাসুলের কাছে ন্যাস্ত করো।” (নিসা-৫৯)\n\n(৫) مَنۡ يُّطِعِ الرَّسُوۡلَ فَقَدۡ اَطَاعَ اللّٰهَ‌ۚ\n”যে রাসুলের আনুগত্য করে, সে মূলতঃ আল্লাহরই আনুগত্য করলো” (নিসা-৮০)\n\n(৬)إِنَّ الَّذِينَ يَكْفُرُونَ بِاللَّهِ وَرُسُلِهِ وَيُرِيدُونَ أَن يُفَرِّقُوا بَيْنَ اللَّهِ وَرُسُلِهِ وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَن يَتَّخِذُوا بَيْنَ ذَٰلِكَ سَبِيلًا\n”যারা আল্লাহ্ ও তাঁর রাসূলগণকে অস্বীকার করে এবং আল্লাহ্ ও তাঁর রাসূলগণের মধ্যে তারতম্য করতে ইচ্ছা করে এবং বলে- আমরা কিছু মানি- কিছু মানিনা এবং আল্লাহ ও রাসূলগণের মধ্যবর্তী তৃতীয় রাস্তা উদ্ভাবন করতে চায়- তারাই পাক্কা কাফের।” (নিসা-১৫০)\n\n(৭) اِنَّمَا جَزٰٓؤُا الَّذِيۡنَ يُحَارِبُوۡنَ اللّٰهَ وَرَسُوۡلَهٗ وَيَسۡعَوۡنَ فِىۡ الۡاَرۡضِ فَسَادًا اَنۡ يُّقَتَّلُوۡۤا اَوۡ يُصَلَّبُوۡۤا\n”যারা আল্লাহ্ ও তাঁর রাসুলের বিরূদ্ধে সংগ্রাম করে এবং জমীনে ফাছাদ সৃষ্টি করতে সচেষ্ট হয়, তাদের একমাত্র শাস্তি হচ্ছে কতল করা অথবা ফাঁসিতে চড়ানো।” (মায়েদা-৩৩)\n\n(৮) قُلِ الۡاَنۡفَالُ لِلّٰهِ وَالرَّسُوۡلِ‌ۚ\n”বলুন হে প্রিয় হাবীব! যুদ্ধেপ্রাপ্ত সম্পদের মালিক হচ্ছেন আল্লাহ্ ও তাঁর রাসূল [ﷺ]।” (আন্-ফাল-১)\n\n(৯) وَمَنۡ يُّشَاقِقِ اللّٰهَ وَرَسُوۡلَهٗ فَاِنَّ اللّٰهَ شَدِيۡدُ الۡعِقَابِ‏\n”যারা আল্লাহ্ ও তাঁর রাসুলের অবাধ্য হয়, নিঃসন্দেহে (তাদের জন্য) আল্লাহর শাস্তি অতি কঠোর।” (আনফাল-১৩)\n\n(১০) فَاضۡرِبُوۡا فَوۡقَ الۡاَعۡنَاقِ وَاضۡرِبُوۡا مِنۡهُمۡ كُلَّ بَنَانٍؕ‏ ذٰلِكَ بِاَنَّهُمۡ شَآقُّوۡا اللّٰهَ وَرَسُوۡلَهٗ\n”হে ফেরেশতাগণ, তোমরা বদরের যুদ্ধে কোরাইশ কাফিরদের গর্দানের শাহ্নগে এবং তাদের শরীরের জোড়ায় জোড়ায় আঘাত হানো। কেননা, তারা আল্লাহ্ ও তাঁর রাসুলের অবাধ্য হয়ে গেছে।” (আনফাল-১৩)\n\n(১১) يٰۤاَيُّهَا الَّذِيۡنَ اٰمَنُوۡا اسۡتَجِيۡبُوۡا لِلّٰهِ وَلِلرَّسُوۡلِ اِذَا دَعَاكُمۡ\n”হে মু’মিনগণ, তোমরা আল্লাহ-রাসুলের ডাকে সাড়া দাও - যখনই রাসূল তোমাদেরকে ডাকেন।” (আন্-ফাল-২৪)\n\n(১২) وَاعۡلَمُوۡۤا اَنَّمَا غَنِمۡتُمۡ مِّنۡ شَىۡءٍ فَاَنَّ لِلّٰهِ خُمُسَهٗ وَلِلرَّسُوۡلِ\n”হে মু’মিনগণ! জেনে নাও- তোমরা গণিমতের মাল হিসাবে যা কিছু পেয়েছো- তার পঞ্চমাংশের খাস মালিক হচ্ছেন আল্লাহও তাঁর রাসূল।” (আন্-ফাল-৪১)\n\n(১৩) بَرَآءَةٌ مِّنَ اللّٰهِ وَرَسُوۡلِهٖۤ اِلَى الَّذِيۡنَ عٰهَدتُّمۡ مِّنَ الۡمُشۡرِكِيۡنَ\n”আল্লাহ ও তাঁর রাসুলের পক্ষ হতে সম্পর্কচ্ছেদ করা হলো মুশরিকদের সাথে।” (তাওবা-১)\n\n(১৪) وَأَذَانٌ مِّنَ اللّهِ وَرَسُولِهِ إِلَى النَّاسِ يَوْمَ الْحَجِّ الأَكْبَرِ أَنَّ اللّهَ بَرِيءٌ مِّنَ الْمُشْرِكِينَ وَرَسُولُهُ\n”আর হজ্বে আকবরের দিনে আল্লাহ্ ও তাঁর রাসুলের পক্ষ হতে এই ঘোষণা করা হলো যে, আল্লাহ এবং তাঁর রাসূল [ﷺ] মুশরিকদের সাথে সম্পর্ক ছিন্ন করেছেন।” (তওবা-৩)\n\n(১৫) وَلَمۡ يَتَّخِذُوۡا مِنۡ دُوۡنِ اللّٰهِ وَلَا رَسُوۡلِهٖ وَلَا الۡمُؤۡمِنِيۡنَ وَلِيۡجَةً‌ؕ\n”যারা আল্লাহ্, তাঁর রাসূল ও মু’মিনগণ ব্যতিত অন্য কাউকে অন্তরঙ্গ বন্ধু হিসাবে গ্রহণ করা থেকে বিরত না রয়েছে”- (সেসব মুনাফিকদেরকে এমনিতে ছেড়ে দেয়া হবে না)। (তওবা-১৬)\n\n(১৬) وَلَا يُحَرِّمُوۡنَ مَا حَرَّمَ اللّٰهُ وَرَسُوۡلُهٗ\n(”যুদ্ধ করো তাদের বিরুদ্ধে)- যারা হারাম মনে করেনা ঐ জিনিসকে- যা আল্লাহ্ ও তাঁর রাসূল [ﷺ] হারাম ঘোষনা করেছেন” (তাওবা-২৯)।\n\n(১৭) وَمَا مَنَعَهُمۡ اَنۡ تُقۡبَلَ مِنۡهُمۡ نَفَقٰتُهُمۡ اِلَّاۤ اَنَّهُمۡ كَفَرُوۡا بِاللّٰهِ وَبِرَسُوۡلِهٖ\n”মুনাফিকদের দান কবুল না হওয়ার একমাত্র কারণ হলো- তারা আল্লাহও তার রাসূলকে অস্বীকার করছে।” (তাওবা-৫৪)\n\n(১৮) وَلَوۡ اَنَّهُمۡ رَضُوۡا مَاۤ اٰتٰٮهُمُ اللّٰهُ وَرَسُوۡلُهٗۙ\n”কতই না ভাল হতো- যদি মুনাফিকরা আল্লাহ্ ও তাঁর রাসূল প্রদত্ত্ব গণিমতের সম্পদে রাযী থাকতো”’। (তাওবা-৫৯)\n\n(১৯) وَقَالُوۡا حَسۡبُنَا اللّٰهُ سَيُؤۡتِيۡنَا اللّٰهُ مِنۡ فَضۡلِهٖ وَرَسُوۡلُهٗ\n(আর মুনাফিকরা যা পেয়েছে, তাতে সন্তুষ্ট থেকে)- ”যদি তারা বলতো-আল্লাহ ও তাঁর রাসূল আপন অনুগ্রহে যা দিয়েছেন- এটাই আমাদের জন্য যথেষ্ট- তাহলে কতই না ভাল হতো।” (তাওবা-৫৯)\n\n(২০) وَاللّٰهُ وَرَسُوۡلُهٗۤ اَحَقُّ اَنۡ يُّرۡضُوۡهُ اِنۡ كَانُوۡا مُؤۡمِنِيۡنَ\n”আল্লাহ্ এবং তাঁর রাসূলকে রাজী রাখাই অত্যাবশ্যক - যদি তার মু’মিন হয়ে থাকে।” (তাওবা-৬২)\n\n(২১) اَلَمۡ يَعۡلَمُوۡۤا اَنَّهٗ مَنۡ يُّحَادِدِ اللّٰهَ وَرَسُوۡلَهٗ فَاَنَّ لَهٗ نَارَ جَهَنَّمَ خٰلِدًا فِيۡهَا‌ؕ\n\"তারা কি একথা অবগত নয় যে, যারা আল্লাহ্ ও তাঁর রাসুলের সাথে শত্রুতা করেছে- তাদের জন্য রয়েছে জাহান্নামের আগুন।” (তাওবা-৬৩)\n\n(২২) اَغۡنٰٮهُمُ اللّٰهُ وَرَسُوۡلُهٗ مِنۡ فَضۡلِهٖ‌ۚ\n”আল্লাহ ও তাঁর প্রিয় রাসূল আপন অনুগ্রহে তাদেরকে ধনী বানিয়েছে।” (তাওবা-৭৪)\n\n(২৩) وَاِذَا دُعُوۡۤا اِلَى اللّٰهِ وَرَسُوۡلِهٖ لِيَحۡكُمَ بَيۡنَهُمۡ اِذَا فَرِيۡقٌ مِّنۡهُمۡ مُّعۡرِضُوۡنَ\n”যখন আল্লাহ ও তাঁর রাসূল মোনাফিকদেরকে আহবান করেন তাদের মধ্যে ফায়সালা করে দিতে, তখন তাদের একটি দল মুখ ফিরিয়ে নেয়।” (ছুরা নূর-৪৮)\n\n(২৪) أَفِي قُلُوبِهِم مَّرَضٌ أَمِ ارْتَابُوا أَمْ يَخَافُونَ أَن يَحِيفَ اللَّهُ عَلَيْهِمْ وَرَسُولُهُ\n“মুনাফিকরা কি ভয় পায় যে, আল্লাহ ও তাঁর রাসূল তাদের প্রতি অবিচার করবে?” (নূর-৫০)\n\n(২৫) اِنَّمَا الۡمُؤۡمِنُوۡنَ الَّذِيۡنَ اٰمَنُوۡا بِاللّٰهِ وَرَسُوۡلِهٖ\n“প্রকৃত মুমিনতো তারাই- যারা আল্লাহ ও তাঁর রাসুলের প্রতি ঈমান এনেছে।“ (নূর-৬২)।\n\n(২৬) وَلَمَّا رَاَ الۡمُؤۡمِنُوۡنَ الۡاَحۡزَابَۙ قَالُوۡا هٰذَا مَا وَعَدَنَا اللّٰهُ وَرَسُوۡلُهٗ\n(খন্দকের যুদ্ধে শত্রুসৈন্য দেখে সাহাবীগণ বলে উঠলেন) - “এরই তো আমাদেরকে প্রতিশ্রুতি দিয়েছিলেন আল্লাহ্ ও তাঁর রাসূল।” (আহযাব-২২)\n\n(২৭) وَصَدَقَ اللَّهُ وَرَسُولُهُ وَمَا زَادَهُمْ إِلَّا إِيمَانًا وَتَسْلِيمًا\n(সাহাবীগণ আরো বললেন) - “আল্লাহ ও তাঁর রাসূল সত্য বলেছেন। এতে তাদের ঈমান ও আত্মসমর্পনের মনোভাব আরো বৃদ্ধি পেলো।” (আহযাব-২২)\n\n(২৮) وَإِن كُنتُنَّ تُرِدْنَ اللَّهَ وَرَسُولَهُ وَالدَّارَ الْآخِرَةَ فَإِنَّ اللَّهَ أَعَدَّ لِلْمُحْسِنَاتِ مِنكُنَّ أَجْرًا عَظِيمًا\n“হে নবীপত্নীগণ, তোমরা যদি ভোগবিলাস ত্যাগ করে আল্লাহ্ ও তাঁর রাসূল এবং আখেরাতকে প্রাধান্য দাও, তাহলে তোমাদের পূতঃ পবিত্রজনদের জন্য আল্লাহ্ তায়ালা বিরাট পুরস্কার তৈরী করে রেখেছেন।” (আহযাব-২৯)\n\n(২৯) وَمَن يَقْنُتْ مِنكُنَّ لِلَّهِ وَرَسُولِهِ وَتَعْمَلْ صَالِحًا نُّؤْتِهَا أَجْرَهَا مَرَّتَيْنِ وَأَعْتَدْنَا لَهَا رِزْقًا كَرِيمًا\n“হেঃ পত্নীগণ, তোমাদের মধ্যে যিনি আল্লাহ ও তাঁর রাসুলের অনুগত হবে এবং নেক আমল করবে, আমি তাঁকে ডাবল পুরস্কার দেবো।” (আহযাব-৩১)\n\n(৩০) وَمَا كَانَ لِمُؤۡمِنٍ وَّلَا مُؤۡمِنَةٍ اِذَا قَضَى اللّٰهُ وَرَسُوۡلُهٗۤ اَمۡرًا اَنۡ يَّكُوۡنَ لَهُمُ الۡخِيَرَةُ مِنۡ اَمۡرِهِمۡ\n“কোন বিষয়ে আল্লাহ্ ও তাঁর রাসূল নির্দেশ দেয়ার পর ঐ বিষয়ে কোন ঈমানদার পুরুষ এবং কোন ঈমানদার নারীর ভিন্নমত পোষণ করার অধিকার নেই।” (আহযাব-৩৬)\n(যায়েদ ইবনে হারেছার (رضي الله عنه) সাথে বিবি যয়নব (رضي الله عنه)-এর বিবাহের ব্যাপারে তাঁর ভাই আবদুল্লাহর আপত্তি সম্পর্কে এই উক্তি)।\n\n(৩১) وَمَنۡ يَّعۡصِ اللّٰهَ وَرَسُوۡلَهٗ فَقَدۡ ضَلَّ ضَلٰلاً مُّبِيۡنًاؕ‏\n“আর যারা আল্লাহ্ ও তাঁর রাসুলের অবাধ্য হবে- তারা স্পষ্ট গোমরাহীর মধ্যে পতিত হয়ে গিয়েছে।” (আহযাব-৩৬)\n\n(৩২) اِنَّ الَّذِيۡنَ يُؤۡذُوۡنَ اللّٰهَ وَرَسُوۡلَهٗ لَعَنَهُمُ اللّٰهُ فِىۡ الدُّنۡيَا وَالۡاٰخِرَةِ\n“যারা আল্লাহ্ ও তাঁর প্রিয় রাসূলকে কষ্ট দেয়, আল্লাহ তাদেরকে দুনিয়া ও পরকালে লা’নত করবেন বা অভিশপ্ত করবেন।” (আহযাব-৫৭)\n\n(৩৩) إِنَّا أَرْسَلْنَاكَ شَاهِدًا وَمُبَشِّرًا وَنَذِيرًا - لِتُؤْمِنُوا بِاللَّهِ وَرَسُولِهِ وَتُعَزِّرُوهُ وَتُوَقِّرُوهُ وَتُسَبِّحُوهُ بُكْرَةً وَأَصِيل\n“হে প্রিয় রাসূল, আমি আপনাকে চাক্ষুস স্বাক্ষী (হাযির-নাযির), জান্নাতের সুসংবাদদাতা ও জাহান্নামের ভীতি প্রদর্শনের ক্ষমতা দিয়ে প্রেরণ করেছি - যাতে তোমরা (মানুষ) আল্লাহ্ ও তাঁর রাসুলের প্রতি ঈমান আন, রাসূলকে সাহায্য করো, তাঁকে উচ্চমানের সম্মান প্রদর্শন করো এবং সকাল সন্ধ্যায় আল্লাহর সালাত পাঠ করো।” (আল-ফাত্হঃ ৮-৯)\n\n(৩৪) يٰۤاَيُّهَا الَّذِيۡنَ اٰمَنُوۡا لَا تُقَدِّمُوۡا بَيۡنَ يَدَىِ اللّٰهِ وَرَسُوۡلِهٖ‌\n“হে ঈমানদারগণ, তোমরা আল্লাহ্ রাসুলের সামনে আগ বাড়িয়ে কিছু করোনা।” (হুজুরাত-১)\n\n(৩৫) اٰمِنُوۡا بِاللّٰهِ وَرَسُوۡلِهٖ وَاَنۡفِقُوۡا مِمَّا جَعَلَكُمۡ مُّسۡتَخۡلَفِيۡنَ فِيۡهِ‌ؕ\n“তোমরা ঈমান আনো আল্লাহ ও তাঁর রাসুলের উপর- আর ব্যয় কর ঐ সম্পদ থেকে- আল্লাহ যার উত্তরাধিকারী করেছেন তোমাদেরকে।” (ছুরা হাদীদ-৭)\n\n(৩৬) وَمَا لَكُمۡ لَا تُؤۡمِنُوۡنَ بِاللّٰهِ‌ۚ وَالرَّسُوۡلُ يَدۡعُوۡكُمۡ لِتُؤۡمِنُوۡا بِرَبِّكُمۡ\n“তোমাদের কি হলো যে, তোমরা আল্লাহর ওপর বিশ্বাস স্থাপন করছোনা? - অথচ রাসূল [ﷺ] তোমাদেরকে আহবান জানাচ্ছেন - যাতে তোমরা তোমাদের রবের প্রতি ঈমান আন।” (হাদীদ-৮)\n\n(৩৭) وَالَّذِينَ آمَنُوا بِاللَّهِ وَرُسُلِهِ أُوْلَئِكَ هُمُ الصِّدِّيقُونَ وَالشُّهَدَاء عِندَ رَبِّهِمْ\n“যারা আল্লাহ ও তাঁর প্রিয় রাসুলের উপর ঈমান এনেছে, তারাইতো আল্লাহর নিকট সিদ্দিক ও শহীদ বলে গণ্য।” (হাদীদ-১৯)\n\n(৩৮) اِنَّ الَّذِيۡنَ يُحَآدُّوۡنَ اللّٰهَ وَرَسُوۡلَهٗ كُبِتُوۡا\n“যারা আল্লাহ ও তাঁর প্রিয় রাসুলের বিরুদ্ধাচারণ করে- তারা অপদস্ত হয়েছে।” (মুজদালাহ-৫)\n\n(৩৯) لَا تَجِدُ قَوْمًا يُؤْمِنُونَ بِاللَّهِ وَالْيَوْمِ الْآخِرِ يُوَادُّونَ مَنْ حَادَّ اللَّهَ وَرَسُولَهُ\n“হে প্রিয় রাসূল, যারা আল্লাহ ও পরকালে বিশ্বাসী - এমন কাউকে আপনি আল্লাহ ও তাঁর প্রিয় রাসুলের বিরুদ্ধাচরণকারীর সাথে বন্ধুত্ব স্থাপনকারীরূপে পাবেননা।” (মুজাদালাহ-২২, তাঁদের উপাধী রাদিয়াল্লাহু আনহু)\n\n(৪০) وَلِلّٰهِ الۡعِزَّةُ وَلِرَسُوۡلِهٖ وَلِلۡمُؤۡمِنِيۡنَ وَلٰكِنَّ الۡمُنٰفِقِيۡنَ لَا يَعۡلَمُوۡنَ\n“শক্তি ও সম্মান তো আল্লাহ ও রাসুলের এবং মোমিনদের প্রাপ্য - কিন্তু মুনাফিকরা তার ভেদ জানেনা।” (ছুরা মুনাফিকুন-৮)\n\nনোটঃ ‘আল্লাহ ও রাসুলের নাম একসাথে পাশাপাশি’-এর প্রমাণস্বরূপ কোরআন মজিদ থেকে মাত্র ৪০টি আয়াত উল্লেখ করা হলো। কোরআনের সর্বত্র আল্লাহ-রাসুলের নাম একসাথে এসেছে। খোদ ঈমানী কালেমায় “আল্লাহ ও মুহাম্মদ” নাম একসাথে পাশাপাশি রয়েছে। এর মধ্যখানে “এবং” অব্যয়টি নেই। এতেই বুঝা যায়- আল্লাহ- রাসূল কত ঘনিষ্ট।\n\nকি সাধ্য আছে মোর-গাইতে নবীর গান\nকলম মোর ধন্য হলো-লিখে নবীর শান।\n\nতারিখঃ নভেম্বর, ২০০৭ ইং\n-অধম লেখক"
  }
]