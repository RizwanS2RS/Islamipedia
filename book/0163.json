[{"1":"অকাট্য প্রামাণ্য দলিল (হুজাজে ক্বাতে’আ)","2":"অকাট্য প্রামাণ্য দলিল (হুজাজে ক্বাতে’আ)\n\nমূল: শায়খ আবদুল্লাহ সুওয়াইদী রহমতুল্লাহি আলাইহি\n\nবঙ্গানুবাদ: কাজী সাইফুদ্দীন হোসেন\n\nআরবী ও অনলাইন সেট-আপ: মুহাম্মদ রুবাইয়াৎ বিন মূসা"},{"1":"অনুবাদকের নোট","2":"[অনুবাদকের নোট: হুজাজে ক্বাতে’আ শীর্ষক আরবী পুস্তিকাটির রচয়িতা বাগদাদের শায়খ আবূল বারাকাত আবদুল্লাহ সুওয়াইদী রহমতুল্লাহি আলাইহি। এর ইংরেজি তরজমা করেন তুরস্কের আল্লামা হুসাইন হিলমী ইশীক রহমতুল্লাহি আলাইহি। তুরস্কের ওয়াক্বফ এখলাস এটা উভয় ভাষায় প্রকাশ করেছে। শায়খ সুওয়াইদী রহমতুল্লাহি আলাইহি ১১০৪ হিজরী সালে বাগদাদ নগরীতে জন্মগ্রহণ করেন। অতঃপর ১১৫৭ হিজরী সালে হ্জ্জ্ব সম্পন্ন করার পর তাঁকে মওলানা আবদুল গনী নাবলুসী (১০৫০-১১৪৩ হিজরী, দামেশক্ব) এজা’যত তথা সনদ প্রদান করেন। তিনি দ্বিতীয় এজা’যতটি পান ইস্তাম্বুলের শায়খ আলী আফেন্দী (১০৯৯-১১৪৯ হিজরী)-এর কাছ থেকে। শায়খ সুওয়াইদী বহু বছর বাগদাদে শিক্ষকতা করেন এবং অনেকগুলো মূল্যবান বই-ও রচনা করেন। তাঁর ত্রিশতম পূর্বপুরুষ ছিলেন আব্বাসীয় খলীফা আবূ জা’ফর আব্দুল্লাহ মানসূর। ইরানী শাসক নাদির শাহ (১০৯৯-১১৬০ হিজরী) ইরান ও বুখারা’র উলামাদের সমবেত করে তাঁদেরকে সুন্নী ও শিয়া, এই দুই দলের কোনটি সঠিক তা আলোচনার মাধ্যমে একটি সমঝোতায় উপনীত হবার জন্যে নির্দেশ প্রদান করেন এবং শায়খ সুওয়াইদী রহমতুল্লাহি আলাইহি-কে ওই বিতর্ক-সভায় সভাপতি মনোনীত করেন। ওই সভায় শিয়া আলেমদের সাথে দীর্ঘ আলোচনাশেষে শায়খ সুওয়াইদী রহমতুল্লাহি আলাইহি প্রমাণ করেন যে সুন্নী মতাদর্শ-ই সত্য ও সঠিক। নাদির শাহ এ ফলাফল খুবই পছন্দ করেন এবং শাহী ফরমান মারফত সুন্নী মতাদর্শকে সঠিক ও তাঁর রাজ্যে একমাত্র ইসলামী আদর্শ বলে রায় দেন। শায়খ সুওয়াইদী রহমতুল্লাহি আলাইহি তাঁর লিখিত ‘হুজাজে ক্বাতে’আ পুস্তিকায় ওই বিতর্কের সমস্ত বিবরণ লিপিবদ্ধ করেছেন। আমরা এটা বাংলায় ভাষান্তর করে একটি মৌলিক গবেষণাকর্ম এদেশের মুসলমানদের কাছে পেশ করার জন্যে ব্রত হলাম। আল্লাহ পাক তৌফীক্ব দিন, আমীন।]\n\n"},{"1":"অকাট্য প্রামাণ্য দলিল -০১","2":"বাগদাদের শাসনকর্তা আহমদ পাশা আমাকে তলব করেন। তাঁর দরবারে পৌঁছুলে রাষ্ট্রীয় কর্মকর্তা আহমদ আগা আমাকে সাক্ষাৎ দিয়ে জানান যে শাসনকর্তা আহমদ পাশা আমাকে নাদির শাহের দরবারে প্রেরণ করতে চান। আমি তাঁকে এর কারণ জিজ্ঞেস করি। তিনি উত্তরে বলেন, “নাদির শাহ একজন সুন্নী আলেম চেয়েছেন। শিয়া মতবাদ সঠিক কি না, তা জানার জন্যে আপনাকে শাহের রাজ-দরবারে শিয়া আলেমদের সাথে বাহাস/মোনাযারা পরিচালনা করতে হবে। ওই মতবাদ যদি সঠিক হয়, তাহলে শিয়াবাদকে পঞ্চম (সঠিক) মাযহাব হিসেবে ঘোষণা করা হবে।”\n\n\nআমি বল্লাম, “ওহে আহমদ আগা! আপনি কি জানেন না পারসিক লোকেরা কতোখানি একগুঁয়ে/গোঁয়ার? আপনি কি মনে করেন তারা আমার কথা স্বীকার করবে? বিশেষ করে তাদের শাহ একজন নিষ্ঠুর ও অহঙ্কারী ব্যক্তি। আমি কীভাবে তাদের পথ ও মতকে ভ্রান্ত প্রমাণকারী দলিলাদি সেখানে বর্ণনা করবো? তাদের সাথে কীভাবে কেউ (জ্ঞানভিত্তিক) আলোচনায় প্রবৃত্ত হতে পারে? আমি যেসব হাদীস শরীফ উপস্থাপন করবো, তারা ইতোমধ্যেই সেগুলোকে অস্বীকার করেছে। তারা ধর্মীয় বইপত্র-ও প্রত্যাখ্যান করে চলেছে। আর তারা নিজেদের স্বার্থ অনুযায়ী ক্বুরআনে করীমের আয়াত শরীফগুলো ব্যাখ্যা করে থাকে। ওযূ করার সময় ‘মোজার ওপর মসেহ’ করা যে অনুমতিপ্রাপ্ত, তা আমি কীভাবে তাদেরকে বোঝাবো? এই সুবিধা সুন্নাতে সানিয়্যা দ্বারা জায়েয হয়েছে। এই অনুমতির হুকুম যে হাদীস শরীফে জারি হয়েছে, সেটা বর্ণনা করেছেন ৭০ জনেরও বেশি সাহাবা রাদ্বিয়াল্লাহু আনহুম। এঁদের মধ্যে রয়েছেন হযরত আলী (কাররামাল্লাহু ওয়াজহাহূ) স্বয়ং। আমি যদি তাদেরকে এসব তথ্য দেই, তাহলে তারা বলবে এক শ জনেরও বেশি সাহাবা রাদ্বিয়াল্লাহু আনহুম এই অনুমতি নেই বলে রওয়ায়াত (বর্ণনা) করেছেন। আর আমি যদি তাদের বলি যে তারা যেগুলোকে হাদীস মনে করছে তা মওদূ (জাল), মানে পরবর্তীকালে বানানো হয়েছে, তাহলে তারা আমাকে একই কথা বলবে। তারা বলবে, ‘আপনি যা-ই বলবেন, আমরা তা আপনাকে ফিরিয়ে দেবো।’ এই কারণে আমি শাসনকর্তা হযরত পাশার কাছে এ (দায়িত্ব) থেকে আমাকে অব্যাহতি দেয়ার জন্যে আরজি পেশ করছি।”\n\n\nকর্মকর্তা আহমদ আগা বললেন, “এ অসম্ভব। (সম্মানিত) পাশা এ কাজের জন্যে আপনাকেই মনোনীত করেছেন। তাঁকে আপনার মান্য করতেই হবে। কখনোই তাঁর আদেশের প্রতি আপত্তি উত্থাপন করবেন না।”\n\n\nপরের দিন সকালে শাসনকর্তা আহমদ পাশার সাথে আমার দীর্ঘ আলাপ হয়। তিনি বলেন, “সেখানে যান এবং কাজে নেমে পড়ুন। জনাব-এ-হক্ক (আল্লাহতা’লা) আপনার জবানে ও যুক্তিতে কার্যকারিতা দিন! বিতর্কে তারা একগুঁয়েমি ও অহমিকা প্রদর্শন করলে সংক্ষেপে আলোচনা করবেন। তথাপি তাদেরকে বিনা উত্তরে যেতে দেবেন না। আর তারা যদি তথ্যগুলো স্বীকার করে এবং যুক্তিভিত্তিক কথা বলে, তাহলে আপনার জানা সব তথ্য-উপাত্তই উপস্থাপন করবেন! পরাজিত দলে থাকবেন না! নাদির শাহ নিশ্চয় এখন নাজাফ শহরে অবস্থান করছেন। সেখানে বুধবার নাগাদ পৌঁছে যাবেন।” কয়েকজন সাথীসহ আমি (ইরানের উদ্দেশ্যে) যাত্রা করি। ওই যাত্রার পুরোটুকু সময়-ই আমি শুধু ভেবেছি, কী কী উত্তর আমি প্রদান করবো এবং কোন্ কোন্ দলিল উপস্থাপন করবো। পথে যেসব মানুষের সাথে আমার সাক্ষাৎ হয়, তাঁরা আমায় জানান যে নাদির শাহ প্রায় ৭০ জন শিয়া আলেমকে (বাহাসের জন্যে) জড়ো করেছেন।\n\n\nআমি আপন মনে ভাবছিলাম, শিয়া আলেমদের সামনে তথ্য-উপাত্ত উপস্থাপন করা হতে বিরত থাকাটা ভুল হবে। অথচ আমার বক্তব্য নাদির শাহের কাছে বর্ণনার আগে বিকৃত বা পরিবর্তন করার আশঙ্কাও ছিল। এক্ষেত্রে সবচেয়ে মোক্ষম পন্থা হবে খোদ বাদশাহকেই বিতর্ক-সভায় উপস্থিত থাকার জন্যে অনুরোধ জানানো। আমরা যখন নাজাফ হতে দুই ঘণ্টা দূরে অবস্থান করছিলাম, ঠিক তখন-ই কেউ একজন এসে বলেন, “আপনারা এখনো কেন এখানে পড়ে আছেন? (নাদির) শাহ আপনাদের জন্যে অপেক্ষা করছেন।” আমি তাঁকে জিজ্ঞেস করি এটা কি শাহের অভ্যেস যে তিনি তাঁর মেহমানদেরকে পথের মাঝখানে অভ্যর্থনা জানাতে (রাজ দরবারের) লোকজন প্রেরণ করেন? তিনি উত্তর দেন, “না, আপনি-ই হচ্ছেন প্রথম ব্যক্তি যাঁকে শাহ কখনো (এভাবে) খবর পাঠিয়েছেন এবং জলদি আসতে বলেছেন।” এ কথায় আমি মনে মনে ভাবলাম, “নাদির শাহের উদ্দেশ্য আমাকে ইমামীয়্যা (শিয়া) গোষ্ঠীর মতবাদ জোর করে স্বীকার করানো। তিনি হয়তো চাপ প্রয়োগ করবেন, আর আমায় এতে বাধ্য-ও করতে চাইবেন। তবু আমি তাদের দ্বারা কোণঠাসা হবো না; কেননা আমি তাদেরকে ভয় পাই না। আমি সত্য বলতে বিলম্ব করবো না, যদিও আমি জানি তারা আমাকে অন্যথায় হত্যা করতে পারেন। মুসলমানবৃন্দ এ যাবত দুইবার (এরকম) কঠিন পরিস্থিতির শিকার হয়েছেন। প্রথমবার হচ্ছে যখন মহানবী সাল্লাল্লাহু আলাইহি ওয়াসাল্লাম বেসাল তথা খোদার সাথে পরলোকে মিলনপ্রাপ্ত হন। এমতাবস্থায় খলীফা আবূ বকর রাদ্বিয়াল্লাহু আনহু মুক্তিদূত হিসেবে আবির্ভূত হন এবং তাঁদেরকে রক্ষা করেন। দ্বিতীয়বার খলীফা হারূনুর রশীদের পুত্র খলীফা মা’মুন [তার মা একজন জারিয়্যা। মা’মুনের জন্ম: ১৮০ হিজরী ও মৃত্যু: ২১৮ হিজরী। তার কবর তারসুস এলাকায়] যখন শিয়া গোষ্ঠীকে পছন্দ করেন। তিনি বলেন ক্বুরআন মজীদ একটি সৃষ্টি। ইমাম আহমদ ইবনে হাম্বল রহমতুল্লাহি আলাইহি ওই ফিতনা থেকে মুসলমানদেরকে রক্ষা করেন। আর এখন পরিদৃষ্ট হচ্ছে যে তৃতীয় ফিতনাটি মাথাচাড়া দিতে চলেছে। আমি যদি (এ বিতর্কে) ভুল করি বা পরাভূত হই, তাহলে দুনিয়ার শেষ সময় পর্যন্ত এটা (ফিতনা) টিকে থাকবে। অর্থাৎ, ইসলামের উন্নতি (বৃদ্ধি) বা ক্ষতি কোনো না কোনো মাধ্যমের ওপর নির্ভরশীল। এক্ষণে আমি-ই হবো এই ফিতনার বিলুপ্তির মাধ্যম/কারণ।” আমি সর্বাত্মক প্রয়াস পাবার এবং এ কাজে লেগে থাকবার সিদ্ধান্ত গ্রহণ করি। এমন কি এর জন্যে জানবাজ হতেও মনস্থ করি।\n\n\nদূরে দুটি পতাকা দৃশ্যমান হয়। আমরা সেগুলোর নিকটবর্তী হলে শাহী তাঁবুগুলো নজরে আসে। শাহের তাঁবুটি সাতটি বড় বড় খুঁটির ওপর স্থাপন করা হয়েছিল। সেখানে হাজার হাজার প্রহরী ও পাইক-পেয়াদা ছিল দণ্ডায়মান। কেউ একজন আমাদের অভ্যর্থনা জানান। তিনি (বাগদাদের শাসনকর্তা) আহমদ পাশা ও বেগ (পাশার অধীনস্থ কর্মকর্তা)-দের এক-এক করে নাম উল্লেখ করে তাঁদের সবার কুশল জিজ্ঞেস করেন। আমি আশ্চর্যান্বিত হই তাঁর প্রশ্নের ধরন দেখে; এ যেনো তিনি তাঁদের সবাইকে আগে থেকেই চেনেন। (এমতাবস্থায়) তিনি ব্যাখ্যা করেন, “আমি ইতিপূর্বে উসমানীয় সাম্রাজ্যে ইরানী রাষ্ট্রদূত হিসেবে কর্মরত ছিলাম। আমি আহমদ পাশার অধীনেও কাজ করেছি। আমার নাম আবদুল করীম বেগ।” অতঃপর আরো নয়জন আসেন। তাঁরা এলে আবদুল করীম বেগ সসম্মানে উঠে দাঁড়ান। আমি জানতাম তাঁরা উচ্চপদস্থ কর্মকর্তা। আমরা একে অপরকে অভিবাদন জানাই। অতঃপর তাঁরা বলেন, “আমরা আপনাকে শাহের দরবারে হাজির হবার জন্যে আমন্ত্রণ জানাই।” এ কথা বলে তাঁরা বড় তাঁবুটির সামনের পর্দা উত্তোলন করেন। একটি বারান্দার মতো চলার পথ অতিক্রম করে আমরা নাদির শাহের কক্ষে প্রবেশ করি। শাহ আমাকে দেখে বলেন, “আবদুল্লাহ (সুওয়াইদী) বেগ, মারহাবা! কাছে আসুন।” আমরা দশ কদম এগোলে তিনি আবার বলেন, “আরো কাছে আসুন!” আমি এগিয়ে যাই, যতোক্ষণ না শাহ এবং আমার মাঝে এক বা দুই মিটার দূরত্ব বাকি থাকতে আমি দাঁড়াই। তিনি আসনে উপবিষ্ট ছিলেন। দেখেই বলা যায় তিনি লম্বা গড়নের। তাঁর শিরে, গলায় ও হাতে প্রচুর অলঙ্কৃত ফিতা বাঁধা ছিল। তিনি ছিলেন মর্যাদাবান ও পরিতৃপ্ত। তবে তাঁকে দেখতে মনে হয়েছে ক্লান্ত ও বৃদ্ধ। তাঁর দাড়ি ছিল কালো রঙ দেয়া, আর সামনের দাঁতগুলোও অবশিষ্ট ছিল না। শাহের সুন্দর চোখের ওপরে ভ্রূ দুটো ছিল উন্মুক্ত ধনুকের মতো। তিনি একদিকে যেমন ছিলেন মনে দাগ কাটার মতো, অপরদিকে তেমনি ছিলেন অমায়িক ব্যক্তি। আমার মনে যে শঙ্কা ছিল, তাঁকে দেখার পর তা দূর হয়ে যায়। তিনি তুর্কী ভাষায় আবার জিজ্ঞেস করেন, “আহমদ পাশা কেমন আছেন?” জবাবে আমি বলি, “তিনি ভালো আছেন, সুস্বাস্থ্যে আছেন।”  [‘সিজিল্লী-এ-উসমানী’ শীর্ষক পুস্তকে লিপিবদ্ধ আছে: আহমদ পাশা ছিলেন আইয়ূবী হাসান পাশার পুত্র। তিনি ১১২৯ হিজরী সালে কোনিয়া’র শাসনকর্তা হন, ১১৩০ হিজরী সালে বসরা নগরীর শাসনকর্তা হন; অতঃপর তাঁর বাবার ইন্তেক্বালের পরে ১১৩৬ হিজরী সালে বাগদাদের শাসনকর্তা হন। এরপর তাঁকে ‘সারাস্কার’ তথা সর্বাধিনায়ক হিসেবে ইরানে প্রেরণ করা হয়। তিনি ১১৪৯ হিজরী সালে আবারো বাগদাদের শাসনকর্তা হন। হিজরী ১১৬০ সালের যেলক্বদ মাসে তিনি ইন্তেক্বাল করেন। বাগদাদে তাঁর দু দফা শাসনকাল চব্বিশ বছর স্থায়ী হয়।]\n\n\nনাদির শাহ প্রশ্ন করেন, “আমি আপনাকে এখানে কেন ডেকেছি, তা কি আপনি জানেন?”\n\n\nআমি উত্তর দেই, “না, জানি না (সম্মানিত শাহ)।”\n\n\nতিনি বিস্তারিত ব্যাখ্যা করেন, “আপনি জানেন, আমার রাজ্য দু ভাগে বিভক্ত। সেগুলোর একটি হচ্ছে তুর্কিস্তান ও আফগানিস্তান। এসব প্রদেশের সর্বসাধারণ ইরানীদেরকে কাফের/অবিশ্বাসী ফতোওয়া দেন। আমার শাসনাধীন প্রজাবৃন্দ একে অপরকে অবিশ্বাসী আখ্যা দেয়াটা তাঁদের জন্যে মঙ্গলজনক কোনো কিছু নয়। আমি আপনাকে এক্ষণে আমার সহকারী নিযুক্ত করলাম। আপনি তাদের (মানে শিয়াদের) সাথে আলাপ-আলোচনা করে কোনটি সঠিক মতাদর্শ, তা নির্ধারণ করুন। এই পৃথককরণকে আপনি দূর করুন। (বিতর্ক)-সভায় আপনি যা দেখবেন বা শুনবেন, তা আমাকে জানাবেন। আর আহমদ খাঁনের কাছেও জানাবেন।”\n\n\nনাদির শাহের অনুমতিক্রমে আমি শাহী দরবার হতে বিদায় নেই। প্রধানমন্ত্রী (উযিরে আ’যম) এ’তেমা-দ্দৌলা আমাকে তাঁর অতিথি হবার জন্যে এবং যোহরের নামাযের পরে প্রধান মোল্লা, অর্থাৎ, ধর্মবিষয়ক প্রধান কর্মকর্তার সাথে সাক্ষাৎ করার জন্যে বলেন। আমি ওই স্থান ত্যাগ করতে পেরে খুশি হই। দুপুরের খাবারের সময় তারা আমাকে প্রধানমন্ত্রীর কাছে নিয়ে যান। তিনি উপবিষ্ট অবস্থাতেই আমার সালাম গ্রহণ করেন। তিনি এ সময় দাঁড়াননি বা সম্মানও প্রদর্শন করেননি। আমি বসার পর তিনি উঠে দাঁড়িয়ে ‘স্বাগত’ জানান। তাঁদের আচরিত প্রথানুযায়ী মেহমান বসার পরই গৃহকর্তা উঠে দাঁড়ান। যেহেতু আমি এটা আগে জানতাম না, সেহেতু প্রথমাবস্থায় বিরক্ত হই। বস্তুতঃ আমি (নাদির) শাহের কাছে আলেমের প্রতি অশ্রদ্ধা প্রদর্শনের দায়ে প্রধানমন্ত্রীর প্রতি শাস্তি বিধানের আবেদন করবো বলে ভেবেছিলাম; এটা শাহেরই আদিষ্ট অবিশ্বাসের মূলোৎপাটনের প্রথম পদক্ষেপ হিসেবে গ্রহণ করবো বলে মনস্থ করেছিলাম আমি। তবে যখন তাদের এই প্রথা সম্পর্কে জানতে পারি, তখন বুঝি যে তিনি শ্রদ্ধাশীল ছিলেন। দুপুরের আহারশেষে ঘোড়-সওয়ারে চড়ে আমরা প্রধান মোল্লার সাথে সাক্ষাতের উদ্দেশ্যে রওয়ানা হই। পথে এক আফগানের সাথে আমার দেখা হয়। তিনি আমায় সালাম জানান। আমি তাঁর পরিচয় জিজ্ঞেস করলে তিনি বলেন, “আমি মোল্লা হামযা, আফগান মুফতী।” আমি প্রশ্ন করি, “আপনি কি আরবী জানেন?” তিনি হ্যাঁ-সূচক জবাব দেন। অতঃপর আমি তাঁকে বলি, “(নাদির) শাহ আমাকে আদেশ করেছেন আমি যেনো পারসিকদের ভ্রান্ত আক্বীদা-বিশ্বাস ও অনুশীলিত কুপ্রথা পরিশুদ্ধ করি। কিন্তু তারা নিজেদের গোমরাহ ধ্যান-ধারণাকে একগুঁয়েভাবে আঁকড়ে ধরে থাকলে এবং কিছু কিছু ধর্মীয় নীতিকে গোপন করলে আমি কী করতে পারি? আমি তো এসব মানুষ সম্পর্কে অতো ভালোভাবে জানি না। আপনি যা জানেন আমাকে তা জানান, যাতে আমি সেই মোতাবেক ব্যবস্থা নিতে পারি।”\n\n\nআফগান মোল্লা হামযা সাহেব বলেন, “শাহকে বিশ্বাস করবেন না! তিনি আপনাকে প্রধান মোল্লার কাছে পাঠাচ্ছেন যাতে আপনি তার সাথে একাকী কথা বলেন। ওই আলাপকালে খুবই সতর্ক হবেন।”\n\n\nআমি (উত্তরে) বলি, “আমি সম্ভাব্য বিশ্বাসঘাতকতার আশঙ্কা করছি।”\n\n\nতিনি জবাব দেন, “ওই ব্যাপারে ভয় পাবেন না! (নাদির) শাহ এই আলাপ-আলোচনার বিবরণ তাঁর কাছে পৌঁছে দেয়ার জন্যে প্রতিটি কদমে তাঁরই আস্থাভাজন লোক নিযোগ করেছেন। শাহকে ভুল তথ্য দেয়া একেবারেই অসম্ভব ব্যাপার।”\n\n\nঅতঃপর আমি প্রধান মোল্লা’র তাঁবুর দিকে অগ্রসর হই। তিনি আমার সাথে সাক্ষাৎ করতে হেঁটে বেরিয়ে আসেন। খর্বাকৃতির এই ব্যক্তিটি আমাকে তাঁর পাশের একখানি আসন যা কিছুটা তাঁর আসনের চেয়ে উঁচু, তা দেখিয়ে বসতে বলেন। আলাপের মাঝখানে তিনি বলেন, “আজকে আমি আফগান মুফতী হাদী খোজার দেখা পাই। তিনি জ্ঞানের মহাসাগর।” মুফতী হাদী খোজা সাহেব বোখারা নগরীর কাজী (বিচারক)। তিনি প্রকৃতই একজন জ্ঞানী ব্যক্তি। তাঁকে ‘বাহরুল এলম’ (জ্ঞানের সাগর) নামে ডাকা হতো। আমার আসার বেশ কয়েকদিন আগে থেকেই বোখারা’র আরো ছয়জন আলেমসহ তিনি এখানে অবস্থান করছিলেন।\n\n\n(প্রধান) মোল্লা বলেন, “মুফতী হাদী খোজা সাহেব কীভাবে এমনটি চিন্তা করতে পারলেন যে তিনি নিজেই ’বাহরুল এলম’ লক্বব/খেতাবটিতে পরিণত হয়েছেন? তিনি তো নিরেট এক মূর্খ ব্যক্তি। আমি যদি দুটি প্রামাণ্য দলিল পেশ করতাম এই মর্মে যে হযরত ইমামে আলী কাররামা আল্লাহু ওয়াজহাহু আপন অধিকারবলে প্রথম খলীফা, তাহলে তিনি কোনো উত্তরই খুঁজে পেতেন না। তিনি কেন, যদি সমস্ত সুন্নী উলামা-ও একত্রিত হতেন, তবু-ও তাঁরা জবাব দিতে সক্ষম হতেন না।”\n\n\nআমি প্রশ্ন করি, “জবাব দেয়ার ক্ষেত্রে অসাধ্য আপনার ওই দালিলিক প্রমাণগুলো কী কী?”\n\n\n১/- ইরানী প্রধান মোল্লা বলেন, “প্রথমতঃ আপনাকে আমার একটি প্রশ্ন করা উচিত: হযরত রাসূলে খোদা সাল্লাল্লাহু আলাইহি ওয়াসাল্লাম হযরত আলী ইবনে আবী তালিব রাদ্বিয়াল্লাহু আনহু সম্পর্কে বলেছেন,\n\n\nأَنْتَ مِنِّي بِمَنْزِلَةِ هَارُونَ مِنْ مُوسَى إِلَّا أَنَّهُ لَيْسَ نَبِيٌّ بَعْدِي\n\n\n‘আমার সাথে তোমার সম্পর্ক হচ্ছে পয়গম্বর মূসা আলাইহিস সালাম-এর সাথে পয়গম্বর হারূন আলাইহিস সালাম-এর মতোই। একমাত্র পার্থক্য হলো আমার পরে আর কোনো নবী আসবেন না।’[১]\n\n[১]  ইবনে আবী শায়বা : আল মুসান্নাফ, ৬:৩৬৬ হাদীস নং ৩২০৭৬।\n\n\nআপনিও তো এই হাদীসটি জানেন।”আমি বলি, ”হ্যাঁ, বস্তুতঃ এটা সর্বজনবিদিত।”\n\n\nতিনি বলেন, “এই হাদীস শরীফ প্রতীয়মান করে যে মহানবী সাল্লাল্লাহু আলাইহি ওয়াসাল্লাম-এর পরে ইমামে আলী কাররামা আল্লাহু ওয়াজহাহু-এরই খলীফা হওয়া উচিত।”\n\n\n”কীভাবে,” প্রশ্ন করি আমি।\n\n\nতিনি উত্তর দেন, “এটা নির্দেশ করে যে রাসূলুল্লাহ সাল্লাল্লাহু আলাইহি ওয়াসাল্লাম-এর সাথে ইমাম আলী কাররামা আল্লাহু ওয়াজহাহু-এর সম্পর্কের অবস্থা পয়গম্বর মূসা আলাইহিস সালাম-এর সাথে পয়গম্বর হারূন আলাইহিস সালাম-এর মতোই। একমাত্র ব্যতিক্রম যেটা বিবৃত হয়েছে, তা হলো إِلَّا أَنَّهُ لَيْسَ نَبِيٌّ بَعْدِي – ‘আমার পরে আর কোনো নবী আসবেন না।’ এই কারণেই হযরত আলী কাররামা আল্লাহু ওয়াজহাহু-এর প্রথম খলীফা হওয়া উচিত। পয়গম্বর হারূন আলাইহিস সালাম-এর হায়াতে জিন্দেগীর যদি অবসান না ঘটতো, তাহলে তিনি পয়গম্বর মূসা আলাইহিস সালাম-এর উত্তরাধিকারী হতেন।”\n\n\nআমি বলি, “আপনি স্পষ্টভাবে দাবি করছেন যে যুক্তিবিদ্যা অনুযায়ী এসব কথার একটি সার্বিক অর্থ রয়েছে। এগুলোর যে সার্বিক অর্থ বিদ্যমান, এই সিদ্ধান্তে আপনি কীভাবে উপনীত হয়েছেন?”\n\n\nতিনি উত্তর দেন, “ব্যতিক্রমের ক্ষেত্রে সম্বন্ধের একটি সার্বিক অর্থ বিদ্যমান।”\n\n\nআমি জবাব দেই, “পয়গম্বর হারূন আলাইহিস সালাম পয়গম্বর মূসা আলাইহিস সালাম-এর মতোই একজন নবী ছিলেন। অপর দিকে, আপনিও জানেন হযরত আলী কাররামা আল্লাহু ওয়াজহাহু কোনো নবী ছিলেন না; আগেও ছিলেন না, পরেও নয়। অধিকন্তু, পয়গম্বর হারূন আলাইহিস সালাম ছিলেন পয়গম্বর মূসা আলাইহিস সালাম-এর আপন ভাই। পক্ষান্তরে, হযরত আলী কাররামা আল্লাহু ওয়াজহাহু রাসূলুল্লাহ সাল্লাল্লাহু আলাইহি ওয়াসাল্লাম-এর আপন ভাই নন। সার্বিক কোনো কিছুতে ব্যতিক্রম যুক্তিবিদ্যায় তর্কের খাতিরে অনুমান হিসেবে ধরা হয়ে থাকে। অতএব, এই কথার অর্থ কোনো মানযিল বা মর্যাদাপূর্ণ স্থান/মক্বামের মাঝে তালাশ করতে হবে। সেই মোতাবেক আরবী ‘মানযিলাত’ শব্দটির শেষ অক্ষর ‘তে’ একটি একক অর্থ নির্দেশ করে। ‘হারূনের মতো মর্যাদা’, এই বাক্যটিতে ব্যবহৃত সম্বন্ধটি একটি ‘এযাফতে আহাদিয়্যা’ (একক সম্বন্ধ), যেমনটি অধিকাংশ সম্বন্ধের ক্ষেত্রে প্রয়োগকৃত। আরেক কথায়, এটা কোনো সার্বিক অর্থ নির্দেশ করে না। আর ‘একমাত্র’ শব্দটি দ্বারা ‘তথাপি’ বোঝানো হয়েছে। এছাড়াও, বাক্যটি দ্ব্যর্থবোধক অর্থ জ্ঞাপন করে, সুনির্দিষ্ট অর্থ জ্ঞাপন করে না। এধরনের কথাবার্তায় অনিশ্চিত কোনো কিছুর অর্থ অন্যান্য তথ্যের সহায়তায় বোঝা সম্ভব হয়। অর্থাৎ, ‘মানযিলা’ ও হারূন’ শব্দগুলোর মধ্যকার সম্পর্ক যেমন ইঙ্গিত করে যে তিনি (হারূন আলাইহিস্ সালাম) বনূ ইসরাঈলের জন্যে খলীফা ছিলেন, ঠিক তেমনি এটা ইঙ্গিত করে যে হযরত আলী কাররামা আল্লাহু ওয়াজহাহু-কেও তাবুকের যুদ্ধের সময় মদীনা মোনাওয়ারায় খলীফা হিসেবে রেখে যাওয়া হয়েছিল।”\n\n\nইরানী প্রধান মোল্লা বলেন, “(তাবুকের যুদ্ধকালীন সময়ে) মদীনায় হযরত আলী কাররামা আল্লাহু ওয়াজহাহু-কে খলীফার দায়িত্বে রেখে যাওয়ায় তাঁর শ্রেষ্ঠত্বই প্রতীয়মান হয়। নিশ্চয় তিনি-ই প্রথম খলীফা হতে বাধ্য।”\n\n\nআমি জবাবে বলি: “(এ-ই যদি হয় মাপকাঠি,) তাহলে হযরত আবদুল্লাহ ইবনে উম্মে মাকতূম রাদ্বিয়াল্লাহু আনহু-ও খলীফা হতে বাধ্য। কেননা রাসূলে খোদা সাল্লাল্লাহু আলাইহি ওয়াসাল্লাম তাঁকে অন্যান্যদের মতোই খলীফা হিসেবে রেখে গিয়েছিলেন; অর্থাৎ, মদীনা মোনাওয়ারায় তাঁর প্রতিনিধি হিসেবে দায়িত্ব দিয়েছিলেন। এমতাবস্থায় আপনি কী কারণে এরকম অন্যদের মধ্যে কারো, উদাহরণস্বরূপ, ওপরে উল্লেখিত জনের পরিবর্তে হযরত আলী কাররামা আল্লাহু ওয়াজহাহু-কে প্রথম খলীফা হিসেবে বেছে নিচ্ছেন? অধিকন্তু, যদি প্রতিনিধি হিসেবে দায়িত্বে রেখে যাওয়া শ্রেষ্ঠত্বের কারণ হতো, তাহলে হযরত আলী কাররামা আল্লাহু ওয়াজহাহু নিজের উদ্বেগ প্রকাশ করে আপত্তি করতেন না এ কথা বলে, أَتَجْعَلْنِيْ مَعَ النِّسَاءِ وَالأَطْفَالَ وَالْضَّيْفَةَ – ‘আপনি কি আমাকে এখানে নারী, শিশু ও অক্ষমদের সাথে রেখে যাচ্ছেন?’ আর আমাদের মওলা হযরতে ফখরে আলম সাল্লাল্লাহু আলাইহি ওয়াসাল্লাম-ও তাঁকে সান্ত্বনা দিতেন না এই বলে, ‘পয়গম্বর মূসা আলাইহিস সালাম-এর সাথে পয়গম্বর হারূন আলাইহিস সালাম-এর যে মানযিলাত/উচ্চমর্যাদাপূর্ণ অবস্থান, তুমি কি আমার সাথে তা পেতে চাও না’?”\n\n\nইরানী মোল্লা বলেন, “উসূল নামের সুন্নী জ্ঞানের শাখা অনুসারে, গুরুত্বপূর্ণ বিষয় হচ্ছে কারণগুলোর মধ্যকার বৈসাদৃশ্য নয়, বরঞ্চ বাক্যের সাধারণতা (আম বৈশিষ্ট্য)।”\n\n\nআমি জবাবে বলি, “কারণগুলোর বৈসাদৃশ্যকে আমি দালিলিক প্রমাণ হিসেবে নিচ্ছি না। তথাপিও বলছি যে, এই হাদীস শরীফে (ব্যক্ত) অনির্দিষ্ট উপাদান হচ্ছে এরই নির্দিষ্টতার (খাস বৈশিষ্ট্যের) একটি প্রতীক।”\n\n\nইরানী প্রধান মোল্লা চুপ হয়ে যান।\n\n\nআমি আরো বলি, “উপরন্তু, এই হাদীস শরীফকে প্রামাণ্য দলিল হিসেবে পেশ করা যায় না। কেননা এটা সর্বসম্মতভাবে বর্ণিত হয়নি। উলামাবৃন্দের কেউ কেউ এটাকে সহীহ (বিশুদ্ধ) বলেছেন, কেউ কেউ বলেছেন হাসান (নির্ভরযোগ্য), আবার অন্যরা বলেছেন যঈফ (দুর্বল)। যেমন, ইবনুল জাওযী এই হাদীসকে মওযূ (জাল/বানোয়াট) হিসেবে ঘোষণা করেন [নোট: আবূল ফারাজ জামালউদ্দীন হাফেয আবদুর রহমান বিন আলী-ইউল-জাওযী একজন হাদীস-শাস্ত্র বিশারদ। তাঁর জন্ম ৫০৮ হিজরী সালে বাগদাদ নগরীতে এবং ওয়াফাত সেখানেই ৫৯৭ হিজরী/১২০১ খৃষ্টাব্দ সালে। শতাধিক পুস্তকের রচয়িতা তিনি। তাঁর প্রণীত ‘মুগনী’ শীর্ষক ক্বুরআনের তাফসীর সমধিক প্রসিদ্ধ]। এই হাদীসটি কীভাবে প্রমাণ করতে পারে যে ইমামে আলী কাররামা আল্লাহু ওয়াজহাহু প্রথম খলীফা ছিলেন, যদিও বাস্তবতা এই যে প্রামাণিক দলিল এক্ষেত্রে সর্বজন জ্ঞাত বা সর্বত্র প্রসার লাভকৃত (সুস্পষ্ট) নস্ তথা ক্বুরআনের আয়াত বা হাদীস শরীফ হওয়া উচিত ছিলো?”\n\n\nতিনি উত্তর দেন, “হ্যাঁ, তা সত্য/সঠিক। (কিন্তু) এই হাদীস-ই তো আমাদের একমাত্র প্রামাণ্য দলিল নয়। ‘ঈমানদারবৃন্দের আমীর (শাসক) আলীকে সালাম দাও” – হাদীসটি একটি দলিল। হযরত আলী কাররামা আল্লাহু ওয়াজহাহু-এর নবুওয়্যত যদি না-ও হয়, তবুও প্রথম খলীফা হওয়ার হক্কদারিত্ব এই হাদীস শরীফের ইশারা দ্বারা অকাট্যভাবে প্রমাণিত হয়।”\n\n\nআমি এর জবাবে বলি, “আমাদের জ্ঞানে (মানে বিদ্যাশাস্ত্রে) এই হাদীস জাল (মওযূ)। উলামায়ে আহলে সুন্নাতের বইপত্রে এ ধরনের ’সহীহ’ হাদীসের উল্লেখ নেই।”\n\n\nইরানী প্রধান মোল্লা (কিছুক্ষণ) ভাবার পর হঠাৎ বলেন, “আমি এক্ষণে আরেকটি দলিল পেশ করবো যেটাকে অন্যভাবে ব্যাখ্যা করা একদম অসম্ভব।\n\n\nتَعَالَوْا نَدْعُ أَبْنَاءَنَا وَأَبْنَاءَكُمْ وَنِسَاءَنَا وَنِسَاءَكُمْ وَأَنْفُسَنَا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكَاذِبِينَ\n\n\n’(হে মাহবূব বলুন) এসো, আমরা ডেকে নেই আমাদের সন্তানদেরকে এবং তোমাদের সন্তানদেরকে। [২]\n\n[২] আল কুরআন : আলে ইমরান, ৩:৬১।\n\n\n– আয়াতখানি আমার দালিলিক প্রমাণ।।”\n\n\nআমি জিজ্ঞেস করি, “সূরা আলে ইমরানের ৬১ নং আয়াতটি প্রামাণ্য দলিল হতে পারে কীভাবে?”\n\n\nতিনি উত্তর দেন, “নাজরান অঞ্চল হতে মদীনায় আগত খৃষ্টানবর্গ যখন অবিশ্বাস করেন, রাসূলুল্লাহ সাল্লাল্লাহু আলাইহি ওয়াসাল্লাম তাদেরকে বলেন, فَنَجْعَلْ لَعْنَتَ اللَّهِ عَلَى الْكَاذِبِينَ ‘(এসো) আমরা মুবাহালাহ (ধর্মীয় বিতর্ক যা’তে মিথ্যেবাদীর প্রতি পারস্পরিক অভিসম্পাত দেয়া হয়) করি; অতঃপর মিথ্যেবাদীদের প্রতি আল্লাহর লা’নত দেই।[৩]  \n\n[৩] আল কুরআন : আলে ইমরান ৩:৬১।\n\n\nএ কথা বলে তিনি সর্ব-হযরত আলী কাররামা আল্লাহু ওয়াজহাহু, মা ফাতেমা রাদ্বিয়াল্লাহু আনহা, (নাতিদ্বয়) ইমাম হাসান রাদ্বিয়াল্লাহু আনহু ও ইমাম হুসাইন রাদ্বিয়াল্লাহু আনহু-কে (দুআয়) সাথে নেন। এই দুআয় যাঁরা মহানবী সাল্লাল্লাহু আলাইহে ওয়া সাল্লামের সাথে যুক্ত বা শরীক হন, তাঁরা নিশ্চয় শরীক হননি এমন ব্যক্তিদের চেয়ে শ্রেষ্ঠতর।”\n\n\nআমি জবাবে বলি, “আপনি যা পেশ করেছেন, তা একটি উপাখ্যান মাত্র। এতে শ্রেষ্ঠত্ব ইঙ্গিত করে না। কেননা আসহাবে কেরাম রাদ্বিয়াল্লাহু তা’আলা আনহুম আজমাঈনের প্রত্যেকের ক্ষেত্রেই এক-একটি উপাখ্যান আরোপিত হয়েছে, যা’তে তাঁকে অন্যদের থেকে আলাদাভাবে চিহ্নিত করা হয়েছে। ইতিহাস অধ্যয়নকারীরা এই বাস্তবতার সাথে অত্যন্ত পরিচিত। উপরন্তু, ক্বুরআনে আযীমুশ্ শা’ন প্রকাশিত হয়েছে আরবী ভাষায়। যেমন ধরুন, দুটি গোত্র কোনো যুদ্ধে মুখোমুখি হলে একটির গোত্রপ্রধান বলেন, ابْرَزُ أنْتَ وَخَاصَّةْ عَشِيْرَتُكَ وَأَبْرَزُ أَنَا وَخَاصَّة عَشِيْرَتِيْ – ‘আমার গোত্র হতে সাহসী যোদ্ধাদের আমার সাথে নিচ্ছি; আর তোমরা তোমাদের গোত্রের সাহসী যোদ্ধাদের সাথে নাও।’ এই বাক্যটি এ কথা প্রমাণ করবে না যে সম্মুখে অগ্রসর হওয়া সাহসী যোদ্ধারা ছাড়া উভয় গোত্রের মধ্যে অন্য কোনো সাহসী যোদ্ধা নেই। কোনো দুআ’ করার সময় কাছের আত্মীয়স্বজনের সাথে থাকাটা ভগ্ন-হৃদয়ের ইঙ্গিতবহ এবং তা দুআ ক্ববূলের উদ্দেশ্যেই করা হয়েছে।”\n\n\nইরানী প্রধান মোল্লা বলেন, “এতে মহব্বতের প্রাচুর্য দৃশ্যমান হয়।”\n\n\nআমি উত্তর দেই, “এই ধরনের ভালোবাসা প্রত্যেকের সহজাত প্রকৃতি। এটা নিজেকে ভালোবাসা, নিজের সন্তানদের প্রতি মহব্বত রাখার মতোই বিষয়। এর মধ্যে শ্রেষ্ঠত্ব তালাশ করা একেবারেই অপ্রাসঙ্গিক একটি ব্যাপার।”\n\n\nইরানী প্রধান মোল্লা বলেন, “আরেকটি (গুরুত্বপূর্ণ) বিষয় হলো, রাসূলুল্লাহ সাল্লাল্লাহু আলাইহি ওয়াসাল্লাম হযরত আলী কাররামা আল্লাহু ওয়াজহাহু-কে নিজের সাথে একই (মর্যাদায়) স্থান দিয়েছেন।”\n\n\nআমি জবাব দেই, “আপনি উসূলের (ইসলামী মৌলনীতির) জ্ঞান সম্পর্কে অবগত নন; হয়তো আপনি আরবী ভাষা-ই জানেন না! আপনি যে ‘আনফুস’ শব্দটিকে দলিল হিসেবে মনে করছেন, তা ‘জামে’ ক্বিল্লাত’ (তথা স্বল্পতাজ্ঞাপক বহুবচন)। এটা (আরবী) ‘না’ শব্দটির সাথে যুক্ত, যা বহুবচনজ্ঞাপক। যখন (বাক্যে) একটি জমা’ (বহুবচন)-কে আরেকটি ‘জমা’র বিপরীতে স্থাপন করা হয়, তখন সেটা এক (সংখ্যা)-কে এক সহস্র ভাগে বিভক্ত করে। উদাহরণস্বরূপ, رَكِبَ القَوْمُ دَوَائِبَهُمْ ‘অশ্বারোহী বাহিনী তাদের সওয়ার (-গুলোতে) আরোহণ করেছে’ رَكِبَ كُلُّ وَاحِدٍ دَابَّته– এই বাক্যটির মানে ‘বাহিনীর সকল অশ্বারোহী-ই তাদের (সমস্ত) ঘোরসওয়ারে আরোহণ করেছে।’ জমা’ অর্থ একাধিক। ‘তারা পবিত্র ওইসব উক্তি থেকে, যেগুলো এসব লোক বলছে’ أُولَئِكَ مُبَرَّءُونَ – সূরা নূরের ২৬ নং এই আয়াতটি (জমা’ হলেও) হযরত মা আয়েশা রাদ্বিয়াল্লাহু আনহা ও হযরত সাফওয়ান রাদ্বিয়াল্লাহু আনহু-কেই শুধু উদ্দেশ্য করে। একইভাবে, ‘তোমাদের অন্তর’ (قُلُوبُكُمَا) – সূরা তাহরীমের ৪র্থ আয়াতে ব্যক্ত এ কথাটি জমা’ (বহুবচন) হলেও যুক্তিবিদ্যায় এর মানে ‘দুটি অন্তর’, কেননা এটা দ্বিবচনজ্ঞাপক ‘কুমা’ সর্বনামটির সাথে যুক্ত হয়েছে। একই সূত্রে ইমাম হাসান রাদ্বিয়াল্লাহু আনহু ও ইমাম হুসাইন রাদ্বিয়াল্লাহু আনহু সম্পর্কে (আয়াতে ব্যক্ত) ‘আমাদের সন্তান’ মর্মে বাক্যটি এবং শুধু হযরত মা ফাতেমা রাদ্বিয়াল্লাহু আনহা সম্পর্কে (এককভাবে) উদ্দিষ্ট বহুবচনজ্ঞাপক ‘নারীবর্গ’ শব্দটিও অতিশয়োক্তি। এই আয়াতে করীমা দ্বারা যদি বোঝানো হতো হযরত আলী কাররামা আল্লাহু ওয়াজহাহুল করীম-এরই প্রথম খলীফা হওয়া উচিত ছিলো, তাহলে সর্ব-ইমাম হাসান রাদ্বিয়াল্লাহু আনহু, হুসাইন রাদ্বিয়াল্লাহু আনহু ও হযরত মা ফাতেমা রাদ্বিয়াল্লাহু আনহা-এরও যথাক্রমে খলীফা হওয়া উচিত ছিলো। কিন্তু হযরত মা ফাতেমা রাদ্বিয়াল্লাহু আনহা তো কখনোই খলীফা হতে পারতেন না।”\n\n\nইরানী প্রধান মোল্লা বলেন, “আমার কাছে আরেকটি দালিলিক প্রমাণ আছে। সূরা মা-ইদা’র ৫৫ নং আয়াতে করীমা ঘোষণা করে: إِنَّمَا وَلِيُّكُمُ اللَّهُ وَرَسُولُهُ وَالَّذِينَ آمَنُوا ’নিশ্চয় তোমাদের বন্ধু তো আল্লাহ এবং তাঁর রাসূল ও ঈমানদারবৃন্দ’।[৪]\n\n[৪] আল কুরআন : আল মায়িদা, ৫:৫৫।\n\n\nতাফসীরশাস্ত্রের বিদ্বান উলামাদের সর্বসম্মত ব্যাখ্যানুযায়ী, এই আয়াত অবতীর্ণ হয় যখন হযরত আলী কাররামা আল্লাহু ওয়াজহাহু নামায আদায়রত ছিলেন, আর এক গরিব লোক এলে তিনি তাঁর আংটিখানি তাকে দান করেছিলেন। আয়াতটিতে বর্ণিত ‘إِنَّمَا’ বাক্যটির অর্থ ’তিনি একা’। এর মানে এটা শুধু তাঁকেই উদ্দেশ্য করেছে। আর আয়াতটিতে উল্লেখিত ‘وَلِيُّ’ শব্দটির মানে ‘এমন কেউ যিনি শাসন করার ক্ষেত্রে সর্বোত্তম।’ সাহাবাদের সম্পর্কে আপনার অভিমত কী?”\n\n\nআমি উত্তরে বলি, “আমাদের (সুন্নীদের) জ্ঞানে তাঁরা কথা ও কাজে এবং ব্যক্তি হিসেবে সত্যনিষ্ঠ পুণ্যাত্মাবৃন্দ।”\n\n"},{"1":"অকাট্য প্রামাণ্য দলিল -০২","2":"২/ – ইরানী প্রধান মোল্লা বলেন, “ক্বুরআন মজীদের অনেক আয়াতে করীমায় সাহাবা-এ-কেরাম রাদ্বিয়াল্লাহু আনহুম-কে ভর্ৎসনা করা হয়েছে। কিছু সংখ্যক আয়াতে তাদেরকে মোনাফেক্ব (কপট)-ও ঘোষণা করা হয়েছে, আর এ-ও বলা হয়েছে তারা রাসূলুল্লাহ সাল্লাল্লাহু আলাইহি ওয়াসাল্লাম-কে হয়রানি ও অসন্তুষ্ট করতেন। এই বাস্তবতার উদাহরণ হলো সূরা তওবা’র ৫৯ নং আয়াত, সূরা মুজাদালা’র ৮ নং আয়াত, সূরা মুনাফিকূনের প্রথম আয়াত এবং সূরা মুহাম্মদ (সাল্লাল্লাহু আলাইহে ওয়া সাল্লাম)-এর ১৬, ২০, ২৯ ও ৩০ নং আয়াতগুলো। অধিকন্তু, সূরা তওবা’র ১০২ নং আয়াতে, সূরা ফাত-হ’র ১১, ১২ ও ১৫ নং আয়াতগুলোতে এবং সূরা হুজুরা’ত-এর ৪র্থ আয়াতে যেমনটি বলা হয়েছে, মদীনার মোনাফেক্ববর্গ এতোই গুপ্ত একটি গোষ্ঠী ছিলো যে অন্যরা তো দূরে, এমন কি আমাদের মনিব ফখরে আলম সাল্লাল্লাহু আলাইহি ওয়াসাল্লাম নিজেই তাদের সম্পর্কে অবগত ছিলেন না। সূরা আনফালে বিবৃত হয়েছে, ‘নিশ্চয় ওরা তারাই, যারা রাসূলুল্লাহ সাল্লাল্লাহু আলাইহি ওয়াসাল্লাম-এর বিরোধিতা করেছিলো, যারা পবিত্র বদরের যুদ্ধ এড়িয়ে শত্রুর মোক্বাবেলা না করে ফিরে এসেছিলো, আর ওই দিনের সম্মান যার জন্যে বিশ্বাসীরা জীবন উৎসর্গ করেছিলো, তা হতে বিরত ছিলো’ [সরাসরি অনুবাদ]।  এ কারণেই গোপন বিষয়াদি সম্পর্কে অবধান আল্লাহতা’লা সূরা আনফালের ৬ষ্ঠ আয়াতে মুনাফেক্বদের বদ উদ্দেশ্য প্রকাশ করেছেন। এই মুনাফেক্বরাই আবার হুনায়নের পবিত্র জ্বেহাদ হতে পলায়ন করেছিলো এবং নিজেদের সংখ্যাধিক্যের ওপর নির্ভর করেছিলো, যার দরুন আলে ইমরান সূরার ১০ ও ১১৬ আয়াতগুলো নাযেল হয়েছিলো। উহুদের যুদ্ধের বিপর্যয়ের সময় তারা ফখরে কায়নাত সাল্লাল্লাহু আলাইহি ওয়াসাল্লাম-কে শত্রুদের মাঝে ফেলে রেখে দৌড়ে পাহাড়ে পালিয়েছিলো। তারাই তাঁর পবিত্র মুখমণ্ডলে আঘাত পাওয়ার এবং দুটি দাঁত মোবারক শহীদ হওয়ার, আর খচ্চরের পিঠ থেকে পড়ে যাওয়ার (একমাত্র) কারণ ছিলো। বস্তুতঃ তাদেরকে যখন সাহায্য করতে বলা হয়েছিলো, তারা তা না শোনার ভান করেছিলো; যার ফলে আল্লাহতা’লা তাদেরকে সূরা আলে ইমরানের ১৫৩ নং আয়াতে তিরস্কার করেন। তাবুকে প্রদর্শিত তাদের কুখ্যাত আচরণের কারণে আল্লাহ পাক সূরা তওবা’র ৩৯ নং আয়াতে তাদেরকে ভর্ৎসনা করেন এবং শাস্তির হুমকি দেন।”\n\n\nইরানী মোল্লা আরো বলেন, “এসব তথ্য পরিস্ফুট করে যে, রাসূলুল্লাহ সাল্লাল্লাহু আলাইহি ওয়াসাল্লাম-এর আসহাববর্গ তাঁকে অমান্য করেন, তাঁর (চরম) বিরোধিতা করেন। তাদের দ্বারা যুদ্ধস্থল ত্যাগসংক্রান্ত আয়াতে করীমা ব্যক্ত করে যে তারা সবাই তাঁকে ছেড়ে পালিয়েছিলেন; আর এই সংখ্যা সামান্য কয়েকজনের নয়। কেননা সূরা তওবা’র ৪৩ নং আয়াত সরলভাবে জানায় যে তারা শাস্তি ও তিরস্কার ডেকে এনেছে। আর তাদের কারণে সূরা তওবা’র ৪৪ নং আয়াত-ও অবতীর্ণ হয়, যেটা ফখরে আলম সাল্লাল্লাহু আলাইহি ওয়াসাল্লাম-কে তিরস্কার করে, যেহেতু তিনি তাদেরকে ঈমানদারদের সাথে আবার যোগদান করার অনুমতি দিয়েছিলেন। উপরন্তু, আহযাব বা খন্দকের পবিত্র জ্বেহাদ, যেটা হিজরী ৫ম বর্ষের এগারোতম মাসে সংঘটিত হয়েছিলো, সেটার জন্যে তাদেরকে সূরা আহযাবের ১৩ ‍ও ১৫ নং আয়াতে এবং অন্যান্য অনেক আয়াতে ভর্ৎসনা ও তীব্র সমালোচনা করা হয়। এ ধরনের লোকদের কীভাবে সত্যবাদী মানুষ বলা যায়? ধর্মীয় বিষয়াদিতে তাদের কথা ও কাজ কীভাবে প্রামাণিক দলিলের মূল্য পেতে পারে? তাদেরকে বিশ্বাস করা ও তাদের ওপর আস্থা রাখা যুক্তি-বিবেচনার সাথে সঙ্গতিপূর্ণ নয়, জ্ঞানের সাথেও সামঞ্জস্যপূর্ণ নয়।”\n\n\nআমি (শায়খ সুওয়াইদী) অতঃপর জবাবে বলি, “আসহাব-এ-কেরাম রাদ্বিয়াল্লাহু আনহুম-কে হেয় করার জন্যে আপনি যে আয়াতে করীমাগুলো পেশ করেছেন, তার সবই মুনাফেক্ব (কপট)-দের প্রতি উদ্দিষ্ট হয়েছে। এই বাস্তবতা সম্পর্কে কারোরই কোনো সন্দেহ নেই। বস্তুতঃ শিয়া সম্প্রদায়-ও এই সত্যটি সর্বসম্মতভাবে স্বীকার করেন। মুনাফেক্বদেরকে ভর্ৎসনাকারী এসব আয়াতে করীমা সাহাবা রাদ্বিয়াল্লাহু আনহুম-বৃন্দের প্রতি আরোপ করা ন্যায় ও যুক্তির সাথে খাপ খায় না, যে সাহাবা রাদ্বিয়াল্লাহু আনহু-বৃন্দকে বিভিন্ন আয়াতে করীমায় প্রশংসা করা হয়েছে; এই অপবাদ দ্বারা ওই সকল মহান ব্যক্তির সম্মানহানির চেষ্টা-ই কেবল করা হয়েছে। ইতিপূর্বে মুনাফেক্ব অনেক ছিলো। পরবর্তী সময়ে তাদের সংখ্যা হ্রাস পায়। আমাদের ফখরে আলম সাল্লাল্লাহু আলাইহি ওয়াসাল্লাম-এর পবিত্র হায়াতে জিন্দেগীর শেষদিকে মুনাফেক্বদেরকে ঈমানদারবৃন্দ হতে পৃথক করা হয়। সূরা আলে ইমরানের ১৭৯ নং আয়াত দ্বারা আল্লাহতা’লা মন্দ লোকদের থেকে পুণ্যবানদেরকে আলাদা করেন। আমাদের আকা ও মওলা হযরতে রাসূলুল্লাহ সাল্লাল্লাহু আলাইহে ওয়া সাল্লাম ঘোষণা করেন, ‘কামারের কামারশালায় (চুল্লির) আগুন যেমন লোহাকে ময়লা হতে পৃথক করে ফেলে, তেমনি মদীনাও পুণ্যবান মানুষকে মন্দ লোকদের থেকে আলাদা করে নেয়।’ [অর্থাৎ, কামারের কামারশালায় অবস্থিত যন্ত্রপাতি ও চুল্লি যেমন লোহা হতে ধাতুমল ছাড়িয়ে নেয়, তেমনি পবিত্র মদীনা নগরীও ভালো মানুষদের থেকে বদ লোকদেরকে দূর করে দেয়] মুনাফেক্বদের সম্পর্কে বিবরণমূলক আয়াতগুলোকে সাহাবা রাদ্বিয়াল্লাহু আনহু-বৃন্দের প্রতি আরোপ করা কীভাবে ন্যায়সঙ্গত হতে পারে? আলে ইমরান সূরার ১১০ আয়াতে করীমা ব্যক্ত করে, كُنْتُمْ خَيْرَ أُمَّةٍ – ‘তোমরা-ই হলে শ্রেষ্ঠতম (উম্মত) ওইসব উম্মতের মাঝে, যারা মানবের কল্যাণে আবির্ভূত হয়েছো।’\n\n[৫] আল কুরআন : আলে ইমরান, ৩:১১০।\n\n\nএই আয়াতে করীমায় প্রশংসিত পুণ্যাত্মাবৃন্দকে কীভাবে মুনাফেক্বদের মতো একই পর্যায়ের বিবেচনা করা যেতে পারে?\n\n\nআমি আরো বলি, “আল্লাহতা’লা অনেক আয়াতে করীমায় মহান সাহাবা-এ-কেরাম রাদ্বিয়াল্লাহু আনহুম-এর প্রশংসা করেছেন। ক্বুরআন মজীদের সমস্ত তাফসীর (ব্যাখ্যামূলক) পুস্তকেই লেখা হয়েছে যে সূরা তওবা’র ৫৯ আয়াতটি খারেজী দলপতি ইবনে যুল খোয়াইসারা’র প্রসঙ্গে নাযেল হয়েছিলো। কোনো জ্ঞানী ব্যক্তির পক্ষেই এটা শোভা পায় না যে এই আয়াতে উদ্দিষ্ট (মন্দ) বিষয় সাহাবা-এ-কেরাম রিদওয়ানুল্লাহি তাআলা আলাইহিম আজমাঈনের প্রতি আরোপ করবেন। এক্ষণে বুখারী শরীফ পুস্তকটি হতে এই ঘটনার বিবরণমূলক উদ্ধৃতি ভাষান্তর করা যথাযথ হবে বলে আমি মনে করি। হযরত আবূ সাঈদ-এ-খুদরী রাদ্বিয়াল্লাহু আনহু বর্ণনা করেন:\n\n\nبَيْنَمَا نَحْنُ عِنْدَ رَسُولِ اللَّهِ صَلَّى اللهُ عَلَيْهِ وَسَلَّمَ وَهُوَ يَقْسِمُ قِسْمًا، أَتَاهُ ذُو الخُوَيْصِرَةِ، وَهُوَ رَجُلٌ مِنْ بَنِي تَمِيمٍ، فَقَالَ: يَا رَسُولَ اللَّهِ اعْدِلْ، فَقَالَ: «وَيْلَكَ، وَمَنْ يَعْدِلُ إِذَا لَمْ أَعْدِلْ، قَدْ خِبْتَ وَخَسِرْتَ إِنْ لَمْ أَكُنْ أَعْدِلُ» . فَقَالَ عُمَرُ: يَا رَسُولَ اللَّهِ، ائْذَنْ لِي فِيهِ فَأَضْرِبَ عُنُقَهُ؟ فَقَالَ: «دَعْهُ، فَإِنَّ لَهُ أَصْحَابًا يَحْقِرُ أَحَدُكُمْ صَلاَتَهُ مَعَ صَلاَتِهِمْ، وَصِيَامَهُ مَعَ صِيَامِهِمْ، يَقْرَءُونَ القُرْآنَ لاَ يُجَاوِزُ تَرَاقِيَهُمْ، يَمْرُقُونَ مِنَ الدِّينِ كَمَا يَمْرُقُ السَّهْمُ مِنَ الرَّمِيَّةِ،\n\n\nআমি আমাদের আকা ও মওলা হযরতে রাসূলুল্লাহ সাল্লাল্লাহু আলাইহি ওয়াসাল্লাম-এর সান্নিধ্যে ছিলাম, আর তাঁর নূরানী (জ্যোতির্ময়) চেহারা মোবারক দেখার (আত্মিক) প্রশান্তি লাভ করছিলাম। হুনায়নের জ্বেহাদে কুফফারদের কাছ থেকে প্রাপ্ত গনীমতের মালামাল তিনি ওই সময় বণ্টন করছিলেন। তখন বনূ তামীম গোত্রের যুল খোয়াইসারা সেখানে আগমন করে এবং বলে, ‘এয়া রাসূলাল্লাহ সাল্লাল্লাহু আলাইহি ওয়াসাল্লাম! ইনসাফ (ন্যায়পরায়ণতা অবলম্বন) করুন!’ মহানবী সাল্লাল্লাহু আলাইহি ওয়াসাল্লাম (জবাবে) বলেন, ‘তোমার প্রতি লজ্জা/ধিক! আমি ইনসাফ না করলে কে করবে? আমি ইনসাফ না করলে তোমরা অনেক ক্ষতিগ্রস্ত হতে।’ ওই মুহূর্তে হযরত উমর ফারূক্ব রাদ্বিয়াল্লাহু আনহু উঠে দাঁড়ান এবং বলেন, ‘(হে আল্লাহর রাসূল), আমায় এই (বেআদব) মূর্খ লোকটিকে হত্যা করার অনুমতি দিন।’ রাসূলুল্লাহ সাল্লাল্লাহু আলাইহি ওয়াসাল্লাম তাঁকে বলেন, ‘একে ছেড়ে দাও (হে উমর)! কেননা এই লোকের বন্ধুরা আছে। তারা তোমার মতোই নামায আদায় করে, রোযা রাখে, ক্বুরআন তেলাওয়াত/পাঠ করে। কিন্তু আল্লাহতা’লার বাণী তাদের কণ্ঠনালির নিচে [মানে অন্তরে] প্রবিষ্ট হয় না। তারা ইসলাম ধর্ম ত্যাগ করে, যেমনিভাবে তীর ধনুককে ছেড়ে যায়।[৬]\n\n[৬] বুখারী : আস সহীহ, ৪:২০০ হাদীস নং ৩৬১০।\n\n\nসে যখন তার তীরের ও (অভীষ্ট) লক্ষ্যের এবং বোতলের [সম্ভবত পানপাত্র] দিকে তাকায়, তখন কোনোটাই দেখতে পায় না। অথচ (ওই) তীর বোতল পর্যন্ত পৌঁছে গিয়েছে এবং তা ভেদ করেছে, আর রক্ত-ও ঝরিয়েছে। তাদের মধ্যে থাকবে এক ব্যক্তি, যার (শরীরের) রং হবে কালো। তার একটি হাত পশুর (দুধের) বাঁটের মতো হবে; সেটা অবিরত ক্ষরিত হতে থাকবে।’ হযরত আবূ সাঈদ-এ-খুদরী রাদ্বিয়াল্লাহু আনহু যেমনটি রওয়ায়াত করেন, হযরত আলী (কার্রামাল্লাহু ওয়াজহাহূ) তাঁর খেলাফত আমলে খারেজী গোষ্ঠীর বিরুদ্ধে জ্বেহাদ পরিচালনা করেন। আমরা (ধৃত) বন্দিদের মাঝে ওই রকম একজনকে দেখতে পাই, যা হুবহু আমাদের রাসূলূল্লাহ সাল্লাল্লাহু আলাইহি ওয়াসাল্লাম বর্ণনা করেছিলেন। বর্ণিত আছে যে আবূল হায়াত নামের এক মুনাফেক্বের নিম্নোক্ত কথার পরিপ্রেক্ষিতে আলোচ্য আয়াতে করীমাটি অবতীর্ণ হয়; আবূল হায়াত বলেছিলো: ‘হে মোর বন্ধু সকল! তোমরা কেন তোমাদের মালিকের দিকে তাকাও না? তোমাদের মালিকানাধীন জিনিস মেষচারকবর্গকে দান করে তিনি ন্যায়পরায়ণতার প্রদর্শনী দিতে চাচ্ছেন।’\n\n\nআমি আরো যোগ করি, “এছাড়া সূরা মুজাদালা’র ৮ম আয়াতটিও ইহুদী ও মুনাফেক্বদের উদ্দেশ্যে নাযেল হয়েছে। কেননা তারা মুসলমানদের থেকে আড়ালে (নানা) গোপন সভার আয়োজন করছিলো এবং আসহাব-এ-কেরাম রাদ্বিয়াল্লাহু আনহুম-কে চোখ ও চোখের ভ্রূর ইশারায় ধোকা দেয়ার চেষ্টারত ছিলো। অপরদিকে, ঈমানদার মুসলমানবৃন্দ তাদের জন্যে করুণা অনুভব করছিলেন এই ভেবে যে, তারা নির্দিষ্ট কোনো দুর্যোগের কবলে পড়ার আশঙ্কায় বুঝি নিজেদের মাঝে সলা-পরামর্শ করছিলো, আর এতে বুঝি তারা গোপনীয়তা বজায় রাখছিলো পাছে অন্যদেরও জানাজানি হয়ে যায়। তবু এসব সভার প্রলম্বন সেগুলোর আসল উদ্দেশ্য প্রকাশ করে দেয়। আসহাবে কেরাম রাদ্বিয়াল্লাহু আনহুম এব্যাপারে হযরতে রাসূলুল্লাহ সাল্লাল্লাহু আলাইহি ওয়াসাল্লাম-এর কাছে অভিযোগসহ ফরিয়াদ করেন এই মর্মে যে এসব অমঙ্গলকর গোপন (ষড়যন্ত্রমূলক) সলা-পরামর্শ বন্ধ করে দেয়া দরকার। এমতাবস্থায় রাসূলুল্লাহ সাল্লাল্লাহু আলাইহি ওয়াসাল্লাম এ ধরনের সভা আর করা যাবে না মর্মে আদেশ দেন। মুনাফেক্ব-চক্র তাঁর এই আদেশ অমান্য করে তাদের ষড়যন্ত্র চালিয়ে যেতে থাকে। অতঃপর সূরা মুজাদালা’র ৮ম আয়াতটি নাযেল হয়, যা ঘোষণা করে:\n\n\nأَلَمْ تَرَ إِلَى الَّذِينَ نُهُوا عَنِ النَّجْوَى ثُمَّ يَعُودُونَ لِمَا نُهُوا عَنْهُ وَيَتَنَاجَوْنَ بِالْإِثْمِ وَالْعُدْوَانِ وَمَعْصِيَتِ الرَّسُولِ\n\n\n‘(হে রাসূল) আপনি কি তাদেরকে দেখেননি, যাদেরকে মন্দ পরামর্শ করতে নিষেধ করা হয়েছিলো, অতঃপর (তারা) তা-ই করে যা করতে নিষেধ করা হয়েছিলো এবং পরস্পরের মধ্যে পাপ ও সীমা লঙ্ঘন এবং রাসূলের বিরুদ্ধাচরণের ব্যাপার পরামর্শ করে।’[৭]\n\n[ ৭] আল কুরআন : আল মুজাদালা, ৫৮:৮।\n\n\nতাদের দ্বারা এই নিষেধাজ্ঞা অমান্য করে (গোপন) সভায় মিলিত হওয়ার মানেই ছিলো (হুযূরের আদেশের) বিরোধিতা করা।\n\n\nআমি (শায়খ সুওয়াইদী) আরো বলি: “সূরা মুজা-দালা’র আশীর্বাদময় ৮ম আয়াতটির অর্থ হলো, ‘আর যখন (ইহুদীবর্গ) আপনার সম্মুখে উপস্থিত হয়, তখন এমন বাক্য দ্বারা আপনাকে অভিবাদন জানায়, যেসব শব্দ আল্লাহ আপনার সম্মানের ক্ষেত্রে বলেননি।’ এ আয়াতে করীমায় ইহুদীদের তিরস্কার করা হয়েছে। তারা যখন রাসূলুল্লাহ সাল্লাল্লাহু আলাইহি ওয়াসাল্লাম-এর সাথে সাক্ষাৎ করতো, তখন ‘সালাম আলাইকুম’-এর পরিবর্তে বলতো, ‘সাম আলাইকুম।’ আর মহানবী সাল্লাল্লাহু আলাইহি ওয়াসাল্লাম-ও প্রত্যুত্তর দিতেন, ‘ওয়া আলাইকুম।’ ফলে ‘সালাম’ তথা ‘শান্তি/নিরাপত্তা’ বলার স্থলে তারা বলতো ‘সাম’ তথা ‘মৃত্যু’। তারা মনে করতো তারা ফখরে কায়নাত সাল্লাল্লাহু আলাইহি ওয়াসাল্লাম-কে ধোকা দিতে সক্ষম হয়েছে, অথচ তিনি হলেন অতীত ও ভবিষ্যত সৃষ্টিকুলের মাঝে সর্বশ্রেষ্ঠ সৃষ্টি। তারা তাঁর কাছ থেকে চলে যাওয়ার পর বলাবলি করতো এ মর্মে যে, তারা তাঁকে ধোকা দিতে সমর্থ হয়েছে, কেননা তিনি যদি সত্যি পয়গম্বর হতেন তাহলে তাদের এই নির্দয় আচরণের জন্যে আল্লাহ তাদেরকে কঠিন শান্তি দিতেন। এ কারণেই (সূরা মুজা-দালা’র ৮ম) ওই আয়াতে করীমার শেষে ঘোষিত হয়েছে, حَسْبُهُمْ جَهَنَّمُ يَصْلَوْنَهَا فَبِئْسَ الْمَصِيرُ ‘তাদের জন্যে জাহান্নাম যথেষ্ট। তারা তাতে বিধ্বস্ত হবে।’ (ইমাম বুখারী) সহীহ গ্রন্থে বিবৃত করেন যে\n\n\nدَخَلَ رَهْطٌ مِنَ اليَهُودِ عَلَى رَسُولِ اللَّهِ صَلَّى اللهُ عَلَيْهِ وَسَلَّمَ فَقَالُوا: السَّامُ عَلَيْكَ، فَفَهِمْتُهَا فَقُلْتُ: عَلَيْكُمُ السَّامُ وَاللَّعْنَةُ، فَقَالَ رَسُولُ اللَّهِ صَلَّى اللهُ عَلَيْهِ وَسَلَّمَ: «مَهْلًا يَا عَائِشَةُ، فَإِنَّ اللَّهَ يُحِبُّ الرِّفْقَ فِي الأَمْرِ كُلِّهِ» فَقُلْتُ: يَا رَسُولَ اللَّهِ، أَوَلَمْ تَسْمَعْ مَا قَالُوا؟ قَالَ رَسُولُ اللَّهِ صَلَّى اللهُ عَلَيْهِ وَسَلَّمَ: ” فَقَدْ قُلْتُ: وَعَلَيْكُمْ “\n\n\nইহুদীবর্গ যখন মহানবী সাল্লাল্লাহু আলাইহি ওয়াসাল্লাম-এর উপস্থিতিতে হাজির হতো, তখন তারা তাঁকে তাদের অসৎ উদ্দেশ্য প্রণোদিত অভিবাদন জানাতো, যেমনটি ছিলো তাদের দূষণীয় প্রথা। হযরত মা আয়েশা রাদ্বিয়াল্লাহু আনহা এই ব্যাপারটি বুঝতে পারেন এবং তিনি এতে রাগান্বিত-ও হন। আমাদের আকা ও মওলা হযরতে রাসূলুল্লাহ সাল্লাল্লাহু আলাইহি ওয়াসাল্লাম বলেন এতে রাগ করার কিছুই নেই; আর তাঁর ‘ওয়া আলাইকুম’ (তোমাদের প্রতিও তা-ই) মর্মে জবাবটি আল্লাহতা’লা কর্তৃক গৃহীত হয়।[৮]\n\n[৮] বুখারী : আস সহীহ, ৯:১৫ হাদীস নং ৬৯২৬।\n\n\n “মুনা-ফিক্বূন সূরা’র ১ম আয়াতটি, যা’তে ঘোষিত হয়েছে –إِذَا جَاءَكَ الْمُنَافِقُونَ – যখন মুনাফিক্ববর্গ আপনার সামনে হাজির হয়। [৯]\n\n[ ৯] আল কুরআন : আল মুনাফিকূন, ৬৩:১।\n\n\nতাতে আবদুল্লাহ বিন সালূল ও তার বন্ধুদেরকে উদ্দেশ্য করা হয়েছে। এর সাথে আসহাব-এ-কেরাম রাদ্বিয়াল্লাহু আনহুম-এর কোনো সম্পর্ক -ই নেই।\n\n\nআমি আরো বলি, “সূরা মুহাম্মদ (সাল্লাল্লাহু আলাইহে ওয়া সাল্লাম)-এর ১৬তম আয়াত ব্যক্ত করে, وَمِنْهُمْ مَنْ يَسْتَمِعُ إِلَيْكَ حَتَّى إِذَا خَرَجُوا مِنْ عِنْدِكَ – ‘এবং তাদের মধ্যে কিছু সংখ্যক লোক আপনার বাণী শ্রবণ করে, শেষ পর্যন্ত যখন আপনার কাছ থেকে বের হয়ে যায়।’[১০]  \n\n[১০]  আল কুরআন : মুহাম্মদ, ৪৭:১৬।\n\n\nএই আয়াতটিও মুনাফেক্বদের উদ্দেশ্যে অবতীর্ণ হয়। তারা হুযূর পূর নূর সাল্লাল্লাহু আলাইহি ওয়াসাল্লাম-এর সামনে উপস্থিত হতো, তাঁর বাণী-ও শ্রবণ করতো, কিন্তু তা মনে-প্রাণে গ্রহণ করতে চাইতো না। ইমামে মুক্বাতিল (বলখ অঞ্চলের; ১৫০ হিজরীতে বসরায় বেসালপ্রাপ্ত হন) নিজ তাফসীরগ্রন্থে বলেন: রাসূলুল্লাহ সাল্লাল্লাহু আলাইহি ওয়াসাল্লাম খুতবা দানকালে যখন (ঐশীবাণী) প্রচার করতেন, তখন মুনাফিক্ববর্গ না বোঝার ভান করতো; আর সাহাবী হযরত আবদুল্লাহ ইবনে আব্বাস রাদ্বিয়াল্লাহু আনহুমা-কে তারা জিজ্ঞেস করতো, ‘এই ব্যক্তি কী বলতে চান?’ হযরত ইবনে আব্বাস রাদ্বিয়াল্লাহু আনহুমা বর্ণনা করেন যে তারা এ কথা তাঁকে সময়ে সময়েই জিজ্ঞেস করতো। আল্লাহতা’লা যিনি প্রকৃত ন্যায় বিচারক, তিনি সূরা মুহাম্মদ (সাল্লাল্লাহু আলাইহে ওয়া সাল্লাম)-এর ১৬তম আয়াতটি নাযেল করে একনিষ্ঠ খেদমতগার মু’মিন মুসলমানদের থেকে মুনাফেক্ববর্গকে পৃথক করে ফেলেন। এই আয়াতের আশীর্বাদময় অর্থ হলো, ‘এরা (মুনাফেক্ববর্গ) তারাই, যাদের অন্তরগুলোর ওপর আল্লাহ মোহর করে দিয়েছেন।’ অতঃপর পরবর্তী আয়াতেই তিনি আসহাবে কেরাম রাদ্বিয়াল্লাহু আনহুম-কে হেদায়াত (সঠিক পথপ্রাপ্তি) ও নাজাত (পরিত্রাণ)-এর সুসংবাদ দেন ।[১১]\n\n[১১] আল-ক্বুরআন, ৪৭:১৭।\n\n\nসাঈদ বিন যুবায়র রাদ্বিয়াল্লাহু আনহু বলেন: ‘আপনি তখন দেখবেন তাদেরকে, যাদের অন্তরগুলোতে ব্যাধি রয়েছে’ – সূরা মুহাম্মদ (সাল্লাল্লাহু আলাইহে ওয়া সাল্লাম)-এর ২০ নং এই আয়াতে মুনাফিক্বদের সুস্পষ্ট বিবরণ দেয়া হয়েছে। কেননা অন্তরসমূহ তিন ধরনের: প্রথম কিসিম হলো ঈমানদারবৃন্দের অন্তর, যা নির্মল ও আল্লাহতা’লার সাথে ভালোবাসার সম্পর্কযুক্ত। দ্বিতীয় কিসিমের অন্তর কঠিন ও মৃত; এটা কখনোই করুণা অনুভব করে না। আর তৃতীয় কিসিম হলো ব্যাধিগ্রস্ত অন্তর। এই ব্যাধি মুনাফেক্বদের একক অধিকারে। আল্লাহতা’লা এই তিন ধরনের অন্তরেরই বর্ণনা দেন সূরা হজ্জ্ব-এর ৫১ নং আয়াতে। এই তিন ধরনের অন্তরের দুটি-ই আযাব তথা শাস্তিতে পতিত। স্রেফ এক কিসিমের অন্তর-ই পরিত্রাণ পাবে। ঈমানদারের অন্তর ’সালীম’ তথা বিশুদ্ধ। আল্লাহ পাক এ ধরনের ‘সালীম’ অন্তরের ভূয়সী প্রশংসা করেন তাঁরই পাক কালামে। সূরা শু’আরা’র ৮৮ আয়াতে এরশাদ হয়েছে,\n\n\nيَوْمَ لَا يَنْفَعُ مَالٌ وَلَا بَنُونَ (88) إِلَّا مَنْ أَتَى اللَّهَ بِقَلْبٍ سَلِيمٍ (89)\n\n\n– ‘সেদিন না ধনসম্পদ কাজে আসবে, না পুত্রবর্গ; কিন্তু ওই ব্যক্তি যিনি ‘ক্বলবে সালীম’ (বিশুদ্ধ অন্তর) নিয়ে হাজির হয়েছেন আল্লাহর সামনে, (তিনি-ই সাফল্যমণ্ডিত)।[১২]\n\n[১২] আল কুরআন : আশ শু‘আরা, ২৬:৮৮।\n\n\n“বনূ আম্বর গোত্র ছিলো (ধর্মে) অবিশ্বাসী। তাদেরকে সাহাবা-এ-কেরাম রাদ্বিয়াল্লাহু আনহুম-এর সাথে একই দলভুক্ত করাটা বুদ্ধি ও জ্ঞানের আলোকে ভুল সিদ্ধান্ত হবে। আর বদরের জ্বেহাদ প্রসঙ্গে আপনাদের (শিয়াদের) বইপত্র এবং আমাদের (সুন্নীদের) বইপত্র-ও যেমনটি ব্যাখ্যা করেছে, তা সূরা আনফালের ১ম আয়াতে যেভাবে বিবৃত হয়েছে সেভাবেই সংঘটিত হয়েছিলো।\n\n\nআমি (শায়খ সুওয়াইদী) আরো বলি, “হুনায়নের পবিত্র জ্বেহাদে (মুসলমান বাহিনীর) যে ছত্রভঙ্গ অবস্থা হয়েছিলো, তা যুদ্ধক্ষেত্র ত্যাগ নয়; বরঞ্চ তা ছিলো রণকৌশলের একটি সতর্কতামূলক পদক্ষেপ। প্রতিটি যুদ্ধেই সামনে অগ্রসর হওয়ার পাশাপাশি কৌশলগত পশ্চাদপসারণ-ও বিদ্যমান। সর্বোপরি, যাঁরা ছত্রভঙ্গ হয়ে গিয়েছিলেন, তাঁরা সাহাবা রাদ্বিয়াল্লাহু আনহুম-বৃন্দের মধ্যে শ্রেষ্ঠজনেরা ছিলেন না। তাঁরা ছিলেন মাত্র কয়েক মাস আগে মক্কা বিজয়ের সময়ে মুক্ত করে দেয়া গোলামবৃন্দ। যুদ্ধের ওই পর্যায়ে বিজয় যে নিশ্চিত, সেটা জানা হয়ে গিয়েছিলো। বস্তুতঃ এই পশ্চাদপসারণ যে বিজয় ছিনিয়ে আনে, তা সূরা তওবা’র ২৬তম আয়াতে জ্ঞাত করা হয়েছে এভাবে – ثُمَّ أَنْزَلَ اللَّهُ سَكِينَتَهُ عَلَى رَسُولِهِ وَعَلَى الْمُؤْمِنِينَ – ‘অতঃপর আল্লাহ স্বীয় প্রশান্তি অবতীর্ণ করেছেন – অাপন রসূলের ওপর এবং মুসলমানদের ওপরও।[১৩]\n\n[১৩] আল কুরআন : আত তাওবা, ৯:২৬।\n\n\nরাসূলুল্লাহ সাল্লাল্লাহু আলাইহি ওয়াসাল্লাম-ও এই বিষয়ে ছিলেন ওয়াকেফহাল। তাই তিনি ছত্রভঙ্গ হয়ে যাওয়া মানুষদের ভর্ৎসনা করেননি। তিনি তাদের কারোরই দ্বারা মনে কষ্ট পাননি, তাদের কারোর প্রতি ক্ষুব্ধ-ও হননি। এমতাবস্থায় তাঁদের সমালোচনা করা আমাদের জন্যে কি যথাযথ/বিহিত হবে? যেহেতু শিয়া আলেম আবূল ক্বাসিম শি’ঈ কৃত ‘কিতা’বুশ শারা’ঈ’ পুস্তকে লেখা হয়েছে ‘কারো জীবন বিপন্ন হলে যুদ্ধস্থল ত্যাগ করা বৈধ’, সেহেতু হুনায়নের জ্বেহাদে পশ্চাদপসারণকারী সাহাবা-এ-কেরাম রাদ্বিয়াল্লাহু তা’লা আনহুম আজমাঈনের বিরুদ্ধে আপন জিহ্বাকে সংযত রাখা উচিত নয় কি?\n\n\n“আর উহুদের জ্বেহাদে পশ্চাদপসারণ সম্পর্কে বলতে হয়, এই ঘটনা (শরীয়তে) নিষিদ্ধ হওয়ার আগে ঘটেছিলো। সূরা আলে ইমরানের ১৫৫ নং আয়াতে ঘোষিত হয়েছে যে আল্লাহতা’লা তাঁদেরকে ক্ষমা করে দিয়েছেন।\n\n\n“তাফসীর গ্রন্থগুলোতে ব্যাখ্যা করা হয়েছে যেوَلَقَدْ عَفَا عَنْكُمْ  – ‘এবং নিশ্চয় তিনি তোমাদেরকে ক্ষমা করে দিয়েছেন’ – ‘আলে ইমরান’ সূরার ১৫২ নং এই আয়াতটিতে প্রদত্ত সুসংবাদ, যা ওপরোক্ত ১৫৫ নং আয়াতের আগে এসেছে, তা পরের ওই (১৫৫ নং) আয়াতের সাথে সম্পৃক্ত।\n\n\n“একটি আয়াতে উদ্দেশ্য করা হয়েছে يَا أَيُّهَا الَّذِينَ آمَنُوا مَا لَكُمْ إِذَا قِيلَ لَكُمُ انْفِرُوا فِي سَبِيلِ اللَّهِ– ‘ওহে যারা ঈমান এনেছো! তোমাদের কী হয়েছিলো যখন তোমাদের জ্বেহাদে যাওয়ার কথা ছিলো’[১৪]\n\n[১৪] ‍আল কুরআন : আত তাওবা, ৯:৩৮।\n\n\n [সরাসরি অনুবাদ]? এর মানে কিন্তু তাঁদেরকে তিরস্কার বা সমালোচনা করা নয়। বরঞ্চ এতে তাঁদেরকে জানানো হয়েছে যে তাঁরা শিথিলতা প্রদর্শন করেছিলেন। এই জানানোর মধ্যে তাঁরা সবাই অন্তর্ভুক্ত ছিলেন। হযরত আলী কাররামা আল্লাহু ওয়াজহাহু যিনি নিজেও ওই দলের মধ্যে অন্তর্ভুক্ত ছিলেন, এ বিবৃতিতে তাঁকেও এর ব্যতিক্রম বলা হয়নি।"},{"1":"অকাট্য প্রামাণ্য দলিল -০৩","2":"ইরানী প্রধান মোল্লা এমতাবস্থায় বলেন:\n\n\n৩/ – “এমন কোনো ব্যক্তিকে কি খলীফা নির্বাচন করা সঠিক হতে পারে, যার খেলাফত বিতর্কিত একটি বিষয়? বনূ হাশেম গোত্র হচ্ছে সাহাবা-এ-কেরাম রাদ্বিয়াল্লাহু আনহুম-এর মাঝে (সবচেয়ে) গণ্যমান্য। দীর্ঘক্ষণ দ্বিধান্বিত ও জেদি বলপ্রয়োগের চাপে থাকার পরই তাঁরা ওই ব্যক্তির খেলাফতকে মেনে নেন। এটা কি কোনো খলীফাকে মেনে নেয়ার পন্থা (পদ্ধতি/প্রক্রিয়া) হতে পারে?”\n\n\nআমি (শায়খ সুওয়াইদী) জবাবে বলি, “সাহাবা-এ-কেরাম রাদ্বিয়াল্লাহু আনহুম-এর সবাই হযরত আবূ বকর রাদ্বিয়াল্লাহু আনহু-এর খেলাফতকে সর্বসম্মতভাবে মেনে নেন।পক্ষপাতমুক্ত যে কেউই এ সত্যটি স্বীকার করবেন। হযরত আলী কাররামা আল্লাহু ওয়াজহাহুল করীম ‍ও অন্যান্য কয়েকজন সাহাবা রাদ্বিয়াল্লাহু আনহুম তাঁদের আনুগত্য ব্যক্ত করতে দেরি করেছিলেন এ কারণে নয় যে তাঁরা এর বিরোধী ছিলেন, বরং এ কারণেই যে তাঁরা ওই নির্বাচনে আমন্ত্রিত ছিলেন না এবং তাই তাতে যোগ দেননি। তা ছাড়া, কিছু মানুষের (তথা সংখ্যালঘিষ্ঠের) বিরোধিতা সংখ্যাগরিষ্ঠের পছন্দকে বদলে দিতে পারে না। তা যদি (একান্ত) সম্ভব-ই হতো, তাহলে এ পদ্ধতি হযরত আলী (কার্রামাল্লাহু ওয়াজহাহূ)-এর খলীফা নির্বাচনের বেলায়ও বহাল হতো, আর এরই ফলশ্রুতিতে তাঁর খেলাফত-ও সঠিক হতো না।”\n\n\n৪/ – ইরানী প্রধান মোল্লা আলোচনার বিষয়বস্তু পরিবর্তন করে বলেন: “আবূ বকর সহিংসতা দ্বারা হযরত ফাতিমা রাদ্বিয়াল্লাহু আনহা-এর হক্ব তথা অধিকার অস্বীকার করেন। لَا نُورَثُ مَا تَرَكْنَا فَهُوَ صَدَقَةٌ  \n\n– ‘আমরা আম্বিয়া আলাইহিমুস সালাম-বৃন্দ (বেসাল শরীফে) কোনো উত্তরাধিকার রেখে যাই না; যা রেখে যাই তা দান-সদকাহ’তে পরিণত হবে।[১৫]\n\n[১৫] (ক) আব্দুর রাযযাক : আল মুসান্নাফ, ৫:৪৭৯ হাদীস নং ৯৭৭২।\n\n(খ) আহমদ : আল মুসনাদ, ১:৪ হাদীস নং ৯।\n\n(গ) বুখারী : আস সহীহ, ৪:৭৯ হাদীস নং ৩০৯২।\n\n(ঘ) মুসলিম : আস সহীহ, ৩:১৩৭৭ হাদীস নং ১৭৫৭।\n\n(ঙ) আবু দাউদ : আস সুনান, ৩:১৩৯ হাদীস নং ২৯৬৩।\n\n(চ) বাযযার : আল মুসনাদ,  ১:৫৪।\n\n(ছ) নাসায়ী : সুনানুল কুবরা, ৪:৩২৯ হাদীস নং ৪৪২৭।’\n\n\n– এই হাদীসটিকে অজুহাত হিসেবে দেখিয়ে তিনি মা ফাতিমা রাদ্বিয়াল্লাহু আনহা-কে তাঁর প্রাপ্য দেননি। খায়বরের জ্বেহাদে হযরত জিবরাইল আমীন আলাইহিস সালাম এই ঐশী আজ্ঞাটি নিয়ে আসেন যা উদ্দেশ্য করে – ‘আপনার ঘনিষ্ঠ যে ব্যক্তি, তাকে তার অধিকার দিন।’ আমাদের আকা ও মওলা হযরত রাসূলে খোদা সাল্লাল্লাহু আলাইহি ওয়াসাল্লাম যখন জিজ্ঞেস করেন, ‘আমার ঘনিষ্ঠ এই ব্যক্তিটি কে?’ তখন তাঁকে জানানো হয় তিনি মা ফাতিমা রাদ্বিয়াল্লাহু আনহা। সর্ব-হযরত উম্মে আয়মান রাদ্বিয়াল্লাহু আনহা ও আসমা বিনতে উমায়স্ রাদ্বিয়াল্লাহু আনহা এবং আলী ইবনে আবী তা-লিব রাদ্বিয়াল্লাহু আনহু কর্তৃক বর্ণিত হয়েছে যে এই ঘটনার পরপরই হযরত মা ফাতিমা রাদ্বিয়াল্লাহু আনহা-কে ‘ফাদাক’ নামের খেজুরের বাগানটি দান করা হয়েছিলো। এই সাক্ষীবৃন্দ থাকা সত্ত্বেও আবূ বকর তাঁকে তাঁর অধিকার থেকে বঞ্চিত করেন স্রেফ একটি হাদীস শরীফের ভিত্তিতে, যা আবার তাঁরই বর্ণিত। এটা আর কী-ই বা হতে পারে নিষ্ঠুরতা ছাড়া? এ ধরনের আচরণ ও কর্মের হোতাকে খলীফা হিসেবে মেনে নেয়া ইসলাম ধর্মের সাথে আদৌ সঙ্গতিপূর্ণ কি?”\n\n\nআমি (শায়খ সুওয়াইদী) জবাবে বলি: “ফাদাক নামের খেজুরের বাগানটি দাবি করার পেছনে হযরত মা ফাতিমা রাদ্বিয়াল্লাহু আনহা-এর দুটি সম্ভাব্য কারণ থাকতে পারে। তিনি হয়তো বলতে পারেন যে তিনি সেটার ওয়ারিস্ (উত্তরাধিকারস্বরূপ মালিক)। কিম্বা, তিনি হয়তো দাবি করতে পারেন যে এটা তাঁর সম্পত্তি, কেননা তাঁর পিতার বেসাল শরীফের আগে তিনি তাঁকে এটা দিয়ে গিয়েছিলেন। আপনার দাবি হতে বোঝা যায় যে তিনি তাঁর সম্পত্তি হওয়ার কারণেই এই সম্পত্তি চেয়েছিলেন। কিন্তু আহলে সুন্নাতের কোনো আলেম-ই একথা জানাননি যে ফাদাক খেজুরের বাগানটি মা ফাতিমা রাদ্বিয়াল্লাহু আনহা-কে দেয়া হয়েছিলো বা সেটা তাঁর সম্পত্তি ছিলো। আর এ মর্মে কোনো ইসলামী বইয়ে কিছু লেখাও হয়নি। সবগুলো পুস্তকেই লেখা হয়েছে যে তিনি তাঁর পিতার উত্তরাধিকার মনে করে এই বাগানটি চেয়েছিলেন। ‘বুখারী শরীফ’ শীর্ষক হাদীসগ্রন্থে স্পষ্টভাবে বর্ণিত এই ঘটনাটি পরিবর্তন (মানে বিকৃত) করে কীভাবে একে বলা যায় ‘বাগানটি তাঁর কাছ থেকে জোরপূর্বক কেড়ে নেয়া হয়েছিলো?’ এ ধরনের বিকৃতি খণ্ডনের জন্যে আহাদীস শরীফ-ই যথেষ্ট। কেননা ফাদাক নামের খেজুরের বাগানটি মহানবী সাল্লাল্লাহু আলাইহি ওয়াসাল্লাম-এর মালিকানায় ছিলো। তাঁর বেসাল শরীফ হলে তাঁরই খলীফা হযরত আবূ বকর রাদ্বিয়াল্লাহু আনহু-এর কর্তৃত্বে (তথা রাষ্ট্রীয় মালিকানায়) সেটা চলে আসে। হযরত মা ফাতিমা রাদ্বিয়াল্লাহু আনহা যখন এর উত্তরাধিকার দাবি করেন, তখন খলীফা ওই হাদীস শরীফের উল্লেখ করেন এবং কসম করেন যে তিনি রাসূলুল্লাহ সাল্লাল্লাহু আলাইহি ওয়াসাল্লাম-এর আত্মীয়স্বজন (আহলে বায়ত)-কে তাঁর আত্মীয়স্বজনের চেয়েও উচ্চমর্যাদাসম্পন্ন বিবেচনা করেন। এসব তথ্য বুখারী শরীফে লিপিবদ্ধ আছে। এই হাদীস শরীফটি শুধু হযরত আবূ বকর রাদ্বিয়াল্লাহু আনহু কর্তৃক বর্ণিত হয়েছে বলাটা সামগ্রিক এক ভ্রান্তি, কেননা এটা সর্ব-হযরত উমর রাদ্বিয়াল্লাহু আনহু, উসমান রাদ্বিয়াল্লাহু আনহু, আলী কাররামা আল্লাহু ওয়াজহাহু, তালহা রাদ্বিয়াল্লাহু আনহু, যুবায়র রাদ্বিয়াল্লাহু আনহু, আবদুর রহমান রাদ্বিয়াল্লাহু আনহু, আব্বাস রাদ্বিয়াল্লাহু আনহু ও আমাদের মহানবী সাল্লাল্লাহু আলাইহি ওয়াসাল্লাম-এর পবিত্র বিবি সাহেবা রাদ্বিয়াল্লাহু আনহুন্না-বৃন্দও বর্ণনা করেছেন। একথা বুখারী শরীফেই লেখা আছে। ইমাম বুখারী রহমতুল্লাহি আলাইহি এই প্রসঙ্গে বলেন, ‘ইস-হাক্ব আমায় বলেন: আমি এই হাদীস শরীফ শুনেছি হযরত মালিক ইবনে আনাস রাদ্বিয়াল্লাহু আনহু হতে। তিনি বলেন, তিনি সেটা শুনেছেন হযরত শাহা’ব-এ-যুহরী রাদ্বিয়াল্লাহু আনহু হতে, যিনি বলেছিলেন এই হাদীস তিনি শুনেছিলেন হযরত মালিক ইবনে আউস্ রাদ্বিয়াল্লাহু আনহু-এর কাছ থেকে; তিনি (আরো) বলেন, আমি মালিক ইবনে আউস রাদ্বিয়াল্লাহু আনহু-এর সাথে সাক্ষাৎ করে (এব্যাপারে) জিজ্ঞেস করি। তিনি আমায় জানান:\n\n\nبَيْنَا أَنَا جَالِسٌ فِي أَهْلِي حِينَ مَتَعَ النَّهَارُ إِذَا رَسُولُ عُمَرَ بْنِ الْخَطَّابِ يَأْتِينِي فَقَالَ أَجِبْ أَمِيرَ الْمُؤْمِنِينَ فَانْطَلَقْتُ مَعَهُ حَتَّى أَدْخُلَ عَلَى عُمَرَ فَإِذَا هُوَ جَالِسٌ عَلَى رِمَالِ سَرِيرٍ لَيْسَ بَيْنَهُ وَبَيْنَهُ فِرَاشٌ مُتَّكِئٌ عَلَى وِسَادَةٍ مِنْ أَدَمٍ فَسَلَّمْتُ عَلَيْهِ ثُمَّ جَلَسْتُ فَقَالَ يَا مَالِ إِنَّهُ قَدِمَ عَلَيْنَا مِنْ قَوْمِكَ أَهْلُ أَبْيَاتٍ وَقَدْ أَمَرْتُ فِيهِمْ بِرَضْخٍ فَاقْبِضْهُ فَاقْسِمْهُ بَيْنَهُمْ فَقُلْتُ يَا أَمِيرَ الْمُؤْمِنِينَ لَوْ أَمَرْتَ بِهِ غَيْرِي قَالَ اقْبِضْهُ أَيُّهَا الْمَرْءُ فَبَيْنَا أَنَا جَالِسٌ عِنْدَهُ أَتَاهُ حَاجِبُهُ يَرْفَا فَقَالَ هَلْ لَكَ فِي عُثْمَانَ وَعَبْدِ الرَّحْمَنِ بْنِ عَوْفٍ وَالزُّبَيْرِ وَسَعْدِ بْنِ أَبِي وَقَّاصٍ يَسْتَأْذِنُونَ قَالَ نَعَمْ فَأَذِنَ لَهُمْ فَدَخَلُوا فَسَلَّمُوا وَجَلَسُوا ثُمَّ جَلَسَ يَرْفَا يَسِيرًا ثُمَّ قَالَ هَلْ لَكَ فِي عَلِيٍّ وَعَبَّاسٍ قَالَ نَعَمْ فَأَذِنَ لَهُمَا فَدَخَلَا فَسَلَّمَا فَجَلَسَا فَقَالَ عَبَّاسٌ يَا أَمِيرَ الْمُؤْمِنِينَ اقْضِ بَيْنِي وَبَيْنَ هَذَا وَهُمَا يَخْتَصِمَانِ فِيمَا أَفَاءَ اللَّهُ عَلَى رَسُولِهِ صَلَّى اللَّهُ عَلَيْهِ وَسَلَّمَ مِنْ مَالِ بَنِي النَّضِيرِ فَقَالَ الرَّهْطُ عُثْمَانُ وَأَصْحَابُهُ يَا أَمِيرَ الْمُؤْمِنِينَ اقْضِ بَيْنَهُمَا وَأَرِحْ أَحَدَهُمَا مِنْ الْآخَرِ قَالَ عُمَرُ تَيْدَكُمْ أَنْشُدُكُمْ بِاللَّهِ الَّذِي بِإِذْنِهِ تَقُومُ السَّمَاءُ وَالْأَرْضُ هَلْ تَعْلَمُونَ أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ لَا نُورَثُ مَا تَرَكْنَا صَدَقَةٌ يُرِيدُ رَسُولُ اللَّهِ صَلَّى اللَّهُ عَلَيْهِ وَسَلَّمَ نَفْسَهُ قَالَ الرَّهْطُ قَدْ قَالَ ذَلِكَ فَأَقْبَلَ عُمَرُ عَلَى عَلِيٍّ وَعَبَّاسٍ فَقَالَ أَنْشُدُكُمَا اللَّهَ أَتَعْلَمَانِ أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَدْ قَالَ ذَلِكَ قَالَا قَدْ قَالَ ذَلِكَ قَالَ عُمَرُ فَإِنِّي أُحَدِّثُكُمْ عَنْ هَذَا الْأَمْرِ إِنَّ اللَّهَ قَدْ خَصَّ رَسُولَهُ صَلَّى اللَّهُ عَلَيْهِ وَسَلَّمَ فِي هَذَا الْفَيْءِ بِشَيْءٍ لَمْ يُعْطِهِ أَحَدًا غَيْرَهُ ثُمَّ قَرَأَ\n\n\n{ وَمَا أَفَاءَ اللَّهُ عَلَى رَسُولِهِ مِنْهُمْ إِلَى قَوْلِهِ قَدِيرٌ }\n\n\nفَكَانَتْ هَذِهِ خَالِصَةً لِرَسُولِ اللَّهِ صَلَّى اللَّهُ عَلَيْهِ وَسَلَّمَ وَاللَّهِ مَا احْتَازَهَا دُونَكُمْ وَلَا اسْتَأْثَرَ بِهَا عَلَيْكُمْ قَدْ أَعْطَاكُمُوهَا وَبَثَّهَا فِيكُمْ حَتَّى بَقِيَ مِنْهَا هَذَا الْمَالُ فَكَانَ رَسُولُ اللَّهِ صَلَّى اللَّهُ عَلَيْهِ وَسَلَّمَ يُنْفِقُ عَلَى أَهْلِهِ نَفَقَةَ سَنَتِهِمْ مِنْ هَذَا الْمَالِ ثُمَّ يَأْخُذُ مَا بَقِيَ فَيَجْعَلُهُ مَجْعَلَ مَالِ اللَّهِ فَعَمِلَ رَسُولُ اللَّهِ صَلَّى اللَّهُ عَلَيْهِ وَسَلَّمَ بِذَلِكَ حَيَاتَهُ أَنْشُدُكُمْ بِاللَّهِ هَلْ تَعْلَمُونَ ذَلِكَ قَالُوا نَعَمْ ثُمَّ قَالَ لِعَلِيٍّ وَعَبَّاسٍ أَنْشُدُكُمَا بِاللَّهِ هَلْ تَعْلَمَانِ ذَلِكَ قَالَ عُمَرُ ثُمَّ تَوَفَّى اللَّهُ نَبِيَّهُ صَلَّى اللَّهُ عَلَيْهِ وَسَلَّمَ فَقَالَ أَبُو بَكْرٍ أَنَا وَلِيُّ رَسُولِ اللَّهِ صَلَّى اللَّهُ عَلَيْهِ وَسَلَّمَ فَقَبَضَهَا أَبُو بَكْرٍ فَعَمِلَ فِيهَا بِمَا عَمِلَ رَسُولُ اللَّهِ صَلَّى اللَّهُ عَلَيْهِ وَسَلَّمَ وَاللَّهُ يَعْلَمُ إِنَّهُ فِيهَا لَصَادِقٌ بَارٌّ رَاشِدٌ تَابِعٌ لِلْحَقِّ ثُمَّ تَوَفَّى اللَّهُ أَبَا بَكْرٍ فَكُنْتُ أَنَا وَلِيَّ أَبِي بَكْرٍ فَقَبَضْتُهَا سَنَتَيْنِ مِنْ إِمَارَتِي أَعْمَلُ فِيهَا بِمَا عَمِلَ رَسُولُ اللَّهِ صَلَّى اللَّهُ عَلَيْهِ وَسَلَّمَ وَمَا عَمِلَ فِيهَا أَبُو بَكْرٍ وَاللَّهُ يَعْلَمُ إِنِّي فِيهَا لَصَادِقٌ بَارٌّ رَاشِدٌ تَابِعٌ لِلْحَقِّ ثُمَّ جِئْتُمَانِي تُكَلِّمَانِي وَكَلِمَتُكُمَا وَاحِدَةٌ وَأَمْرُكُمَا وَاحِدٌ جِئْتَنِي يَا عَبَّاسُ تَسْأَلُنِي نَصِيبَكَ مِنْ ابْنِ أَخِيكَ وَجَاءَنِي هَذَا يُرِيدُ عَلِيًّا يُرِيدُ نَصِيبَ امْرَأَتِهِ مِنْ أَبِيهَا فَقُلْتُ لَكُمَا إِنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ لَا نُورَثُ مَا تَرَكْنَا صَدَقَةٌ فَلَمَّا بَدَا لِي أَنْ أَدْفَعَهُ إِلَيْكُمَا قُلْتُ إِنْ شِئْتُمَا دَفَعْتُهَا إِلَيْكُمَا عَلَى أَنَّ عَلَيْكُمَا عَهْدَ اللَّهِ وَمِيثَاقَهُ لَتَعْمَلَانِ فِيهَا بِمَا عَمِلَ فِيهَا رَسُولُ اللَّهِ صَلَّى اللَّهُ عَلَيْهِ وَسَلَّمَ وَبِمَا عَمِلَ فِيهَا أَبُو بَكْرٍ وَبِمَا عَمِلْتُ فِيهَا مُنْذُ وَلِيتُهَا فَقُلْتُمَا ادْفَعْهَا إِلَيْنَا فَبِذَلِكَ دَفَعْتُهَا إِلَيْكُمَا فَأَنْشُدُكُمْ بِاللَّهِ هَلْ دَفَعْتُهَا إِلَيْهِمَا بِذَلِكَ قَالَ الرَّهْطُ نَعَمْ ثُمَّ أَقْبَلَ عَلَى عَلِيٍّ وَعَبَّاسٍ فَقَالَ أَنْشُدُكُمَا بِاللَّهِ هَلْ دَفَعْتُهَا إِلَيْكُمَا بِذَلِكَ قَالَا نَعَمْ قَالَ فَتَلْتَمِسَانِ مِنِّي قَضَاءً غَيْرَ ذَلِكَ فَوَاللَّهِ الَّذِي بِإِذْنِهِ تَقُومُ السَّمَاءُ وَالْأَرْضُ لَا أَقْضِي فِيهَا قَضَاءً غَيْرَ ذَلِكَ فَإِنْ عَجَزْتُمَا عَنْهَا فَادْفَعَاهَا إِلَيَّ فَإِنِّي أَكْفِيكُمَاهَا\n\n\nএকদিন মধ্যাহ্নে আমি আমার বাসার সামনে বসেছিলাম, যখন (খলীফা) হযরত উমর রাদ্বিয়াল্লাহু আনহু-এর কর্মকর্তাদের মধ্যে একজন এসে আমায় জানান যে খলীফা আমাকে ডেকে পাঠিয়েছেন। আমি তাঁর দরবারে হাজিরা দেই। তিনি একটি আরামকেদারায় বসেছিলেন, আর তাতে কোনো ম্যাট্রেস ছিলো না। বরঞ্চ তিনি একটি গদিতে পেছনদিকে হেলান দিয়েছিলেন। আমি তাঁকে সালাম জানিয়ে বসে পড়ি। তিনি আমায় বলেন, তোমার গোত্রের কিছু মানুষ এখানে এসেছিলো। আমি তাদের জন্যে কিছু অর্থ বরাদ্দের আদেশ করেছি। আমি তোমাকে এখানে ডেকেছি এ কারণে যে আমি চাই তুমি ওই অর্থ ভাগ করে তাদের মাঝে তা বণ্টন করো। অতএব, এটা নাও এবং বিলি-বণ্টন করে দাও! এমতাবস্থায় আমি খলীফাকে অনুরোধ করি আমাকে এ দায়িত্ব হতে অব্যাহতি দিয়ে অন্য কাউকে তা পালনে নিয়োগ করতে। কিন্তু তিনি বারংবার বলায় আমি আর তাঁকে ফিরিয়ে দিতে পারিনি। ওই মুহূর্তে দ্বাররক্ষী (দরবারে) প্রবেশ করে বলেন যে সর্ব-হযরত উসমান রাদ্বিয়াল্লাহু আনহু, আবদুর রহমান রাদ্বিয়াল্লাহু আনহু, যুবায়র রাদ্বিয়াল্লাহু আনহু ও সা’আদ ইবনে আবী ওয়াক্কাস রাদ্বিয়াল্লাহু আনহু হাজিরার অনুমতি প্রার্থনায় বাইরে অপেক্ষারত। খলীফা তাঁদেরকে ভেতরে আসার অনুমতি দেন। তাঁরা প্রবেশ করে বসে পড়েন। কিছুক্ষণ পরে দ্বাররক্ষী আবারো এসে জানান যে সর্ব-হযরত আলী কাররামা আল্লাহু ওয়াজহাহু ও আব্বাস রাদ্বিয়াল্লাহু আনহু-ও প্রবেশের অনুমতি চেয়ে বাইরে অপেক্ষারত। অনুমতি পেয়ে তাঁরাও ভেতরে এসে বসেন। অতঃপর হয়রত আব্বাস রাদ্বিয়াল্লাহু আনহু বলেন, আলী কাররামা আল্লাহু ওয়াজহাহু আর আমি এখানে এসেছি আমাদের মধ্যে বনূ নাদরের একটি সম্পত্তির বিরোধ মীমাংসার ব্যাপারে, যেটা আল্লাহ পাক তাঁর রাসূল সাল্লাল্লাহু আলাইহি ওয়াসাল্লাম-কে উপহার দিয়েছিলেন। হযরত আব্বাস রাদ্বিয়াল্লাহু আনহু এই বিষয়টি সম্পর্কে পারস্পরিক আলোচনার অবতারণা করতে চান, যাতে ইতিপূর্বে যাঁরা (দরবারে) এসেছিলেন, তাঁরাও সন্তুষ্ট ও খুশি হন। প্রথমে খলীফা উমর রাদ্বিয়াল্লাহু আনহু বক্তব্য রাখেন এই বলে, আমি উলূহিয়্যাত (খোদার উপাসনা)-এর হক্ব ও আল্লাহর ইজ্জতের খাতিরে আপনাদেরকে সত্য বলতে বলছি, যে মহান প্রভু আসমান ও জমিন সৃষ্টি করেছেন এবং সেগুলোকে প্রতিটি মুহূর্তে অস্তিত্বশীল রাখছেন: রাসূলুল্লাহ সাল্লাল্লাহু আলাইহি ওয়াসাল্লাম কি বলেননি – ‘আমরা আম্বিয়া আলাইহিস সালাম-বৃন্দ (বেসাল শরীফে) কোনো উত্তরাধিকার রেখে যাই না; যা রেখে যাই তা দান-সদকাহ’তে পরিণত হবে’? আপনারা কি জানেন তিনি এই হাদীস শরীফে এ কথা বলেছিলেন? হযরত উসমান রাদ্বিয়াল্লাহু আনহু ও তাঁর সাথে ইতিপূর্বে আগত সাথীবৃন্দ বলেন, জ্বি, আমরা এ সম্পর্কে জানি। হুযূর পাক সাল্লাল্লাহু আলাইহি ওয়াসাল্লাম এই কথাটি বলেছিলেন সত্য। অতঃপর খলীফা উমর ফারূক্ব রাদ্বিয়াল্লাহু আনহু সর্ব-হযরত আলী কাররামা আল্লাহু ওয়াজহাহু ও আব্বাস রাদ্বিয়াল্লাহু আনহু-এর দিকে ফিরে একই প্রশ্ন তাঁদেরকেও করেন। তাঁরা দু জন-ও ইতিবাচক জবাব দেন। খলীফা এরপর বলেন, তাহলে আপনাদেরকে মানতে তৈরি থাকতে হবে রাব্বুল আলামীনের এতদসংক্রান্ত ফায়সালা। তিনি এ সম্পত্তি গনীমত হিসেবে দান করেছেন। আর এই উপহার স্রেফ তাঁরই হাবীব-এ-আকরাম সাল্লাল্লাহু আলাইহি ওয়াসাল্লাম-এর জন্যে খাসভাবে দানকৃত; অন্য কেউই যে এর হক্কদার নন, তা সূরা হাশরের ৬ষ্ঠ আয়াতে করীমায় ব্যক্ত হয়েছে। আমাদের ফখরে কায়নাত সাল্লাল্লাহু আলাইহি ওয়াসাল্লাম এধরনের সমস্ত সম্পত্তি এমনভাবে ব্যয় ও বণ্টন করেছেন যা ইসলামের সাথে সঙ্গতিপূর্ণ, আর তিনি (বেসাল শরীফে) রেখে গিয়েছেন যা আজকে বাকি আছে। ওই গনীমত হতে তাঁর পরিবারসদস্যদের ন্যায্য চাহিদার পরিমাণ আলাদা করে তিনি বায়তুল মাল হতে ভাতা বরাদ্দপ্রাপ্তদের মাঝে বাকিটুকু বণ্টন করেছিলেন। এ বিষয়ে আপনারা কী বলেন? রাসূলুল্লাহ সাল্লাল্লাহু আলাইহি ওয়াসাল্লাম হলে কি এক্ষেত্রে একই কাজ করতেন না? খলীফার এ প্রশ্নের উত্তরে (দরবারে) উপস্থিত সবাই হ্যাঁ বলেন।\n\n\n”খলীফা হযরত উমর ফারূক রাদ্বিয়াল্লাহু আনহু তাঁর আলোচনায় আরো বলেন: ‘রাসূলুল্লাহ সাল্লাল্লাহু আলাইহি ওয়াসাল্লাম-এর বেসাল শরীফ হলে হযরত আবূ বকর সিদ্দীক্ব রাদ্বিয়াল্লাহু আনহু রাষ্ট্রের কর্তৃত্বভার গ্রহণ করেন। তিনি মহানবী সাল্লাল্লাহু আলাইহি ওয়াসাল্লাম-এর পদাঙ্ক অনুসরণ করেন এবং একই পদ্ধতিতে শাসন পরিচালনা করেন। তাঁর বেসাল শরীফ পর্যন্ত তিনি এক নিখুঁত প্রশাসন ব্যবস্থা চালু রাখেন। এক্ষণে আপনারা দু জন (সর্ব-হযরত আব্বাস ও আলী রাদ্বিয়াল্লাহু আনহুমা) আমাকে বলতে বলছেন, আমার কাছ থেকে এর ফায়সালা কামনা করছেন। যেহেতু অাপনারা দু জন একই প্রশ্ন জিজ্ঞেস করেছেন, সেহেতু আপনাদের উভয়ের জন্যে একটি উত্তর-ই থাকা উচিত। হযরত আব্বাস রাদ্বিয়াল্লাহু আনহু, আপনি এখানে উপস্থিত হয়েছেন আপনারই ভাতিজা হযরত আলী কাররামা আল্লাহু ওয়াজহাহুল করীম-এর অধিকার সম্পর্কে জিজ্ঞেস করতে; আর হযরত আলী কাররামা আল্লাহু ওয়াজহাহুল করীম, আপনি এসেছেন আপনারই স্ত্রীর হক্ক, যেটা তাঁর পিতা সাল্লাল্লাহু আলাইহি ওয়াসাল্লাম-এর উত্তরাধিকার, সেটা সম্পর্কে প্রশ্ন করতে। আমি আপনাদের সামনে উদ্ধৃত করেছি হাদীস শরীফ – আমরা আম্বিয়া আলাইহিস সালাম-বৃন্দ (বেসাল শরীফে) কোনো উত্তরাধিকার রেখে যাই না…..যা আপনারা শুনেছেন বলে স্বীকার করেছেন। এরপর আমি আপনাদের জানিয়েছি আমাদের আকা ও মওলা হযরতে রাসূলুল্লাহ সাল্লাল্লাহু আলাইহি ওয়াসাল্লাম-এর হেদায়াতপ্রাপ্ত খলীফা হযরত আবূ বকর রাদ্বিয়াল্লাহু আনহু-এর গৃহীত (রাষ্ট্রীয়) নীতি সম্পর্কে। যেদিন থেকে আমি খলীফার দায়িত্বভার গ্রহণ করেছি, সে সময় হতে আমি পূর্ববর্তী ওই একই নীতি আপনাদের দ্বারা অনুসরণ করানোর সিদ্ধান্ত বাস্তবায়নে ব্রত হয়েছি।’ ফলে হযরত উসমান রাদ্বিয়াল্লাহু আনহু ও তাঁর বন্ধুদের সামনে খলীফা উমর রাদ্বিয়াল্লাহু আনহু সর্ব-হযরত আলী কাররামা আল্লাহু ওয়াজহাহুল করীম ও আব্বাস রাদ্বিয়াল্লাহু আনহু-এর জিজ্ঞাসার উত্তর দিয়েছিলেন এ কথা বলে যে, তাঁদেরকে এই দায়িত্ব দেয়া হয়েছে ওই আরোপিত নীতির ভিত্তিতেই। খলীফা তাঁদের উদ্দেশ্যে আরো বলেন, ‘এখন আপনারা যদি এখানে আসেন ওই আরোপিত নীতির পরিপন্থী কোনো অনুমতি নেয়ার লক্ষ্যে, তাহলে আমি আসমান ও জমিনের স্রষ্টার মাহাত্ম্যের ওপর শপথ করে বলছি যে আল্লাহ ও তাঁর রাসূল সাল্লাল্লাহু আলাইহি ওয়াসাল্লাম-এর ইচ্ছের বিরোধী কোনো কিছু করার অনুমতি আমি মঞ্জুর করবো না। আপনারা এ দায়িত্ব পালনে অক্ষম হলে এটা (অর্থাৎ, বনূ নাদরের সম্পত্তি) আমায় ফেরত দিন! আমি আপনাদের প্রয়োজন মেটাতে বাধ্য থাকবো!’ হযরত উরওয়া তাবন-এ-যুবায়র রাদ্বিয়াল্লাহু আনহু-কে এই ঘটনাটি সম্পর্কে জিজ্ঞেস করা হলে তিনি হযরত মালিক বিন আউস রাদ্বিয়াল্লাহু আনহু ঠিক যেমনটি শুনেছিলেন, তেমনিভাবে হুবহু/পুনরায় বর্ণনা করেন।[১৬]\n\n[১৬] (ক) বুখারী : আস সহীহ, ৫:১৫০ হাদীস নং ১২৭৪।\n\n(খ) মুসলিম : আস সহীহ, ১৩:১০৫ হাদীস নং ৪৭৮৬।\n\n(গ) আবু দাউদ : আস সুনান, ১২:৩০৫ হাদীস নং ৪০৭৪।\n\n(ঘ) আল খতিব : মিশকাতুল মাসাবীহ, ১:১৯ হাদীস নং ৮৫।\n\n(ঙ) আহমদ: আল ‍মুসনাদ, ৩:২১ হাদীস নং ১০১৫।\n\n(চ)আব্দুর রাযযাক: আল মুসান্নাফ, ১১:১১৫।\n\n(ছ) নাসায়ী : আস সুনান, ৬:৫১৬।\n\n\n অধিকন্তু, তিনি রাসূলে খোদা সাল্লাল্লাহু আলাইহি ওয়াসাল্লাম-এর স্ত্রী হযরত মা আয়েশা রাদ্বিয়াল্লাহু আনহা-এর প্রদত্ত বিবরণ-ও এতে যোগ করেন: ‘একদিন আযওযাজে মুতাহহারাত তথা রাসূল সাল্লাল্লাহু আলাইহি ওয়াসাল্লাম-এর পবিত্র স্ত্রীবৃন্দ আমাকে আমার বাবা ও সে সময়কার খলীফা হযরত আবূ বকর রাদ্বিয়াল্লাহু আনহু-এর কাছে প্রেরণ করেন এই বিষয়টি জানতে যে তাঁরা গনীমত হতে কে কী অংশ বরাদ্দ পাবেন। খলীফা রাদ্বিয়াল্লাহু আনহু জিজ্ঞেস করেন, ‘তুমি কি জনাবে হক্ব (মানে খোদাতা’লা)-কে ভয় পাও না? আমাদের আকা ও মওলা হযরতে রাসূলে খোদা সাল্লাল্লাহু আলাইহি ওয়াসাল্লাম হাদীস শরীফে এরশাদ ফরমান – আমরা আম্বিয়া আলাইহিস সালাম-বৃন্দ (বেসাল শরীফে) কোনো উত্তরাধিকার রেখে যাই না – যা প্রতীয়মান করে যে তোমার কোনো (ওয়ারিসী) অংশ নেই। তুমি কি এই হাদীস শরীফটি স্মরণ করতে পারো?’ (খলীফার) এই অস্বীকৃতির পরে আমি (মা আয়েশা) হাদীসটি মনে করতে সক্ষম হই এবং ফিরে আসি।\n\n\n”এসব স্পষ্ট দলিল সত্ত্বেও এগুলোর একগুঁয়ে অস্বীকারকারী লোকেরা যে নিশ্চিতভাবে বৈরীভাবাপন্ন, তা প্রমাণের জন্যে আমি (শায়খ সুওয়াইদী) বুখারী শরীফের হাদীসটি হুবহু উদ্ধৃত করেছি। হযরত আবূ বকর সিদ্দীক্ব রাদ্বিয়াল্লাহু আনহু সরাসরি এটা রাসূলুল্লাহ সাল্লাল্লাহু আলাইহি ওয়াসাল্লাম-এর কাছ থেকে শুনেছিলেন। তাই তাঁর কাছে এটা সবচেয়ে নির্ভরযোগ্য দলিল ছিলো। কেননা দ্বীনী জ্ঞান শিক্ষার তিনটি উপায় বিদ্যমান: প্রথমতঃ (প্রত্যক্ষ করার মাধ্যমে) জেনে বা উপলব্ধি করে; দ্বিতীয়তঃ মানুষের কাছ থেকে শুনে; এবং তৃতীয়তঃ মহানবী সাল্লাল্লাহু আলাইহি ওয়াসাল্লাম-এর কাছ থেকে শুনে। হযরত মা ফাতেমা রাদ্বিয়াল্লাহু আনহা-এর এই হাদীসটি না শোনার ব্যাপারটি মোটেও এর অনস্তিত্বকে ইঙ্গিত করে না। বরঞ্চ সর্ব-হযরত আলী কাররামা আল্লাহু ওয়াজহাহু ও আব্বাস রাদ্বিয়াল্লাহু আনহু-এর সমর্থন এবং হযরত মা আয়েশা রাদ্বিয়াল্লাহু আনহু কর্তৃক হুযূর সাল্লাল্লাহু আলাইহি ওয়াসাল্লাম-এর অন্যান্য বিবি সাহেবা রাদ্বিয়াল্লাহু আনহুন্না-কে বুঝিয়ে নিজেদের অধিকার দাবি করা হতে ফিরিয়ে আনার ঘটনা হতে এই হাদীসের নির্ভরযোগ্যতা সম্পর্কে কোনো সন্দেহ-ই আর অবশিষ্ট নেই। উপরন্তু, মা ফাতেমা রাদ্বিয়াল্লাহু আনহা তাঁর দাবির পক্ষে দু জন মহিলাকে সাক্ষীস্বরূপ হাজির করেছিলেন মর্মে আপনার (মানে ইরানী প্রধান মোল্লার) বক্তব্য একদম ভুল। কেননা তিনি যে দু জনকে সাক্ষীস্বরূপ প্রস্তাব করেছিলেন, তাঁরা হলেন হযরত আলী কাররামা আল্লাহু ওয়াজহাহুল করীম ও হযরত উম্মে আয়মান রাদ্বিয়াল্লাহু আনহা। এঁদের মধ্যে হযরত উম্মে আয়মান রাদ্বিয়াল্লাহু আনহা-ই কেবল মহিলা। এই তথ্য শিয়া পণ্ডিত ইবনে মোতাহহের হাসান বিন ইঊসুফ হুল্লী কৃত ‘নাহজুল হক্ক’ বইটিতেও লিপিবদ্ধ আছে। সর্বোপরি, এটা যুক্তিতর্ক করার ইসলামী পদ্ধতি/পন্থা নয়। কেন নয়, তা নিচের ঘটনাটি ব্যাখ্যা করে: একবার খলীফা আলী কাররামা আল্লাহু ওয়াজহাহু জনৈক ইহুদীর বিরুদ্ধে লৌহবর্ম-বিষয়ক একটি মামলা দায়ের করেন। তাতে তিনি নিজ পুত্র হযরত হাসান রাদ্বিয়াল্লাহু আনহু ও আপন গোলাম আম্বারকে সাক্ষী হিসেবে প্রস্তাব করেন। কাজী (বিচারক) শুরায়হ যিনি ওই মামলার বিচারক ছিলেন, তিনি মামলা খারিজ করে দেন এই বলে যে  وأما شاهدة ابنك لك فلا نجيزها ইসলামী বিধান মোতাবেক পিতার পক্ষে পুত্র সাক্ষী হতে পারেন না।[ কানযুল উম্মাল : ২৬] আর তাই ওই সময়কার খলীফা হযরত আলী কাররামা আল্লাহু ওয়াজহাহু ইসলামী এই বিধান মোতাবেক রায় মেনে নেন। [ইবনে মুতাহহের-এ-হুল্লী’র জন্ম ৬৮৪ হিজরী সালে এবং মৃত্যু ৭২৬ হিজরী সালে (১২২৬ খৃষ্টাব্দ)। তিনি ইমামীয়া দলভুক্ত ছিলেন এবং শত শত বই লিখেছিলেন। কাজী শুরায়হ’কে খলীফা হযরত উমর ফারূক্ব রাদ্বিয়াল্লাহু আনহু কুফা নগরীর বিচারক পদে নিয়োগ দেন, যেখানে তিনি প্রায় ৬০ বছর দায়িত্ব পালন করেন। তিনি ৮৭ হিজরী সালে ১০০ বছর বয়সে বেসালপ্রাপ্ত হন।তিনি কিন্তু ইমামে আযম হযরত আবূ হানীফা রহমতুল্লাহি আলাইহি-এর বন্ধু কাজী শুরায়হ নন। হযরত ইমামের সময়কার খলীফা মনসূর (দ্বিতীয়) কাজী শুরায়হ’কে কুফা নগরীর কাজী পদে নিয়োগ দেন। তিনি ৯৫ হিজরী সালে জন্মগ্রহণ করেন এবং ১৭৭ হিজরী মোতাবেক ৭৯৩ খৃষ্টাব্দ সালে কুফায় ইন্তেক্বাল করেন।]\n\n\n“এক্ষণে ধরা যাক, এসব প্রামাণিক দলিলকে বিবেচনায় নেয়া হয়নি এবং খলীফা আবূ বকর সিদ্দীক্ব রাদ্বিয়াল্লাহু আনহু জোর-জবরদস্তি ফাদাক নামের খেজুরের বাগানটি অধিগ্রহণ করেছিলেন; এমতাবস্থায় হযরত আলী কাররামা আল্লাহু ওয়াজহাহু সমস্ত ক্ষমতা গ্রহণ করে খলীফা হওয়ার পর কেন তা সর্ব-ইমাম হাসান রাদ্বিয়াল্লাহু আনহু ও হুসাইন রাদ্বিয়াল্লাহু আনহু-এর কাছে ফিরিয়ে দেননি? কেন তাঁর পূর্ববর্তী তিনজন খলীফার কৃত ওই কর্মটিতে তিনি পরিবর্তন সাধন করেননি? ফাদাক খেজুরের বাগান বিষয়ে হযরত আলী কর্তৃক তাঁর পূর্ববর্তী তিন খলীফার অনুসৃত নীতিটি গ্রহণ করার দরুন এ বাস্তবতা পরিস্ফুট হয় যে বাগানটি হযরত আবূ বকর রাদ্বিয়াল্লাহু আনহু জোরপূর্বক কেড়ে নেননি।"},{"1":"অকাট্য প্রামাণ্য দলিল -০৪","2":"অতঃপর ইরানী প্রধান মোল্লা বলেন:\n\n\n৫/ – “যে ব্যক্তি রাসূলুল্লাহ সাল্লাল্লাহু আলাইহি ওয়াসাল্লাম-এর বিধান প্রত্যাখ্যান করার অপচেষ্টা করেছেন, তার পক্ষে খলীফা হওয়াটা সহীহ (গ্রহণযোগ্য) হবে কি?”\n\n\nআমি (শায়খ সুওয়াইদী) উত্তরে বলি, “না, কখনোই হবে না।”\n\n\nএমতাবস্থায় ইরানী প্রধান মোল্লা বলেন, “তাহলে এটা কীভাবে সহীহ হতে পারে যে উমর (ইবনে খাত্তাব) যিনি হযরত আবূ হুরায়রা রাদ্বিয়াল্লাহু আনহু-কে প্রহার করে (রাসূলুল্লাহ সাল্লাল্লাহু আলাইহে ওয়া সাল্লামের) হুকুম পালনে বাধা দিয়েছিলেন, তিনি খলীফা হতে পেরেছিলেন? হুযূর পাক সাল্লাল্লাহু আলাইহি ওয়াসাল্লাম নিজের চপ্পল মোবারক হযরত আবূ হুরায়রা রাদ্বিয়াল্লাহু আনহু-কে দিয়ে বলেছিলেন, ‘এগুলো নিয়ে যাও! সুসংবাদ জানিয়ে দাও যে যারা কলেমায়ে শাহাদাতে বিশ্বাস করে, তারা বেহেশতে প্রবেশ করবে!’ হযরত আবূ হুরায়রা রাদ্বিয়াল্লাহু আনহু যখন এই আদেশ কার্যকর করতে যাবেন, তখন-ই তিনি উমরের সাক্ষাৎ পান। উমর তাঁকে জিজ্ঞেস করেন তিনি কোত্থেকে এসেছেন এবং কোথায় যাচ্ছেন। তিনি তাঁর প্রতি আরোপিত দায়িত্ব ও কর্তব্যের কথা জানানোর পর উমর তাঁর বুকে হাত দ্বারা একটি আঘাত করে তাঁকে মাটিতে ফেলে দেন, আর তাঁকে ফেরত যেতে বলেন। এতে হযরত আবূ হুরায়রা রাদ্বিয়াল্লাহু আনহু অত্যন্ত ক্ষুব্ধ হন। রাসূলুল্লাহ সাল্লাল্লাহু আলাইহি ওয়াসাল্লাম-এর কাছে ফিরে তিনি সব (ঘটনা) জানান। হাফেয (হাদীসশাস্ত্র-বিশারদ) মুহাম্মদ বিন আবী নাসর হামীদী আন্দালুসী মালেকী (ইন্তেক্বাল: ৪৮৮ হিজরী/১০৯৫ খৃষ্টাব্দ) প্রণীত ‘আল-জামে’উ বয়ান আস্ সহীহাইন’ পুস্তকে হযরত আবূ হুরায়রা রাদ্বিয়াল্লাহু আনহু-এর কথা উদ্ধৃত হয়েছে এভাবে: আবূ বকর, উমর ও আমি মহানবী সাল্লাল্লাহু আলাইহি ওয়াসাল্লাম-এর সান্নিধ্যে উপবিষ্ট ছিলাম। ফখরে কায়নাত সাল্লাল্লাহু আলাইহি ওয়াসাল্লাম উঠে দাঁড়িয়ে স্থানত্যাগ করেন। তিনি আর ফিরে আসেননি। এমতাবস্থায় আমরা উৎকণ্ঠিত হই এবং তাঁর খোঁজে বের হই। আমি অন্যদের চেয়ে বেশি অগ্রসর ছিলাম, আর বনূ নাজ্জার গোত্রভুক্ত জনৈক আনসার সাহাবী’র (মালিকানাধীন বাড়ির) দেয়াল না পৌঁছুনো পর্যন্ত হাঁটছিলাম। (ওই বাড়ির) দরজার খোঁজে আমি চারদিকে ঘুরতে লাগলাম। এমন সময় আমি রাবি’আ’কে একটি ছোট দরজা দিয়ে ভেতরে প্রবেশ করতে দেখি, আর আমিও তাকে অনুসরণ করি। ভেতরে আমি মহানবী সাল্লাল্লাহু আলাইহি ওয়াসাল্লাম-কে দেখতে পাই। তিনি আমায় তাঁর কাছে ডাকেন। অতঃপর তাঁর মোবারক চপ্পল জোড়া অামায় দিয়ে বলেন, ‘এগুলো নিয়ে যাও! যাদের সাথে তোমার সাক্ষাৎ হবে, তাদের সবাইকে শুভ সংবাদ দেবে যে কলেমায়ে শাহাদাতে বিশ্বাসী (ঈমানদার) ব্যক্তিবর্গ বেহেশতে প্রবেশ করবে!’ (রাসূল সাল্লাল্লাহু আলাইহে ওয়া সাল্লামের এই আদেশ পালনার্থে) আমি বের হই। প্রথমেই হযরত উমরের দেখা পাই। আমি কোথায় যাচ্ছি তা তিনি আমায় জিজ্ঞেস করেন। আমি যখন জানাই যে ঈমানদারদের কাছে সুসংবাদ দিতে যাচ্ছি, তৎক্ষণাৎ তিনি আমায় আঘাত করেন এবং ফিরে যেতে বলেন। আমি কাঁদতে কাঁদতে ফিরে যাই। হুযূর পাক সাল্লাল্লাহু আলাইহি ওয়াসাল্লাম-এর কাছে এই ঘটনা বর্ণনাকালে উমর-ও সেখানে উপস্থিত হন এবং (সব) কথা শোনেন। রাসূলুল্লাহ সাল্লাল্লাহু আলাইহি ওয়াসাল্লাম উমরকে তিনি কী করেছেন সে সম্পর্কে প্রশ্ন করেন। জবাবে উমর বলেন: ’এয়া রাসূলাল্লাহ সাল্লাল্লাহু আলাইহি ওয়াসাল্লাম! আমার পিতা-মাতাকে আপনার জন্যে ক্বুরবান করতে অামি প্রস্তুত আছি! আপনি কি আপনার আশীর্বাদপূর্ণ চপ্পল জোড়া আবূ হুরায়রাকে দিয়ে এই শুভসংবাদ প্রদান করতে আদেশ করেছিলেন যে যাদের অন্তরে কলেমায়ে শাহাদাতের প্রতি ঈমান আছে তারা বেহেশতে প্রবেশ করবেন?’ রাসূল সাল্লাল্লাহু আলাইহি ওয়াসাল্লাম ‘হ্যাঁ’ বলার পর উমর বলেন, ‘হে রাসূল সাল্লাল্লাহু আলাইহি ওয়াসাল্লাম! অনুগ্রহ করে এ কাজ করবেন না! আমি আশঙ্কা করি যে যারা এটা শুনবে, তারা এর প্রতি আস্থা রেখে ফরয ও ওয়া’জিব (এবাদত-বন্দেগী) পালনে শিথিল হয়ে পড়বে। দয়া করে তাদেরকে তাদের (নিজেদের) মতো ছেড়ে দিন!’ অতঃপর মহানবী সাল্লাল্লাহু আলাইহি ওয়াসাল্লাম বলেন, ‘ঠিক আছে, তাদেরকে ছেড়ে দাও (নিজেদের মতো)!’ যথাযথ মনোযোগসহ খেয়াল করলে এটা কি বোঝা যায় না যে উমরের এই আচরণ দ্বারা আল্লাহ ও তাঁর রাসূল সাল্লাল্লাহু আলাইহি ওয়াসাল্লাম-এর আদেশকে প্রত্যাখ্যান করা হয়েছে? এই আচরণ ঐশী বিধানের বিরোধিতা নয় কি? তাহলে এই ধরনের ব্যক্তিকে খলীফা করে মুসলমানদের বিষয়াদি তার হাতে অর্পণ করাটা অনুমতিপ্রাপ্ত হয় কীভাবে?”\n\n\nআমি (শায়খ সুওয়াইদী) জবাবে বলি: “হযরত উমর ফারূক্ব রাদ্বিয়াল্লাহু আনহু-এর এই আচরণটি হুযূর পাক সাল্লাল্লাহু আলাইহি ওয়াসাল্লাম-এর আদেশ প্রত্যাখ্যান করা বোঝায় না; অবাধ্যতা-ও ইঙ্গিত করে না। তিনি তাঁর মতামত, তাঁরই আশঙ্কা রাসূলুল্লাহ সাল্লাল্লাহু আলাইহি ওয়াসাল্লাম-এর খেদমতে পেশ করেছিলেন মাত্র। তাঁর এই মতামত গৃহীত বা প্রত্যাখ্যাত হবে রাসূলুল্লাহ সাল্লাল্লাহু আলাইহি ওয়াসাল্লাম-এর চূড়ান্ত ও অপরিবর্তনীয় আদেশের ভিত্তিতেই। চূড়ান্ত ভদ্রতা, কোমলতা ও গভীর শ্রদ্ধার ইঙ্গিতবহ ’এয়া রাসূলাল্লাহ সাল্লাল্লাহু আলাইহি ওয়াসাল্লাম! আমার পিতা-মাতাকে আপনার জন্যে ক্বুরবান করতে অামি প্রস্তুত আছি!’ – এ কথাটি বলে তিনি বুঝিয়েছেন যে তিনি মহানবী সাল্লাল্লাহু আলাইহি ওয়াসাল্লাম-এর আদেশ যে কোনোভাবেই পালন করতে প্রস্তুত। পক্ষান্তরে, রাসূলুল্লাহ সাল্লাল্লাহু আলাইহি ওয়াসাল্লাম-ও হযরত উমর রাদ্বিয়াল্লাহু আনহু-কে তাঁর আচরণের সূত্রে তিরস্কার করেননি; বরঞ্চ তিনি তাঁর মতামত মুসলমানদের জন্যে উপকারী বিবেচনায় গ্রহণ করে নিয়েছেন। অতঃপর তিনি হযরত আবূ হুরায়রা রাদ্বিয়াল্লাহু আনহু-কে আদেশ করেন, ‘চপ্পল জোড়া ছাড়ো, আর এ কথা (কাউকেই) বলো না!’\n\n\nএধরনের আচরণ কেবল হযরত উমর ফারূক্ব রাদ্বিয়াল্লাহু আনহু-এর ক্ষেত্রেই খাস্ (সুনির্দিষ্ট) নয়; অধিকাংশ সাহাবা-এ-কেরাম রাদ্বিয়াল্লাহু আনহুম-ই অনুরূপ কাজ করেছেন। আর আমাদের আকা ও মওলা হযরতে রাসূলে করীম সাল্লাল্লাহু আলাইহি ওয়াসাল্লাম তাঁদের বেশির ভাগকেই গ্রহণ করে নিয়েছিলেন। বুখারী ও মসলিম শরীফ হাদীসগ্রন্থ দুটোতে মহানবী সাল্লাল্লাহু আলাইহি ওয়াসাল্লাম এরশাদ ফরমান,\n\n\nقَالَ مَا مِنْكُمْ مِنْ أَحَدٍ مَا مِنْ نَفْسٍ مَنْفُوسَةٍ إِلَّا كُتِبَ مَكَانُهَا مِنْ الْجَنَّةِ وَالنَّارِ وَإِلَّا قَدْ كُتِبَ شَقِيَّةً أَوْ سَعِيدَةً فَقَالَ رَجُلٌ يَا رَسُولَ اللَّهِ أَفَلَا نَتَّكِلُ عَلَى كِتَابِنَا وَنَدَعُ الْعَمَلَ فَمَنْ كَانَ مِنَّا مِنْ أَهْلِ السَّعَادَةِ فَسَيَصِيرُ إِلَى عَمَلِ أَهْلِ السَّعَادَةِ وَأَمَّا مَنْ كَانَ مِنَّا مِنْ أَهْلِ الشَّقَاوَةِ فَسَيَصِيرُ إِلَى عَمَلِ أَهْلِ الشَّقَاوَةِ قَالَ أَمَّا أَهْلُ السَّعَادَةِ فَيُيَسَّرُونَ لِعَمَلِ السَّعَادَةِ وَأَمَّا أَهْلُ الشَّقَاوَةِ فَيُيَسَّرُونَ لِعَمَلِ الشَّقَاوَةِ ثُمَّ قَرَأَ\n\n\n{ فَأَمَّا مَنْ أَعْطَى وَاتَّقَى وَصَدَّقَ بِالْحُسْنَى }\n\n\n‘এই দুনিয়াতে আগমনকারী প্রত্যেক ব্যক্তির জন্যে বেহেশ্ত নয়তো দােযখে একটি স্থান বরাদ্দ করা আছে।’ উপস্থিত শ্রোতাদের মধ্যে কেউ একজন আরয করেন, ‘এয়া রাসূলাল্লাহ সাল্লাল্লাহু আলাইহি ওয়াসাল্লাম! তাহলে আমাদের কি উচিত নয় এবাদত-বন্দেগী ছেড়ে অপেক্ষা করা এবং আল্লাহ যেখানে বরাদ্দ করেছেন সেখানেই গমন করা?’ এর প্রত্যুত্তরে হুযূর পাক সাল্লাল্লাহু আলাইহি ওয়াসাল্লাম বলেন, ‘তোমাদের এবাদত-বন্দেগী তোমরা ছেড়ে দিও না! কেননা যারা বেহেশতে যাবার তাদেরকে এমন কাজ করানো হবে যা দ্বারা তারা বেহেশতী হবে; আর যারা দোযখী হবার, তারা এমন কাজ করবে যা দ্বারা তারা দোযখে গমন করবে।’ অতঃপর মহানবী সাল্লাল্লাহু আলাইহি ওয়াসাল্লাম সূরা ওয়াল-লাইলি’র পঞ্চম আয়াতে করীমাখানি পাঠ করেন। [১৭]\n\n[ ১৭] মুসলিম : আস সহীহ, ৭:২০২ হাদীস নং ২১২।\n\n\nমহানবী সাল্লাল্লাহু আলাইহি ওয়াসাল্লাম-এর এই কথারই অনুরূপ ছিলো হযরত উমর ফারূক্ব রাদ্বিয়াল্লাহু আনহু-এর ওই উত্তরটি। বস্তুতঃ তিনি এই হাদীস শরীফের ওপর নির্ভর করেই তাঁর ওই মতামত ব্যক্ত করেছিলেন। অর্থাৎ, তিনি বলতে চেয়েছিলেন, ‘এয়া রাসূলাল্লাহ সাল্লাল্লাহু আলাইহি ওয়াসাল্লাম! আমরা আপনার কাছ থেকে শিখেছি যে অজ্ঞদের কাছে এধরনের শুভ সংবাদ প্রদান করা সঠিক হবে না। আমি আশঙ্কা করি যে তাদের বেশির ভাগ-ই কলেমায়ে শাহাদাতের ওপর নির্ভর করে ফরয ও ওয়াজিব এবাদত-বন্দেগীকে অবহেলা করবে এবং ফলশ্রুতিতে তারা দ্বীন-ইসলামের বিধিবিধান পালনে শিথিল হয়ে পড়বে।’ হযরত উমর রাদ্বিয়াল্লাহু আনহু-এর সৎ উদ্দেশ্য যে এটাই ছিলো, তা মহানবী সাল্লাল্লাহু আলাইহি ওয়াসাল্লাম কর্তৃক গৃহীত হয়, আর তাই এই বিষয়টিতে হযরত উমর রাদ্বিয়াল্লাহু আনহু-এর অনুমোদন না থাকাকে স্বাগত-ও জানানো হয়।\n\n\nহযরত ইমামে আলী কাররামা আল্লাহু ওয়াজহাহুল করীম-ও অনুরূপ অনেক বক্তব্য রেখেছিলেন, যেগুলোকে (বাহ্যতঃ) অসম্মানসূচক/অশ্রদ্ধাজ্ঞাপক বিবেচনা করা হতে পারে। বস্তুতঃ তাঁর এধরনের বক্তব্যের সূত্র ধরেই নওয়াসিব নামের খারেজী উপদলটি তাঁর বিষোদগার করে থাকে। আবদুল হামীদ না’জি নিজ পুস্তকে ইমামে আলী কাররামা আল্লাহু ওয়াজহাহু-এর বক্তব্যগুলো উদ্ধৃত করে সেগুলোর দলিলভিত্তিক খণ্ডনের অপচেষ্টা করেছিলো। আন্দালুসীয় আলেম আলী বিন আহমদ ইবনে হাযম [৩৮৪-৪৫৬ হিজরী/১০৬৪ খৃষ্টাব্দ; প্রায় ৪০০ কেতাব প্রণেতা] নিজ ‘তাফসীল’গ্রন্থে এবং শিয়া পণ্ডিত শরীফ মুরতযা আপন ‘তানযীহুল আম্বিয়া’ পুস্তকে এসব সমালোচনার জবাব দেন এবং না’জিকে খণ্ডন করেন। আপনি (ইরানী প্রধান মোল্লা) যদি চান, আমি এসব উত্তরের অনেক উদাহরণ আপনাকে দিতে পারবো।”\n\n\n৬/ – অতঃপর ইরানী প্রধান মোল্লা প্রসঙ্গ পাল্টে বলেন: “আল্লাহতা’লা ও তাঁর রাসূল সাল্লাল্লাহু আলাইহি ওয়াসাল্লাম যে বিষয়কে হালাল (অনুমতিপ্রাপ্ত) করেছেন, সেটাকে আমীরুল মু’মেনীন বলে দাবিদার কারো পক্ষে হারাম তথা নিষিদ্ধ করাটা ন্যায়সঙ্গত কি?”\n\n\nআমি জিজ্ঞেস করি: “সেটা কী?”\n\n\nতিনি উত্তর দেন, “উমর ইবনে খাত্তাব মোত’আ বিবাহ নিষিদ্ধ করেন, যেটাকে আল্লাহ ও তাঁর রাসূল সাল্লাল্লাহু আলাইহি ওয়াসাল্লাম হালাল করেছিলেন এবং ক্বুরআন ও সুন্নাহ’তে যা (আদিষ্ট বলে) ঘোষিত হয়েছিলো [জরুরি নোট: মোত’আ বিবাহ প্রথা শিয়া সম্প্রদায়ের অনুশীলিত একটি অস্থায়ী বৈবাহিক চুক্তি]। আল্লাহতা’লার আদেশের বিরোধিতা ছাড়া এটাকে ভিন্নতর আর কী ব্যাখ্যা দেয়া যায়? এরকম ব্যক্তিকে মুসলমান বলা যায় কি? তিনি (কখনো) আমীরুল মু’মেনীন হতে পারেন কি?”\n\n\nএমতাবস্থায় ইরানী প্রধান মোল্লাকে আমি নিম্নের জবাবটি প্রদান করি: “মুহাদ্দীস ইবনে মা’জাহ (মুহাম্মদ বিন এয়াযীদ ২০৯ হিজরীতে ক্বাযভিন অঞ্চলে জন্মগ্রহণ করেন এবং ২৭৩ হিজরী/৮৮৬ খৃষ্টাব্দে বেসালপ্রাপ্ত হন; সিহাহ সিত্তা ৬টি বিশুদ্ধ হাদীসগ্রন্থের মধ্যে তাঁর রচিত ‘সুনান’ একটি)-এর প্রসিদ্ধ ’মুসনাদ’ গ্রন্থে যেমনটি ব্যাখ্যা করা হয়েছে, খলীফা হিসেবে হযরত উমর ফারূক্ব রাদ্বিয়াল্লাহু আনহু বলেন, ‘ফখরে আলম সাল্লাল্লাহু আলাইহে ওয়া সাল্লাম আমাদের জন্যে তিনবার মোত’আ বিবাহকে হালাল করেন, আর তিনবার হারাম করেন। ওয়াল্লাহি (আল্লাহ’র শপথ), আমি যদি শুনতে পাই কোনো বিবাহিত পুরুষ তার গৃহে কোনো নারীকে মোত’আ বিয়ে দ্বারা বন্দি করে রেখেছে, তাহলে আমি ইসলামী রজমের বিধান বলবৎ করবো এবং তাকে পাথর নিক্ষেপ করে হত্যা করবো।’ খলীফার এই মন্তব্যে তিনি মোত’আ বিবাহ নিষিদ্ধ করেছিলেন মর্মে তথ্য প্রকাশ পায় না। বরঞ্চ এতে প্রতীয়মান হয় তিনি মোত’আ বিয়ের অনুমতি দেননি এ কারণে যে রাসূলুল্লাহ সাল্লাল্লাহু আলাইহি ওয়াসাল্লাম সেটাকে নিষিদ্ধ করেছিলেন। সকল সাহাবা-এ-কেরাম রাদ্বিয়াল্লাহু আনহুম-ই খলীফার এই বক্তব্যকে সমর্থন করেন, ব্যতিক্রম শুধু হযরত আবদুল্লাহ ইবনে আব্বাস রাদ্বিয়াল্লাহু আনহুমা। তিনি ছাড়া আর কেউই এই সিদ্ধান্তের বিরোধিতা করেননি। আর পরবর্তী পর্যায়ে তিনিও এব্যাপারে একমত হন; ফলে এটা আসহাবে কেরাম রাদ্বিয়াল্লাহু আনহুম-এর সর্বসম্মত সিদ্ধান্তে পরিণত হয়। সহীহ বুখারী পুস্তকে হযরত আলী কাররামা আল্লাহু ওয়াজহাহু হতে বর্ণিত হয়েছে যে\n\n\nعَنْ عَلِيٍّ أَنَّهُ سَمِعَ ابْنَ عَبَّاسٍ يُلَيِّنُ فِي مُتْعَةِ النِّسَاءِ فَقَالَ مَهْلًا يَا ابْنَ عَبَّاسٍ فَإِنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ نَهَى عَنْهَا\n\n\nতিনি হযরত আবদুল্লাহ ইবনে আব্বাস রাদ্বিয়াল্লাহু আনহুমা-কে বলেন, ‘তুমি ভুল করেছো। আমাদের ফখরে আলম সাল্লাল্লাহু আলাইহি ওয়াসাল্লাম মোত’আ বিয়ে নিষিদ্ধ করেছিলেন।’[১৮]\n\n[ ১৮] আল কুরআন : আল মু‘মীনূন, ২৩:৫।\n\n\n হযরত আলী কাররামা আল্লাহু ওয়াজহাহুল করীম-এর এই কথায় হযরত ইবনে আব্বাস রাদ্বিয়াল্লাহু আনহুমা-ও এই সিদ্ধান্তের সাথে ঐকমত্য পোষণ করেন এবং স্বীকার করেন যে পরবর্তীকালে মোত’আ বিয়েকে হারাম করা হয়েছিলো।”\n\n\nআমি আরো বলি, “উপরন্তু, মুহাদ্দেস সুলাইমান বিন আহমদ তাবারানী (২৬০ হিজরী সালে তাবারিয়্যা অঞ্চলে জন্মগ্রহণ করেন এবং ৩৬০ হিজরী/৯৭১ খৃষ্টাব্দে ইসফাহানে বেসালপ্রাপ্ত হন) এবং সুলাইমান বিন দা’উদ তায়্যা’লিসী (২০২ হিজরীতে বেসালপ্রাপ্ত) নিজেদের বইপত্রে হযরত সাঈদ বিন জুবায়র রাদ্বিয়াল্লাহু আনহু-কে উদ্ধৃত করেন, যিনি বলেন: আমি হযরত আবদুল্লাহ ইবনে আব্বাস রাদ্বিয়াল্লাহু আনহুমা-কে বলি, ‘আমি কখনো বলতে পারতাম না যে মোত’আ নিকাহ ছিলো হালাল; আর আপনারও এ কথা বলা উচিত হয়নি যে এটা হালাল। আপনি কি ভাবতে পারেন এর দরুন কতোখানি ক্ষতি হতে পারে? আপনি যখন বলবেন এটা হালাল, তখন সে কথা সর্বত্র প্রসার লাভ করবে এবং অন্যরা মোত’আ বিবাহকে ন্যায়সঙ্গত প্রমাণের জন্যে আপনার কথাকে দলিল হিসেবে পেশ করবে।’ এর জবাবে হযরত আবদুল্লাহ ইবনে আব্বাস রাদ্বিয়াল্লাহু আনহুমা বলেন, ‘এ কথা বলে আমি বোঝাই ‍নি যে প্রত্যেকের জন্যে মোত’আ বিয়ে সর্ব সময়ে হালাল। আমি বলেছি এটা অনুমতিপ্রাপ্ত স্রেফ অপরিহার্য তথা জরুরাতের সময়ে, যাতে এর অন্যথা পরিস্থিতি হতে উদ্ভূত অনিবার্য ক্ষতি নিবারণ করা যায়। আমি এই ভেবেই কথাটি বলেছি, যেহেতু আল্লাহতা’লা জরুরাতের সময় উদ্ভূত ক্ষতি নিবারণের খাতিরে যতোটুকু প্রয়োজন ‘লাশ’ (ইসলামে নিষিদ্ধ পচা বা জবেহ না করা প্রাণির গোস্ত), রক্ত বা শূকরের মাংস খাওয়ার অনুমতি দিয়েছেন, সেহেতু (জরুরাতের মুহূর্তে) মোত’আ নিকা’হ অনুমতিপ্রাপ্ত হওয়া উচিত।’ অতএব, এসব ব্যাখ্যা-বিশ্লেষণ হতে বোঝা যায়, হযরত আবদুল্লাহ ইবনে আব্বাস রাদ্বিয়াল্লাহু আনহুমা-এর অভিমত-ও মোত’আ বিয়ে প্রত্যেকের জন্যে সর্বদা অনুমতিপ্রাপ্ত হওয়ার পক্ষে ছিলো না। তাঁর মতামত ছিলো এটা কেবল জরুরাতের সময়েই জায়েয, যাতে অনিবার্য ক্ষতি নিবারণ করা যায়, ঠিক যেমনটি অন্যান্য হারাম বিষয়ের ক্ষেত্রেও একই নিয়ম প্রযোজ্য। অধিকন্তু, মুহাদ্দীস আবূ বকর আহমদ বিন হুসাইন বায়হাক্বী (৩৮৪-৪৫৮ হিজরী/বেসাল: ১০৬৭ খৃষ্টাব্দ) স্পষ্টভাবে ব্যাখ্যা করেন যে হযরত আবদুল্লাহ ইবনে আব্বাস রাদ্বিয়াল্লাহু আনহুমা নিজের এতদসংক্রান্ত সিদ্ধান্ত পরিবর্তন করেছিলেন। ইমাম তাবারানী রহমতুল্লাহি আলাইহি এবং ইমাম বায়হাক্বী রহমতুল্লাহি আলাইহি-ও বর্ণনা করেন যে হযরত আবদুল্লাহ ইবনে আব্বাস রাদ্বিয়াল্লাহু আনহু বলেন, ‘মোত’আ বিবাহ ইতিপূর্বে হালাল ছিলো। কিন্তু তা নিষিদ্ধ হয়ে যায় যখন অবতীর্ণ হয় নিম্নের আয়াতখানি – “তোমাদের জন্যে তোমাদের মাতাদেরকে হারাম করা হলো।” সূরা মু’মেনূনে ব্যক্ত –  إِلَّا عَلَى أَزْوَاجِهِمْ أَوْ مَا مَلَكَتْ أَيْمَانُهُمْ – “তোমাদের স্ত্রীরা ও মালিকানাধীন জারিয়াবর্গ-ই তোমাদের জন্যে হালাল”[১৯]\n\n[১৯]  আল কুরআন : আল মু‘মীনূন, ২৩:৫।\n\n\nআয়াতে করীমাটিতে এ বিষয়টির প্রতি গুরুত্বারোপ করা হয়েছে যে মোত’আ বিয়ে হারাম। কেননা এ আয়াতটি থেকেই সিদ্ধান্ত নেয়া হয়েছে যে স্ত্রীবৃন্দ ও জারিয়াবর্গ হালাল আর অন্যরা হারাম।’\n\n\n“মোত’আ বিয়ে যে হারাম তা হযরত আলী কাররামা আল্লাহু ওয়াজহাহুল করীম-সহ অধিকাংশ আসহাব রাদ্বিয়াল্লাহু আনহু-ই বর্ণনা করেছেন। বুখারী শরীফে লিপিবদ্ধ আছে, ‘হযরত আলী কাররামা আল্লাহু ওয়াজহাহু হযরত আবদুল্লাহ ইবনে আব্বাস রাদ্বিয়াল্লাহু আনহুমা-কে জানান যে\n\n أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ نَهَى عَنْ مُتْعَةِ النِّسَاءِ يَوْمَ خَيْبَرَ وَعَنْ لُحُومِ الْحُمُرِ الْإِنْسِيَّةِ\n\nরাসূলুল্লাহ সাল্লাল্লাহু আলাইহি ওয়াসাল্লাম খায়বারের যুদ্ধের সময় মোত’আ বিয়ে ও গাধার গোস্ত নিষিদ্ধ করেছিলেন।’[২০]  \n\n[২০]  ইবনে মাজাহ : আস সুনান, ৬:৯৭ হাদীস নং ১৯৫১।\n\n\nঅপর পক্ষে, মুসলিম শরীফ ও ইবনে মা’জাহ শরীফে লিপিবদ্ধ আছে যে মহানবী সাল্লাল্লাহু আলাইহি ওয়াসাল্লাম এরশাদ ফরমান: ‘ওহে মুসলমান সম্প্রদায়! আমি (ইতিপূর্বে) তোমাদেরকে মোত’আর মাধ্যমে নারীদের বিয়ে করার অনুমতি দিয়েছিলাম। কিন্তু আল্লাহতা’লা এখন তা হারাম করেছেন। কেউ এই ধরনের কোনো নারীকে রেখে থাকলে তাকে ছেড়ে দেয়া উচিত এবং তাকে দানকৃত সম্পত্তিও ফেরত নেয়া উচিত নয়!’ সহীহ বুখারী ও মুসলিমে আরো লিপিবদ্ধ আছে, ‘আমাদের আকা ও মওলা হযরত রাসূলুল্লাহ সাল্লাল্লাহু আলাইহি ওয়াসাল্লাম মোত’আ বিয়ে তিনবার হালাল করেন এবং তিনি তা তিনবার হারাম করেন’।”\n\n\nআমি (শায়খ সুওয়াইদী) ইরানী প্রধান মোল্লাকে প্রশ্ন করি: “মোত’আ’র মাধ্যমে বিবাহিত নারী কি পুরুষটির উত্তরাধিকারী হতে পারবে? আর ধরা যাক, এই নারীর গর্ভে ওই পুরুষের ছেলেমেয়ে হলো; এমতাবস্থায় বাচ্চারা কি তাদের বাবার সম্পত্তিতে উত্তরাধিকার পাবে?”\n\n\nইরানী প্রধান মোল্লা জবাব দেন: “না, তারা ওয়ারিস হতে পারবে না।”\n\n\nঅতঃপর আমি বলি: “তাহলে এই নারী কোনো স্ত্রী-ই নয়। সে জারিয়্যা-ও নয়। আপনি এই আয়াতে করীমা সম্পর্কে কী বলবেন যা ঘোষণা করে – ‘ঈমানদারবর্গ নিজেদের স্ত্রী ও জারিয়্যা ছাড়া অন্য নারীদের থেকে দূরে সরে থাকে?’ [সরাসরি অনুবাদ] অর্থাৎ, এই আয়াতটি শুধু স্ত্রী ও জারিয়্যাকেই হালাল সাব্যস্ত করে। এটা সরলভাবে বিবৃত করে যে ওই দুই কিসিম ছাড়া অন্য কোনো নারীতে উপগত হওয়া যাবে না। স্ত্রী বা জারিয়্যা বলা যায় না এমন কোনো নারী, যার সাথে মোত’আ নামের ক্ষণস্থায়ী (বৈবাহিক) চুক্তি হয়েছে, তার সাথে সহবাসকে হালাল মনে করা ক্বুরআন মজীদের স্পষ্ট আদেশের লঙ্ঘন নয় কি? আর এটা কি প্রকারান্তরে সঠিক পথ হতে বিচ্যুত হওয়ার বেলায় একগুঁয়ে, ইচ্ছাকৃত ও দাম্ভিক অপপ্রয়াস নয়?\n\n\n“অধিকন্তু, আপনারা এমন সব অযৌক্তিক মন্তব্য করেন যার ন্যায্যতা কোনোক্রমেই প্রতিপাদন করা যায় না। যেমন, আপনাদেরই এক আলেম যার নাম আলী ইবনিল ‘আল, তিনি লিখেছেন যে এক রাতে বারো জন পুরুষের সাথে যৌন মিলনে রত হওয়াটা একজন নারীর জন্যে জায়েয, আর যদি এতে তার গর্ভে সন্তান এসে যায়, তাহলে লটারীর মাধমে শিশুটির পিতা নির্ধারিত হবে। ইসলামের জন্যে এর চেয়ে বেশি ক্ষতিকর আর অন্য কোন্ অসচ্চরিত্রতা বা শত্রুতা হতে পারে বলুন?”\n\n\nআমার এই উত্তর ইরানী প্রধান মোল্লাকে ভয়ে অসাড় করে দেয়। তিনি দীর্ঘক্ষণ চিন্তা করেন এবং এই মুশকিল থেকে বাঁচার জন্যে আরেকটি প্রশ্নের অবতারণা করেন:\n\n\n৭/ – “খলীফাকে মান্য করা এবং তাঁর সকল আদেশ পালন করা প্রত্যেকের জন্যে ওয়া’জিব (অবশ্যকর্তব্য)। আর যাঁকে মানা হচ্ছে তাঁকে এর বিপরীতে হতে হবে নিষ্পাপ ও ত্রুটি-বিচ্যুতির ঊর্ধ্বে। তাছাড়া, (শিয়া-সুন্নী) উভয় পক্ষই সর্বসম্মতভাবে স্বীকার করেন যে (ধর্মীয়) ইমাম যিনি হবেন, তাঁকে হতে হবে পাপশূন্য ব্যক্তি। বিচার-বিবেচনাশীল যে কোনো ব্যক্তি এ কথা-ই বলবেন। কেননা ইমাম অর্থ যাঁকে মানা হয়। পরণের জামাকে যেমন রেযা’ বলা হয়, তেমনি যে ব্যক্তিকে মান্য করা হবে তাঁকেও ইমাম বলে ডাকা হয়। ইমাম হতে যদি কোনো ভুল কাজ বা কথা আশঙ্কা করা হয়, তাহলে তার প্রতি আর আস্থা রাখা যাবে না; এমতাবস্থায় তার থেকে এমন কথা ও কাজ আশঙ্কা করা হবে যা মান্য করার দরুন অন্যান্যরা ক্ষতিগ্রস্ত বা গর্তে পতিত হতে পারে, আর এটাই আল্লাহতা’লার বিধানের (সম্পূর্ণ) পরিপন্থী। যেহেতু ইমামের প্রতি আনুগত্য আল্লাহতা’লারই আজ্ঞাবিশেষ, সেহেতু ইমামের ভ্রমশীলতার অর্থ হবে আল্লাহতা’লা আমাদেরকে এমন কোনো কিছুর অনুসরণ করতে বলেছেন যা হয়তো ভ্রান্তি। আর এরই ফলশ্রুতিতে এটা যুক্তি ও ধর্মের সম্পূর্ণ পরিপন্থী হবে।”\n\n\nআমি ইরানী মোল্লার প্রতি জবাবে বলি: “ইমাম সাহেবের পাপশূন্যতা ও ভ্রান্তিহীনতার ব্যাপারে সর্বসম্মতি হয়েছে এবং এটা ইসলামেরই একটি আদেশ মর্মে আপনার ধারণাটি একেবারেই ভুল ও দূষিত আচরণ। একে তো আপনারা শিয়া গোষ্ঠী (আসহাবে কেরাম রাদ্বিয়াল্লাহু আনহুম আজমাঈনের) এজমা’ মানেন না; আপনাদের মতবাদ অনুযায়ী, ইসলামের আদেশ সাবেত তথা প্রমাণের ক্ষেত্রে এজমা’ কোনো দলিল (দলীল-এ-শরঈ) হতে পারে না। এ কারণেই এজমা’র ওপর ভিত্তিশীল আপনার যুক্তিতর্ক আপনাদেরই ধর্মমতের সাথে সাংঘর্ষিক। পক্ষান্তরে, সর্বসম্মতি (এজমা’) দ্বারা যদি আপনি বুঝিয়ে থাকেন শিয়ারাও এই (নির্দিষ্ট) বিশ্বাসের ব্যাপারে (প্রথমবারের মতো) ঐকমত্য পোষণ করেছেন, তাহলে এমতাবস্থায় ইমামীয়্যা গোষ্ঠীর আবির্ভাবের আগের সমস্ত এজমা’-ই অচল/ভ্রান্তি বলে সাব্যস্ত হবে। উপরন্তু, হযরত আলী কাররামা আল্লাহু ওয়াজহাহু-এর খলীফা নির্বাচিত হওয়ার সময় যেহেতু শিয়া নামে কোনো কিছুরই অস্তিত্ব ছিলো না, সেহেতু এই নির্বাচনের ফলাফলে যে এজমা’ বা সর্বসম্মতি প্রভাব ফেলেছিলো সেটাও দুষ্ট ও ভ্রান্ত ছিলো বলে সাব্যস্ত হবে; যার মানে দাঁড়াবে হযরত আলী কাররামা আল্লাহু ওয়াজহাহু-কে অন্যায্য বা না-হক্কভাবে খলীফা নির্বাচন করা হয়েছিলো। কেননা হযরত মু’আবিয়া রাদ্বিয়াল্লাহু আনহু-এর খেলাফতকে ইমাম হাসান রাদ্বিয়াল্লাহু আনহু এবং শিয়া গোষ্ঠীসহ সকল মুসলমান-ই স্বীকৃতি দিয়েছিলেন। হ্যাঁ, ইমাম অর্থ এমন ব্যক্তি যাঁকে মানা হয়। কিন্তু তিনি নিষ্পাপ ও ভ্রান্তির ঊর্ধ্বে হওয়ার শর্তারোপকারী কোনো (শরঈ) দলিলের অস্তিত্ব-ই নেই। (শিয়াদের) এই ধারণার পক্ষে কোনো প্রমাণ পেশের চেষ্টা নিম্নের পাঁচটি বিরোধিতাকারী দলিল দ্বারা রদ হয়ে যাবে:\n\n\n(ক) কোনো আমীর (মুসলমান শাসক) অথবা হা’কিম (মুসলমান বিচারক)-এর আদেশ মান্য করা ওয়া’জিব [নোট: আল-ক্বুরআনে স্পষ্টভাবে বর্ণিত আদেশ-নিষেধ হচ্ছে ফরয/ফরায়েয; কোনো আজ্ঞা যদি স্পষ্টভাবে বিবৃত না হয়, তাহলে তা ওয়া’জিব। আরেক কথায়, গুরুত্বের দিক থেকে ওয়া’জিব ফরযের চেয়ে কম]। এ রকম যাঁকে মানা হয়, তিনি তাঁর যে কোনো কাজে ত্রুটিহীন হওয়াটা অপরিহার্য নয়।\n\n\n(খ) শিয়া গোষ্ঠীর মতানুসারে, কোনো মুফতী নির্দোষ তথা ভ্রান্তিহীন নন। অথচ মুফতীর আদেশ মেনে চলা সবার জন্যে ওয়া’জিব।\n\n\n(গ) একজন হা’কিম (বিচারক) নিরপেক্ষ যে কাউকে সাক্ষী হিসেবে গ্রহণ করতে পারেন। কিন্তু সাক্ষী, যাঁর সাক্ষ্যের ভিত্তিতে বিচারক রায় দেন, তাঁর ত্রুটিহীন হওয়াটা শর্ত নয়।\n\n\n(ঘ) একজন গোলামকে তার মনিবের সমস্ত আদেশ মেনে চলতে হয়, শর্ত শুধু তা যেনো হারা’ম না হয় [নোট: ইসলামে নিষিদ্ধ কর্ম, বক্তব্য, আচরণ ইত্যাদি হচ্ছে হারা‘ম]। অথচ এর মানে এই নয় যে তার মনিবকে নিষ্পাপ হওয়া অপরিহার্য।\n\n\n(ঙ) নামা’য চলাকালে জামা’আতকে ইমামের অনুসরণ করতে হয়। এমন কি ইমাম সাহেব যদি দুনিয়াবী ফায়দার জন্যে তা পরিচালনা করেন, কিংবা রুকূ’ (দাঁড়িয়ে নত হওয়াকে রুকূ’ বলে) ও সেজদা (নামা’যে প্রণিপাত) আল্লাহর ওয়াস্তে না করে কারো কাছ থেকে ফায়দা পাওয়ার খাতিরে করে থাকেন, তাহলেও জামা’আতকে তা মেনে চলতে হবে।\n\n\n”অতএব, এই পাঁচটি ক্ষেত্রে যেসব মানুষকে মানা হয়, তাঁরা অপরিহার্যভাবে নিষ্পাপ নন।”\n\n\nঅতঃপর ইরানী প্রধান মোল্লা বলেন: “মান্য করা বা অনুসরণ করার এসব অর্থ আমরা বিবেচনা করিনি। কোনো বিষয়ে নির্দিষ্ট মাত্রার দৃঢ়তাপূর্ণ আনুগত্য বলতে যা বোঝায়, সেই আনুগত্যের অর্থে আমরা এটাকে বিবেচনায় নিয়েছি। এগুলোর মধ্যে সবচেয়ে মজবুত হচ্ছে আমাদের রাসূলুল্লাহ সাল্লাল্লাহু আলাইহি ওয়াসাল্লাম-এর হাদীস (বাণী), যা’তে তিনি তাঁরই আশপাশে অবস্থিত সবার উদ্দেশ্যে এরশাদ ফরমান,\n\n\nأَلَسْتُمْ تَعْلَمُونَ أَنِّي أَوْلَى بِالْمُؤْمِنِينَ مِنْ أَنْفُسِهِمْ قَالُوا بَلَى قَالَ أَلَسْتُمْ تَعْلَمُونَ أَنِّي أَوْلَى بِكُلِّ مُؤْمِنٍ مِنْ نَفْسِهِ قَالُوا بَلَى قَالَ فَأَخَذَ بِيَدِ عَلِيٍّ فَقَالَ مَنْ كُنْتُ مَوْلَاهُ فَعَلِيٌّ مَوْلَاهُ\n\n\n‘আমি কি তোমাদের জীবনের চেয়ে আওলা’ (শ্রেয়তর, অধিকতর মূল্যবান) নই?’ আসহাবে কেরাম রাদ্বিয়াল্লাহু আনহুম যখন উত্তরে বলেন, ‘এয়া রাসূলাল্লাহ সাল্লাল্লাহু আলাইহি ওয়াসাল্লাম, জ্বি, (আপনি শ্রেয়তর)’, তখন তিনি বলেন, ‘তাহলে আমি যার মওলা, আলী-ও তার মওলা।’[২১]\n\n[২১] (ক) আল খতিব : মিশকাতুল মাসাবীহ, ৩:৩৩০ হাদীস নং ৬০৯৪।\n\n(খ) আহমদ : আল মুসনাদ, ৩৭:৪৩৬ হাদীস নং ১৭৭৪৯।\n\n(গ) ইবনে আবী শায়বা : আল মুসান্নাফ, ৭:৫০৩।\n\n(ঘ) নাসায়ী : আস সুনানুল কুবরা, ৫:১৩৪।\n\n(ঙ) হাকিম : আল মুস্তাদরাক, ১০:৩৮০ হাদীস নং ৪৫৫৬।\n\n(চ) তাবারানী : আল মু‘জামুল কাবীর, ৫:১২৮।\n\n\nঅতএব, এক্ষেত্রে আনুগত্য বা মান্য করার মানে হচ্ছে (কাউকে) আপনার মনিব নির্ধারণ করা। আপনি ইতোমধ্যে যে পাঁচটি শ্রেণিতে এটাকে বিবৃত করেছেন, এমন কি সেই সার্বিক অর্থেও যদি আমরা একে গ্রহণ করি, তবুও আপনি যেভাবে মনে করেছেন সেভাবে এর অর্থ (বের) হবে না। হ্যাঁ, আমীর/আদেশদাতাবৃন্দ ও বিচারকমণ্ডলীকে মান্য করা ওয়া’জিব (অবশ্য কর্তব্য) সত্য, তথাপি তাতে স্রেফ নিষ্পাপ ইমাম (তথা খলীফা) কর্তৃক যাঁরা নিযুক্ত হয়েছেন তাঁদেরকেই মান্য করতে হবে। এর বাইরে যারা অবস্থিত, তাদেরকে মান্য করা ওয়া’জিব নয়। মুফতীদের মান্য করতে হবে মর্মে শিয়াদের কথা খোদ মুফতীদের প্রতি বাধ্যতার অর্থকে উদ্দেশ্য করেনি। এই আনুগত্য এ বাস্তবতা হতে নিঃসৃত যে তাঁদেরকে নিষ্পাপ ইমাম (খলীফা) নিয়োগ করেছেন। যেহেতু তাঁরা তাঁরই প্রতিনিধি, সেহেতু তাঁদের আদেশ (প্রকৃতপক্ষে) ইমামেরই আদেশ। তবে তাঁদের নিজস্ব আদেশ-নিষেধ মান্য করা অত্যাবশ্যক নয়।\n\n\n“আর অন্যান্যদেরকে মান্য করার ক্ষেত্রে তাদের আদেশ কেবল তখন-ই মানা যাবে, যখন তা (ইসলামে) জায়েয/অনুমতিপ্রাপ্ত হবে। কেননা এই আনুগত্য আল্লাহতা’লা কর্তৃক আদিষ্ট হয়েছে। তবে ইমাম (মানে খলীফা)-কে মান্য করা ওপরোক্ত নমুনাগুলো থেকে বেশি সার্বিক। অতএব, এটাকে ওগুলোর সাথে তুলনা করা চলবে না।”\n\n\nআমি (শায়খ সুওয়াইদী) জবাবে বলি: “মান্য বা অনুসরণ করা সন্দেহ লালন করে না। এই শব্দটি ওই সকল শব্দের একটি যাকে বলা হয় ‘মুতাওয়া’তী’ [এটা এমন এক গুণ/বৈশিষ্ট্য যেটা কোনো প্রজাতির (মানব/প্রাণির) সকল সদস্য ধারণ করেন; যেমন – মানুষের প্রাণি হওয়ার বৈশিষ্ট্য সবার মাঝে উপস্থিত]। কেননা অনুগত্য/তাবেদারি বলতে বোঝায় অনুসারী যাঁকে মানেন তাঁরই অনুসরণ করা। কোনো ব্যক্তি যদি মরুব্বি কারো আনুগত্য করেন, তাহলে তাঁকে বলা হয় ‘তা’বেঈ’; আর ওই মরুব্বিকে বলা হয় ‘মাতবু’উ’। অনুসরণের এই কাজটি আনুগত্য/তাবেদারির মাত্রা বা মেয়াদকালের ওপর নির্ভর করবে; কিন্তু অনুসরণ কাজটির অন্তঃসার আনুগত্যের মাত্রা বা মেয়াদকালের হ্রাস-বৃদ্ধির দরুন পরিবর্তিত হবে না। আরেক কথায়, মুতাওয়া’তী নামের এর মৌলিক গুণ পরিবর্তিত হবে না। কেননা উসূলের (মানে ইসলামী মৌলিক বিধানশাস্ত্রের) বিজ্ঞ আলেমবৃন্দ এবং অন্যান্য উলামা সর্বসম্মতভাবে ঘোষণা করেছেন যে ’তাশক্বিক্ব’ সৃষ্টিকারী পার্থক্যটি হচ্ছে (কোনো) বিষয়ের (মৌলিক) সত্তার মধ্যেই সৃষ্ট পার্থক্য। এই পার্থক্য সময় বা পরিমাণের ওপর ভিত্তিশীল নয় [‘মুশাক্বক্বিক্ব’ মানে এমন গুণ/বৈশিষ্ট্য যা কোনো প্রজাতির সকল সদস্যের মাঝে সমানভাবে বিরাজ করে না; এর উদাহরণ হলো জ্ঞান, যা জ্ঞানীদের মাঝে বিভিন্ন পরিমাণে বিরাজ করে। এই লিপিতে ব্যবহৃত ‘তাশক্বিক্ব’ শব্দটি ‘মুশাক্বক্বিক্ব’ বিশেষণেরই বিশেষ্য পদ]।\n\n\n(আমি, শায়খ সুওয়াইদী, আরো বলি), “অাপনি যদি ‘অনুসরণ’ শব্দটি দ্বারা এক্বতেদা’কে উদ্দেশ্য করেন, তাহলে তা আবারো ‘মুতাওয়া’তী’ বোঝাবে। কেননা এক্বতেদা’র মানে হলো সব কিছুতেই অনুসরণ করা। (অনুসারী) ব্যক্তি যদি নিজে থেকে কোনো কাজ করেন, তা গুরুত্বপূর্ণ হোক বা একেবারেই তাৎপর্যহীন হোক, তাহলে তিনি এক্বতেদা’ করেননি। স্রেফ একটি ক্ষেত্রে অনুসরণকে হয়তো আপনাআপনি এক্বতেদা’ বলা যেতে পারে; কিন্তু ওই ব্যক্তি, যিনি তা করেছেন, তাঁকে এক্বতেদা’র পূর্ণ অর্থ পূরণকারী বলা যাবে না। অতএব, ‘অনুসরণকৃত ব্যক্তি অনুসরণকারীর প্রেম ও ভক্তিপ্রাপ্ত’ মর্মে আপনার যুক্তি, যা আপনার তর্কের প্রতিপাদ্য বিষয়, তা (একদম) অসার; এটা অনেকটা দাঁড় টানার মতোই একখানা অনুশীলন। কেননা এটা একেবারে ’অনুসরণ’ বোঝায় না। আর আপনি (এর) যে অর্থ বিবৃত করেছেন, তার সাথে ইসলামে আদিষ্ট স্বেচ্ছাপ্রণোদিত ভালোবাসার কোনো সম্পর্ক-ই নেই, যে প্রেম ও ভক্তি আমাদের আকা ও মওলা হযরতে রাসূলুল্লাহ সাল্লাল্লাহু আলাইহি ওয়াসাল্লাম-এর প্রতি আমাদের থাকা জরুরি, যেমনটি হাদীসে এরশাদ হয়েছে, ‘তোমাদের মধ্যে কেউই পূর্ণ ঈমানদার ততোক্ষণ পর্যন্ত হতে পারবে না, যতোক্ষণ না সে আমাকে তার নিজের ও নিজের সন্তানদের, পিতামাতার এবং সব মানুষের চেয়ে বেশি ভালোবাসে।’ আপনি এই হাদীস শরীফে বর্ণিত প্রেম-ভক্তিকে ভুল করে খলীফা নির্বাচনের ক্ষেত্রে প্রয়োগ করেছেন এবং খলীফাকে আমাদের রাসূলুল্লাহ সাল্লাল্লাহু আলাইহি ওয়াসাল্লাম-এর সাথে তুলনা করেছেন; এই তুলনা সকল দৃষ্টিকোণ থেকেই অসার।” ইরানী প্রধান মোল্লা এরপর চুপ হয়ে যান।"},{"1":"অকাট্য প্রামাণ্য দলিল -০৫","2":"অতঃপর ইরানী প্রধান মোল্লা প্রসঙ্গ পাল্টে বলেন:\n\n\n৮/ – “এটা সর্বজনবিদিত যে আমাদের আকা ও মওলা হযরতে রাসূলুল্লাহ সাল্লাল্লাহু আলাইহে ওয়া সাল্লাম তাঁর উম্মতের প্রতি অতিশয় দয়াবান ছিলেন এবং তিনি তাঁদের অধিকার ও সুখ-শান্তি নিশ্চিত করতে চেষ্টারত ছিলেন। এ কথা বলারও প্রয়োজন পড়ে না। এই দয়া-মায়ার কারণেই তিনি যখন মদীনা মোনাওয়ারা ছেড়ে অন্য কোনো শহরে যেতেন, তখন তাঁর অবর্তমানে কাউকে নিজের স্থলাভিষিক্ত করতেন। এ-ই যখন অবস্থা, তখন এটা কীভাবে সম্ভব হলো যে তিনি কোনো ইমাম তথা প্রতিনিধিকে নিযুক্ত করে যাননি, যাতে এই উম্মতের বিভিন্ন বিষয়াদি দেখাশুনা করা যায় এবং মানুষের চাহিদাও মেটানো যায়, যে মানুষের সংখ্যা তাঁরই বেসাল (খোদার সাথে পরকালে মিলন)-প্রাপ্তির পরে লাখ লাখে পরিণত হয়েছিলো? অধিকন্তু, এ-ও বা কীভাবে সম্ভব হলো যে তিনি তাদেরকে শেষ বিচার দিবস অবধি নিয়ন্ত্রণের বাইরে ছেড়ে গিয়েছিলেন? পক্ষান্তরে, (গাদীরে খুমের) খুতবা যা আপনাদের সহীহ (নির্ভরযোগ্য ও গৃহীত) গ্রন্থগুলোতে লিপিবদ্ধ আছে, তা এবং অন্যান্য রওয়ায়াত/বিবরণ হতে বোঝা যায় যে রাসূলুল্লাহ সাল্লাল্লাহু আলাইহি ওয়াসাল্লাম নিজ বেসাল শরীফের পরে তাঁরই স্থলাভিষিক্ত হবার জন্যে হযরত আলী কাররামা আল্লাহু ওয়াজহাহু-কে নিযুক্ত করেছিলেন; যা স্পষ্ট বাণী ও ইঙ্গিতে তিনি ব্যক্ত করেছিলেন। বস্তুতঃ রাব্বুল ‘আলামীনের জন্যে কোনো ইমামকে নিযুক্ত করা যেহেতু ওয়া’জিব, সেহেতু মহানবী সাল্লাল্লাহু আলাইহি ওয়াসাল্লাম তাঁর বেসালপ্রাপ্তির প্রাকলগ্নে একটি লিখিত অসীয়তনামা তথা ’উইল’ করতে চেয়েছিলেন, যাতে এই গুরুত্বপূর্ণ কাজটি সুসম্পন্ন হয় এবং একগুঁয়ে লোকদের দ্বারা তা এড়ানো সম্ভব না হয়। তিনি একটি কাগজ ও কলমও চেয়েছিলেন। উমর ছিলেন শ্রোতাদের মাঝে উপস্থিত; তিনি তাঁকে নিবৃত্ত করেন এমন মানহানিকর ও ঘৃণিত কথা বলে যা অভদ্র লোকেরাও উচ্চারণ করতে পারবে না।” [নোট: খুম মক্কার বাইরে অবস্থিত একটি কুয়োর নাম। গাদীরে খুম ওই কুয়োর নিকটবর্তী স্থানের নাম, যেটা মক্কা মোয়াযযমা ও মদীনা মোনাওয়ারার মধ্যবর্তী জায়গায় অবস্থিত]\n\n\nআমি (শায়খ আবদুল্লাহ সুওয়াইদী) জবাবে বলি: “রাব্বুল ‘আলামীনের জন্যে কোনো ইমামকে নিযুক্ত করা ওয়া’জিব’ মর্মে আপনার কথাটি মো’তাযেলা গোষ্ঠীর মতবাদের মতোই, যা ব্যক্ত করে ‘বিভিন্ন কাজ করা আল্লাহর জন্যে ওয়া’জিব; না করাটা তাঁর হেকমত তথা চূড়ান্ত ঐশী জ্ঞান-প্রজ্ঞার পরিপন্থী হবে।’ আপনার এ কথাটি ভ্রান্তি ও দূষণীয়। কেননা আমরা জানি যে আল্লাহতা’লার সমস্ত কাজ যদিও হেকমতের সাথে মানানসই এবং সর্বদা উপকারী, তবুও তা হেকমতপূর্ণ ও উপকারী দৃশ্যমান হওয়ার কারণে আল্লাহতা’লার জন্যে করাটা ওয়া’জিব হতে পারে না। ‘আল্লাহতা’লা যা করেন সে ব্যাপারে তাঁকে প্রশ্ন করা যাবে না; তাঁর বান্দারা যা করেছে, সে বিষয়ে তাদেরকে জিজ্ঞেস করা হবে’ [সরাসরি আল-ক্বুরঅানের অনুবাদ] – এই আয়াতখানি আপনার বক্তব্যকে স্পষ্টভাবে ভুল প্রতীয়মান করে। আল্লাহতা’লার জন্যে যদি কোনো ইমামকে নিযুক্ত করা ওয়া’জিব হতো, তাহলে মনুষ্যকুলের কখনো ইমামবিহীন না থাকাটাই অবধারিত হতো। ইমামের জন্যে সবার সাথে পরিচিত হওয়া, ক্ষমতাবান ও শক্তিশালী হওয়া, ইমামের গুণাবলীর অধিকারী হওয়া, মন্দকর্ম/পাপ ও ক্ষতিকর কুপ্রথা দূর করতে এবং উত্তম/পুণ্যময় কর্ম সম্পাদনে প্রভাবিত করতে সক্ষম হওয়া, আর পাশাপাশি মুসলমানদেরকে ক্ষতি থেকে রক্ষা করতে সক্ষম হওয়াও একান্ত অাবশ্যক। একদিকে দুনিয়া ইমামবিহীন হতে পারে না মর্মে দাবি উত্থাপন করে এবং এর পাশাপাশি হয়রত অালী কাররামা আল্লাহু ওয়াজহাহু-সহ স্রেফ নির্দিষ্ট কিছু সংখ্যক নিরীহ মানুষকে এই পদের জন্যে নির্বাচন করে আপনি ধরে নিচ্ছেন যে তাঁদেরকে ইমাম নিযুক্ত করা আল্লাহর জন্যে ওয়া’জিব, আবার অপর দিকে আপনি-ই এই মত সমর্থন করছেন যে তাঁদের কারোরই ইমাম হওয়ার যোগ্যতা নেই। (কেননা) আপনি বিবৃত করেছেন যে তাঁরা দুর্বল, অক্ষম, দুঃখকষ্ট ভোগকারী ও নিপীড়ন-নির্যাতনের শিকার ছিলেন, অধিকন্তু কোনো কিছু করতে অক্ষম বা প্রভাব ফেলতেও অপারগ ছিলেন। এ ধরনের অযোগ্য ব্যক্তি যিনি অন্যদের ক্ষমতার কাছে অসহায়ভাবে নতি স্বীকার করেন, তাঁকে ইমাম বানানোর মধ্যে কী উপকারিতা বা হেকমত আশা করা যায়?\n\n\n“অাপনার এই একগুঁয়েমির মানে হলো আল্লাহতা’লাকেই দুর্বল ও অক্ষম সাব্যস্ত করা, আল্লাহতা’লা আমাদেরকে এই (বদ) আক্বীদাহ হতে রক্ষা করুন! কেননা আপনার এই যুক্তি অনুযায়ী তিনি কোনো কিছু করতেই অক্ষম। (বস্তুতঃ) এ জাতীয় ধারণা হতে আল্লাহ পাক বহু ঊর্ধ্বে এবং এসব দোষত্রুটি হতেও তিনি একদম মুক্ত।\n\n\n“আপনার যুক্তি খণ্ডনের আরেকটি উপায় এই প্রশ্নের মধ্যে যে, ‘হেকমত’ তথা ঐশী জ্ঞান-প্রজ্ঞার সাথে উপযুক্ত বা উপযোগী হওয়াটা সব সময়-ই প্রয়োজনীয় কি না? আপনি যদি বলেন হেকমতের সাথে উপযোগী হওয়া সব সময় উত্তম নয়, তাহলে আপনি আমাদের (মানে সুন্নীদের) সাথে একমত হবেন। সেক্ষেত্রে আমরা হয়তো (উত্তরে) বলতে পারি যে আপনার ওপরে উদ্ধৃত হেকমতগুলো রাসূলুল্লাহ সাল্লাল্লাহু আলাইহি ওয়াসাল্লাম-এর বেসাল শরীফ হবে এমন সময়কালে অস্তিত্বশীল ছিলো না। কেননা যখন বলা হয় যে হেকমতের অস্তিত্ব কোনো পার্থক্য সৃষ্টি করে না, তখন সেগুলোর অস্তিত্ব এমন পরিস্থিতি হতে শ্রেয়তর হতে পারে না যেখানে সেগুলো অস্তিত্বশীল নয়। পক্ষান্তরে, আপনি যদি বলেন হেকমতের অস্তিত্ব শ্রেয়তর, তাহলে এক্ষেত্রে এসব হেকমত হয় আল্লাহর মাঝে অস্তিত্বশীল হওয়া উচিত, নতুবা অন্যত্র তা (অস্তিত্বশীল) হওয়া উচিত। এগুলো তাঁর মাঝে অস্তিত্বশীল না হলে আল্লাহ ছাড়া অন্য কোনো কিছু আল্লাহকে বাধ্য করেছে (বলে ধরা হবে), যা একেবারেই অসম্ভব। যদি হেকমতসমূহ আল্লাহর মাঝে (বলে ধারণা করা) হয়ে থাকে, তাহলে এক্ষেত্রে কিছু সৃষ্টি আল্লাহর মাঝে বসতি স্থাপন করেছে (বলে ধরা হবে); আর এটাও একদম অসম্ভব একটা ব্যাপার।\n\n\n“অতএব, পরিদৃষ্ট হচ্ছে যে আল্লাহতা’লার জন্যে কোনো ইমাম নিযুক্ত করাটা ওয়া’জিব মর্মে আপনার দাবি পুরোপুরিভাবে ভুল এবং নিরর্থক কথা। তবে হ্যাঁ, আহলে হক্ব তথা আহলে সুন্নাতের বিজ্ঞ উলামাবৃন্দ যেমনটি বিবৃত করেন, মানুষের প্রয়োজন কোনো ইমামের, এমন কোনো অধিপতির যিনি ইসলাম ধর্মের সুরক্ষা নিশ্চিত করবেন, অপরাধীদের শাস্তি বিধান করবেন, অধিকার নিশ্চিত করবেন এবং সর্বোপরি, ‘আল-আমরু বিল-মা’রূফ (সৎ কাজের আদেশ) ও নাহী ‘আনিল-মুনকার’ (অসৎ কাজে নিষেধ) বিধানটি প্রয়োগ করবেন; তাই আমাদের একজন ইমাম থাকাটা ওয়া’জিব (বাধ্যতামূলক)। তথাপিও আল্লাহতা’লার জন্যে এমন কাউকে নিযুক্ত করাটা ওয়া’জিব নয়। এই কারণেই আমাদের প্রিয়নবী সাল্লাল্লাহু আলাইহি ওয়াসাল্লাম যখন বেসালপ্রাপ্ত হন, তখন সাহাবা-এ-কেরাম (আলাইহিমুর রিদওয়ান) সমবেত হয়ে সর্বসম্মতিক্রমে হযরত আবূ বকর সিদ্দীক্ব (রাদ্বিয়াল্লাহু আনহু)-কে নিজেদের খলীফা নির্বাচন করেন। এভাবে দ্বীন-ইসলামকে একটি ফিতনা হতে সুরক্ষা করা হয়।\n\n\n(আমি, শায়খ সুওয়াইদী, আরো বলি), “মো’তাযেলা গোষ্ঠীর মতবাদ অনুসারে গুরুত্বপূর্ণ বিষয়টি হলো, মস্তিষ্ক কোনো জিনিসকে সুন্দর অথবা কুৎসিত বিবেচনা করে কি না। আল্লাহতা’লার সৃষ্ট বস্তুসমূহ সুন্দর না বিশ্রী, তা বিচারের কাজটি তারা (মো’তাযেলীচক্র) মস্তিষ্কের ওপর ছেড়ে দেয়। তারা বলে, আল্লাহতা’লাকে সেসব বস্তু সৃষ্টি করতে হয় যেগুলো (মস্তিষ্কের কাছে) সুন্দর। মানব মস্তিষ্ক যেসব বস্তুকে সুন্দর বলে বিবেচনা করে, সেগুলো আল্লাহতা’লাকে সৃষ্টি করতে হয় বলে দাবি করার মতো ঘৃণিত বা ভ্রান্ত/দূষণীয় কথা আর কোনোটাই হতে পারে না। আপনার (মানে ইরানী প্রধান মোল্লার) দাবিটিও এরই অনুরূপ। ইতিপূর্বে যেমনটি বিস্তারিতভাবে ব্যাখ্যা করা হয়েছে, আল্লাহতা’লা যা সৃষ্টি করতে চান তা সৃষ্টি করেন। তাঁকে কোনো কিছু সৃষ্টি করতে (বাধ্য করা) হয় না। তাঁর ইচ্ছায় সৃষ্ট যাবতীয় বস্তু/বিষয় হেকমতের উপযোগী এবং উপকারীও। এগুলোর কোনোটাই কুৎসিত নয়। মো’তাযেলা গোষ্ঠীর মতানুযায়ী, ওয়া’জিবের মানে হচ্ছে এমন এক বাধ্যবাধকতা যা অবহেলা করলে শাস্তি অপরিহার্য হয়। সেই যুক্তি মোতাবেক কোনো ব্যক্তিকে যদি কোনো কাজ না করার জন্যে দোষারোপ করা না যায়, তাহলে তার জন্যে তা করাটা ওয়া’জিব বলা যেতে পারে না। আল্লাহকে কোনো নির্দিষ্ট বস্তু সৃষ্টি করতে হয় বলার মানে হলো, তিনি তা সৃষ্টি না করলে তাঁর সমালোচনা করা, তাঁর শাস্তি বিধান করা প্রয়োজনীয় হয়ে দাঁড়ায়। আর ফলশ্রুতিতে এর অর্থ দাঁড়ায় জনাবে হক্ব (আল্লাহতা’লা) ত্রুটিপূর্ণ ও অপূর্ণ এবং স্রেফ ওই বস্তু সৃষ্টির মাধ্যমেই তিনি পূর্ণতা পেতে পারেন এবং শাস্তি থেকে বাঁচতে পারেন। কোনো ব্যক্তির পক্ষে আল্লাহতা’লার প্রতি বেয়াদবিপূর্ণ অবাধ্যতার দৃষ্টান্তগুলোর মধ্যে এর চেয়ে দুঃসাহসিক আর কিছুই হতে পারে না; আর তাঁর পূর্ণতার সিফাত তথা গুণাবলীর পরিপন্থী মন্তব্যগুলোর মধ্যে এর চেয়ে আপত্তিকরও কিছু হতে পারে না। আপনার এই হীন বক্তব্যকে আরো অনেক জবাব দ্বারা খণ্ডন করা যায়। আপনার এই কথাটির মানে হলো স্রষ্টাকে সৃষ্টির সাথে তুলনা করা; সৃষ্টিকুলকে আমরা যেভাবে মূল্যায়ন করি, ওই একই মাপকাঠি দ্বারা স্রষ্টাকেও (একইভাবে) মূল্যায়ন করা। আর এটা কোনোক্রমেই সম্ভব নয়। আল্লাহতা’লা কোনো কিছুরই মতো নন, কোনো কিছুও কোনো ক্ষেত্রেই তাঁর মতো নয়। অধিকন্তু, আল্লাহর পক্ষে যদি নিষ্পাপ ইমাম নিযুক্ত করা ওয়া’জিব হতো, তাহলে তাঁর জন্যে ওয়া’জিব হতো প্রত্যেক শতাব্দীতে একজন পয়গম্বর প্রেরণ করা, কোনো নিষ্পাপ ইমামকে প্রত্যেকটি শহরে নিযুক্ত করা, আর প্রত্যেক শাসককেও ন্যায়পরায়ণ ও সত্যবাদী বানানো। তবে হ্যাঁ, ভালো হোক বা মন্দ, প্রত্যেক ব্যক্তি-ই এমন পরিস্থিতি দেখতে পছন্দ করবেন না, যেখানে আল্লাহতা’লা তাঁর প্রিয় বান্দাদেরকে কোনো পথপ্রদর্শক বা ইমাম ছাড়া ফেলে রেখে গেছেন এবং তাঁরা (গোমরাহীর) অন্ধকারে মূর্খতাপূর্ণ ও বিচ্যুত জীবন যাপন করছেন।\n\n\n“এই উদ্দেশ্যে আল্লাহতা’লা একটি (ঐশী) কেতাব (মানে ক্বুরআন মজীদ) প্রকাশ করেছেন যা (মানুষকে) চিরসুখ-শান্তির দিকে হেদায়াত দেবে; আর তিনি মানবকে এই মহাগ্রন্থের (সঠিক) মূল্যায়ন করার মতো যথেষ্ট ধীশক্তিও দান করেছেন। আপনি (ইরানী প্রধান মোল্লা) যদি বলেন যে ওই নিষ্পাপ ইমাম যিনি কালের কাণ্ডারি, তাঁকে আল্লাহতা’লা সবসময়ের জন্যে (ধরণীতলে) প্রেরণ করেছেন এবং আপন পুণ্যবান বান্দাদের বিষয়াবলী দেখাশুনা করার দায়িত্বভারও তাঁর প্রতি ন্যস্ত করেছেন, তাহলে এটা হবে আরেকটা অনর্থক ও হাস্যকর দাবি। ওই নিষ্পাপ ইমামের হাজার হাজার বছর বেঁচে থাকা উচিত মর্মে দাবিটি – যে সময়কালে (বাস্তবে) তাঁর সন্তান-সন্ততি, বংশধর ও আত্মীয়স্বজন সবাই ইন্তেক্বাল করেছেন – তা প্রহসনমূলক হওয়ার পাশাপাশি তাঁর দ্বারা প্রকাশ্যে মানুষকে সঠিক পথপ্রদর্শনের, ঘুমন্ত অবস্থা থেকে জাগ্রত করার ও ইসলাম প্রচারের পরিবর্তে গোপনীয়তা বজায় রাখার মধ্যে এমন কী উপকারিতা বা কল্যাণ নিহিত থাকতে পারে, যেখানে শিয়া (গোষ্ঠী ও তাদের মতো গোমরাহদের) সংখ্যা (দিন দিন) বৃদ্ধি পেয়ে চলেছে? সব মানুষকে সঠিক পথ প্রদর্শনের, তাঁদের অধিকার নিশ্চিতকরণের এবং এরকম অন্যান্য বিষয়ের দায়িত্ব তাঁর প্রতি অর্পণের দাবি কীভাবে উত্থাপন করা যেতে পারে? এ ধরনের আক্বীদা-বিশ্বাসের মতো খামখেয়ালিপনা ও ভ্রান্তি আর কী-ই বা হতে পারে? আল্লাহতা’লা কাউকে সঠিক রাস্তার দিকে হেদায়াত না করলে কেউই তাকে সেটার দিশে দিতে পারবেন না।\n\n\n“এসব তথ্য স্পষ্ট প্রতীয়মান করে যে আল্লাহতা’লা কোনো কিছু করতে বা না করতে বাধ্য নন। আপনাদের (নাহজুল বালা’গা) বইতে যেমনটি লিপিবদ্ধ আছে, হযরত আলী (কার্রামাল্লাহু ওয়াজহাহূ) সিফফীনের যুদ্ধের সময়ে প্রদত্ত নিজ খুতবা’য় এই বাস্তবতাকে স্পষ্টভাবে তুলে ধরেছিলেন। তিনি (তাতে) বলেন, ‘যেহেতু আমি তোমাদের বিষয়াদির দেখাশুনা করে থাকি, সেহেতু তোমাদের ওপর আমার অধিকার রয়েছে। আর তোমাদেরও আমার ওপর রয়েছে অধিকার; এর পাশাপাশি তোমরা একে অপরের ওপরও অধিকার সংরক্ষণ করো। যখন কারো ওপর অন্যদের অধিকার থাকে, তখন তাদের ওপরও তার অধিকার থাকে। একমাত্র আল্লাহতা’লার ওপরই কারো অধিকার নেই, যদিও অন্যদের ওপর তাঁর অধিকার বিদ্যমান। আর তিনি সর্বময় ক্ষমতার অধিকারী। তাঁর কৃত সব কর্ম-ই ন্যায়বিচারপূর্ণ। আল্লাহর প্রিয় বান্দাদের ওপর তাঁর যে অধিকার তা হলো তাঁদের দ্বারা পালিত তাঁরই এবাদত-বন্দেগী ও আনুগত্য। দয়াপরবশ হয়ে তিনি এর প্রতিদানস্বরূপ বান্দাদেরকে সওয়াব (পুরস্কার) মঞ্জুর করেন।’ আপনি যদি এই খুতবা’র প্রতি মনোযোগ দিয়ে লক্ষ্য করেন, তাহলে দেখবেন আপনার বক্তব্য হযরত আলী কাররামা আল্লাহু ওয়াজহাহুল করীম-এর ভাষ্যের একদম পরিপন্থী বা খেলাফ।\n\n\n“আমাদের আকা ও মওলা হযরত রাসূলুল্লাহ সাল্লাল্লাহু আলাইহি ওয়াসাল্লাম হযরত আলী কাররামা আল্লাহু ওয়াজহাহু-কে খলীফা (নিযুক্ত) করার জন্যে আদেশ করেছিলেন মর্মে আপনার দাবিটিও স্রেফ ভ্রান্তি ছাড়া কিছু নয়। ফরয (ইসলামের অবশ্যপালনীয় আদেশ-নিষেধ) ছাড়াও আসহাব-এ-কেরাম রাদ্বিয়াল্লাহু আনহু-কে হুযূরে পাক সাল্লাল্লাহু আলাইহি ওয়াসাল্লাম-এর আজ্ঞাগুলো পালন করতে হতো। আপনার দাবির অর্থ দাঁড়ায়, তাঁরা রাসূলে খোদা সাল্লাল্লাহু আলাইহি ওয়াসাল্লাম-এর এই আদেশকে গোপন করে তাঁদের ওই দায়িত্ব ও কর্তব্য পালনে অবহেলা করেছিলেন। পক্ষান্তরে, এতো বিশাল সংখ্যক পুণ্যাত্মার দ্বারা এমন একটি ভ্রান্তির ওপর একমত হওয়াটাও অবান্তর এক প্রশ্ন বটে। হাদীস শরীফগুলোর পরিপন্থী আপনার বক্তব্য-ই বরঞ্চ সঠিক হতে পারে না (মানে সঠিক নয়)।\n\n\n(আমি, আবদুল্লাহ সুওয়াইদী, আরো বলি), “একটি হাদীস শরীফ, যেটা হযরত আনাস বিন মালেক রাদ্বিয়াল্লাহু আনহু হতে দু জন শিয়া পণ্ডিত ইবনে আবী ‘আসিম ও আলক্বা’ঈ বর্ণনা করেন, সেটা ঘোষণা করে: ‘কোনো বিচ্যুতিতে ঐকমত্য পোষণ করা হতে আল্লাহতা’লা আমার উম্মতকে সুরক্ষিত রেখেছেন।’ মুহাদ্দীস হা’কিম উবায়না রাহমাতুল্লাহে আলাইহে (কুফায় ১০৭ হিজরী সালে জন্মগ্রহণ করেন এবং মক্কায় ১৯৮ হিজরী/৮১৩ খৃষ্টাব্দ সালে বেসালপ্রাপ্ত হন) কর্তৃক বর্ণিত আরেকটি হাদীস শরীফে ঘোষিত হয়: لا يجمع الله هذه الأمة على الضلالة  أبدا » وقال : « يد الله على الجماعة – ‘আল্লাহতা’লা এই উম্মতকে গোমরাহীতে নিমজ্জিত করবেন না। [২২]  \n\n[২২]  হাকিম : আল মুস্তাদরাক, ১:৩৭৮ হাদীস নং ৩৫৮।\n\n\nআর ‘আল্লাহর হাত জামা’আতের সাথে (একাত্ম)’ – এই হাদীসে ‘হাত’ শব্দটি দ্বারা বোঝানো হয়েছে ‘ক্ষমতা’, ‘সাহায্য’ ইত্যাদি। এসব হাদীস এবং অনুরূপ অনেক হাদীস শরীফে পরিস্ফুট করা হয়েছে যে উম্মতে মুহাম্মদীয়্যা (তথা মুসলমান সম্প্রদায়) কখনোই গোমরাহীতে একমত হবেন না। উপরন্তু, এর বিপরীত দাবি উত্থাপন করা এসব হাদীসকে অস্বীকার করারই নামান্তর হবে।\n\n\n“আপনি (ইরানী প্রধান মোল্লা) অভিযোগ উত্থাপন করেছেন যে আমাদের প্রিয়নবী সাল্লাল্লাহু আলাইহি ওয়াসাল্লাম অসিয়তনামা লেখার জন্যে কাগজ ও কলম চেয়েছিলেন। কিন্তু আপনার এই শেষ দাবিটি (গাদীরে খুমের) খুতবা-সংক্রান্ত আপনারই পূর্ববর্তী অভিযোগকে মিথ্যে প্রমাণ করে (তথা খণ্ডন করে)। মহানবী সাল্লাল্লাহু আলাইহি ওয়াসাল্লাম যদি এরকম কোনো আদেশ জারি করে থাকতেন (গাদীরে খুমে), তাহলে এর অতিরিক্ত লিখিত আকারে অসীয়তনামা তৈরি করাকেই তিনি অপ্রয়োজনীয় বিবেচনা করতেন। এর মানে দাঁড়ায় এই যে, (লিখিত) উইল/অসীয়তনামা যা আপনি দাবি করছেন রাসূলুল্লাহ সাল্লাল্লাহু আলাইহি ওয়াসাল্লাম কর্তৃক গাদীরে খুম নামের জায়গাটিতে প্রদত্ত খুতবা’র সময় তিনি তৈরি করতে চেয়েছিলেন, তা নিছক একটি উদ্ভাবন বৈ কিছু নয়। সত্যটি হলো, আসহাবে কেরাম রাদ্বিয়াল্লাহু আনহু যাঁদের মধ্যে অন্তর্ভুক্ত ছিলেন হযরত ইমামে আলী কাররামা আল্লাহু ওয়াজহাহুল করীম ও গোটা হাশেমী বংশ, তাঁরা সবাই সর্বসম্মতভাবে হযরত আবূ বকর সিদ্দীক্ব রাদ্বিয়াল্লাহু আনহু-কেই খলীফা নির্বাচন করেন। এই ঐকমত্য ওপরে উদ্ধৃত হাদীস শরীফগুলোর আলোকে প্রমাণ করে যে, হযরত আবূ বকর রাদ্বিয়াল্লাহু আনহু-এর খেলাফত ছিলো হেদায়াত তথা সঠিক পথপ্রাপ্ত এবং আরো প্রমাণ করে যে আপনার দাবিগুলো অন্তঃসারশূন্য ও অসমর্থিত। এরকম কোনো উইল যদি সত্যি অস্তিত্বশীল হতো, তাহলে এর অর্থ দাঁড়াতো পূর্ববর্তী তিনজন (মানে সর্ব-হযরত আবূ বকর, উমর ও উসমান রাদ্বিয়াল্লাহু আনহুম আজমাঈন)-কে হযরত আলী (কার্রামাল্লাহু ওয়াজহাহুল করীম)-এর প্রতি অন্যায়-অবিচারকারী হতে হতো, আর তাঁকেও তাঁর হক্ব বা অধিকার ফিরিয়ে দেয়ার জন্যে তাঁদের বলতে হতো এবং প্রতিকার না পেলে প্রতিবিধানমূলক ব্যবস্থা নিতে হতো। বস্তুতঃ (পরবর্তীকালে) তিনি যখন খলীফা নির্বাচিত হন, তখন তিনি তরবারি বের করে তাঁর প্রতি অবাধ্য লোকদের বিরুদ্ধে যুদ্ধ পর্যন্ত করেছিলেন; কেননা খলীফার দ্বারা ধর্মীয় ও পার্থিব বিষয়াদি সুষ্ঠুভাবে পরিচালনা করার এখতেয়ার দ্বীন-ইসলামই খলীফাকে দিয়েছে। আমরা সবাই যেমনটি জানি, খলীফা আলী কাররামা আল্লাহু ওয়াজহাহু অনেক যুদ্ধবিগ্রহ পরিচালনা করেন যার দরুন অনেক শহর ও জনপদ ক্ষতিগ্রস্ত হয় এবং অনেক মুসলমানের রক্ত ঝরে। এ ধরনের একজন ক্ষমতাধর ও মহাসম্মানিত অধিনায়ক, আপন অবাধ্যদের যিনি এতো কঠিন শাস্তি দিতে পেরেছেন, তাঁর ব্যাপারেই এক্ষণে দাবি করা হচ্ছে যে তিনি ওই (খেলাফত নির্বাচনের) সময় নিশ্চুপ ছিলেন – যদিও তিনি দেখতে পেয়েছিলেন যে ইসলামধর্মে তাঁর প্রতি অর্পিত অধিকার হতে তাঁকে জোর-জবরদস্তি বঞ্চিত করা হচ্ছিলো; আর এ-ও এক্ষণে তাঁর ব্যাপারে দাবি করা হচ্ছে যে ওই খেলাফতের অধিকার কাকে দেয়া হবে সে প্রশ্নে ফায়সালা করার জন্যে তিনি সালিশ মেনেছিলেন। এ কথা কি আদৌ বিশ্বাসযোগ্য?\n\n\n(আমি, শায়খ সুওয়াইদী আরো বলি), “যদি শিয়া পুস্তকটির মতো এ কথা দাবি করা হয় যে হযরত আলী কাররামা আল্লাহু ওয়াজহাহু অনিচ্ছাকৃতভাবে ন্যায়বিচার চাওয়া ত্যাগ করেন তাঁর পক্ষে লোকবলের অভাব থাকার কারণে (আল্লাহ আমাদেরকে এরকম কথা বলা হতে রক্ষা করুন), তাহলে এর মানে দাঁড়াবে তিনি আল্লাহর আদেশ পালনে অনীহা প্রদর্শন করেছিলেন এবং আল্লাহতা’লা ও রাসূলুল্লাহ সাল্লাল্লাহু আলাইহি ওয়াসাল্লাম কর্তৃক তাঁর প্রতি আরোপিত দায়িত্ব ও কর্তব্য পালন করার ব্যাপারে ভীত হয়ে তিনি আল্লাহর প্রতি অবাধ্য-ও হয়েছিলেন। তবে এটা সর্বজনবিদিত এক বাস্তবতা যে, হযরত আলী কার্রামাল্লাহু ওয়াজহাহূ যিনি রাসূলুল্লাহ সাল্লাল্লাহু আলাইহে ওয়া সাল্লামের আপন চাচাতো ভাই ও মেয়ের জামাই এবং আল্লাহতা’লার সিংহ (’আসাদুল্লাহ’) ছিলেন, তিনি তাঁর প্রতি কাপুরুষতার কালিমা ও মানহানিকর কলঙ্কের চেয়ে মৃত্যুকেই বরণ করতে ছিলেন প্রস্তুত  – আর এক্ষেত্রে তাঁর প্রতিপক্ষ যে ব্যক্তি-ই হতো না কেন, কী আরবের, কী সারা বিশ্বের, কারোরই তোয়াক্কা তিনি করতেন না! এ-ই যখন অবস্থা, তখন আপনি (ইরানী প্রধান মােল্লা) কি মনে করেন আমাদের সাইয়্যেদ ও আমীরুল মো’মেনীন হযরত আলী কার্রামাল্লাহু ওয়াজহাহূ’ এই ধরনের হীন ও কদর্য অপকর্ম সংঘটনের মতো পর্যায়ে অধঃপতিত হয়েছিলেন? অথবা, তাঁর শানে এটা মানায় কি? আপনার এই কথা তাঁর প্রতি ভালোবাসার পরিবর্তে বৈরিতা-ই বরঞ্চ প্রকাশ করেছে। অতএব, ওই মহান ইমাম কাররামা আল্লাহু ওয়াজহাহু এই ত্রুটির পাশাপাশি অন্যান্য ত্রুটি-বিচ্যুতি ও সন্দেহ হতে পুরোপুরিভাবে মুক্ত এবং এসব ঘাটতি হতে তিনি বহু ঊর্ধ্বে বলে বিবেচনা করাকে তাঁর প্রতি আমার এক দায়বদ্ধতা বলে আমি সাব্যস্ত করেছি; আর এই বাস্তবতা প্রকাশ করাকেও তা-ই জেনেছি।\n\n\n(আমি, শায়খ সুওয়াইদী, আরো বলি), “এছাড়া রাসূলুল্লাহ সাল্লাল্লাহু আলাইহি ওয়াসাল্লাম উইল/অসিয়তনামা লেখার জন্যে কাগজ ও কলম চেয়েছিলেন এবং হযরত উমর ফারূক্ব রাদ্বিয়াল্লাহু আনহু তাঁকে তা হতে নিবৃত্ত করেছিলেন মর্মে আপনার বক্তব্যটিও অসত্য; কেননা এই মহান ব্যক্তিত্ব (হযরত উমর রাদ্বিয়াল্লাহু আনহু) এরকম আচরণ করেছেন বলে কোনো নির্ভরযোগ্য প্রামাণ্য দলিল বিদ্যমান নেই। সহীহ বুখারী শরীফের ‘মাগাযী’ অধ্যায়ে উদ্ধৃত হযরত আবদুল্লাহ ইবনে আব্বাস রাদ্বিয়াল্লাহু আনহুমা-এর বিবরণে তিনি জানান:\n\n\nيَوْمُ الْخَمِيسِ وَمَا يَوْمُ الْخَمِيسِ ثُمَّ بَكَى حَتَّى خَضَبَ دَمْعُهُ الْحَصْبَاءَ فَقَالَ اشْتَدَّ بِرَسُولِ اللَّهِ صَلَّى اللَّهُ عَلَيْهِ وَسَلَّمَ وَجَعُهُ يَوْمَ الْخَمِيسِ فَقَالَ ائْتُونِي بِكِتَابٍ أَكْتُبْ لَكُمْ كِتَابًا لَنْ تَضِلُّوا بَعْدَهُ أَبَدًا فَتَنَازَعُوا وَلَا يَنْبَغِي عِنْدَ نَبِيٍّ تَنَازُعٌ فَقَالُوا هَجَرَ رَسُولُ اللَّهِ صَلَّى اللَّهُ عَلَيْهِ وَسَلَّمَ قَالَ دَعُونِي فَالَّذِي أَنَا فِيهِ خَيْرٌ مِمَّا تَدْعُونِي إِلَيْهِ وَأَوْصَى عِنْدَ مَوْتِهِ بِثَلَاثٍ أَخْرِجُوا الْمُشْرِكِينَ مِنْ جَزِيرَةِ الْعَرَبِ وَأَجِيزُوا الْوَفْدَ بِنَحْوِ مَا كُنْتُ أُجِيزُهُمْ وَنَسِيتُ الثَّالِثَةَ وَقَالَ يَعْقُوبُ بْنُ مُحَمَّدٍ سَأَلْتُ الْمُغِيرَةَ بْنَ عَبْدِ الرَّحْمَنِ عَنْ جَزِيرَةِ الْعَرَبِ فَقَالَ مَكَّةُ وَالْمَدِينَةُ وَالْيَمَامَةُ وَالْيَمَنُ وَقَالَ يَعْقُوبُ وَالْعَرْجُ أَوَّلُ تِهَامَةَ\n\n\nদিনটি ছিলো বৃহস্পতিবার যখন আমাদের আকা ও মওলা হযরতে রাসূলুল্লাহ সাল্লাল্লাহু আলাইহে ওয়া সাল্লামের (শেষ) অসুখ বৃদ্ধি পায়। তিনি এরশাদ করেন, ‘আমাকে (কিছু) কাগজ এনে দাও! আমি একটি বই লিখবো; যাতে আমার পরে তোমরা সঠিক পথ হতে বিচ্যুত না হও।’ উপস্থিত মানুষেরা (এতদশ্রবণে নিজেদের মাঝে) বলাবলি আরম্ভ করেন। হুযূর পাক সাল্লাল্লাহু আলাইহি ওয়াসাল্লাম তখন এরশাদ করেন, ‘পয়গম্বর সাল্লাল্লাহু আলাইহি ওয়াসাল্লাম-এর উপস্থিতিতে উচ্চস্বরে কথা বলা ফায়দাজনক নয়।’ (কেউ একজন কর্তৃক) প্রশ্ন করা হয়, ‘তিনি কি প্রলাপ বকছেন? তাঁকে জিজ্ঞেস করুন।’ হযরত আবদুল্লাহ ইবনে আব্বাস রাদ্বিয়াল্লাহু আনহুমা আরো বলেন: নবী করীম সাল্লাল্লাহু আলাইহি ওয়াসাল্লাম-এর অসুস্থতার সময় আমরা কয়েকজন উপস্থিত ছিলাম। তিনি এরশাদ ফরমান, ‘আমি তোমাদের জন্যে একটি বই লিখবো; যাতে তোমরা আমার পরে আর সঠিক রাস্তা হতে বিচ্যুত না হও।’ আমাদের মধ্যে কেউ কেউ বলেন, ‘মহানবী সাল্লাল্লাহু আলাইহি ওয়াসাল্লাম-এর ব্যথা বৃদ্ধি পেয়েছে। আর আমাদের কাছে ক্বুরআন মজীদ আছে। আল্লাহর কিতাব-ই আমাদের জন্যে যথেষ্ট হবে।’ এর ফলে আমরা ঐকমত্যে পৌঁছুতে পারিনি। আমাদের কেউ কেউ বলেন, ‘চলুন, (কিছু) কাগজ নিয়ে আসি। প্রিয়নবী সাল্লাল্লাহু আলাইহি ওয়াসাল্লাম তাতে লিখুন, যাতে পরবর্তীকালে আর আমরা পথভ্রষ্ট না হই।’ অন্যরাও নানা কথা বলেন। পৃথক পৃথক বক্তব্য আসা আরম্ভ হলে মহানবী সাল্লাল্লাহু আলাইহি ওয়াসাল্লাম আদেশ দেন, ‘উঠে দাঁড়াও!’[২৩]\n\n[২৩] বুখারী : আস সহীহ, ১০:২৬৮ হাদীস নং ২৮২৫।\n\n\n“অতএব, জগতে ক্বুরআন মজীদের পরে আমাদের কাছে সবচেয়ে মূল্যবান ও নির্ভরযোগ্য (বুখারী শরীফ নামের হাদীস)-গ্রন্থের বর্ণনানুসারে ওই তথাকথিত আপত্তি নির্দিষ্ট কোনো ব্যক্তি (হযরত উমর) কর্তৃক উত্থাপিত হয়নি। যা আদেশ করা হয়েছিলো তা করা বা না করা ভালো হবে কি না, সেই ব্যাপারে কিছু মানুষ ভাবনায় পড়ে গিয়েছিলেন। কেননা (ইমাম) বুখারী’র বর্ণনাটি জমা’ তথা বহুবচনে এসেছে, ‘তাঁরা বলেন।’ এতে ইঙ্গিত করা হয়েছে যে বিভিন্ন মত ব্যক্তকারীরা ছিলেন একাধিক। হযরত উমর ফারূক্ব রাদ্বিয়াল্লাহু আনহু-কে এই অজুহাতের ভিত্তিতে তিরস্কার করার চেষ্টা করাটা একদম ভুল একটা কাজ হবে। এই ঘটনায় কাউকে দোষারোপ করার হলে সেখানে উপস্থিত সকলেই ওই ধারণাকৃত অভিযোগে সমানভাবে অভিযুক্ত হতেন। আর ওতে সর্ব-হযরত আলী কাররামা আল্লাহু ওয়াজহাহু ও ইবনে আব্বাস রাদ্বিয়াল্লাহু আনহু-ও হতেন শরীকদার। ফলে তাঁদেরকেও ভর্ৎসনার ভাগিদার হতে হতো। এক্ষণে শিয়াপন্থীরা যে যুক্তির ভিত্তিতে সর্ব-হযরত আলী কাররামা আল্লাহু ওয়াজহাহু ও ইবনে আব্বাস রাদ্বিয়াল্লাহু আনহু-কে নির্দোষ সাব্যস্ত করেন, আমরা সুন্নীরাও ওই একই যুক্তিতে হযরত উমর ফারূক্ব রাদ্বিয়াল্লাহু আনহু-কে নির্দোষ সাব্যস্ত করার জন্যে বলে থাকি।\n\n\n(আমি আরো বলি), “মুহাদ্দীস-উলামাবৃন্দ গাদীরে খুম নামের স্থানে রাসূলুল্লাহ সাল্লাল্লাহু আলাইহি ওয়াসাল্লাম-এর প্রদত্ত খুতবাটির আলাদা আলাদা বিবরণ পেশ করেছেন। এটা যা-ই হোক না কেন, এতে আপনার মতবাদের পক্ষে কোনো সমর্থন-ই নেই। অধিকন্তু,\n\n\nيَا أَيُّهَا الرَّسُولُ بَلِّغْ مَا أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَمَا بَلَّغْتَ رِسَالَتَهُ وَاللَّهُ يَعْصِمُكَ مِنَ النَّاسِ\n\n\n   – ‘হে রাসূল! পৌঁছে দিন যা কিছু অবতীর্ণ করা হয়েছে আপনার প্রতি আপনারই রব্বের কাছ থেকে; এবং যদি এমন না হয় তবে আপনি তাঁর কোনো সংবাদ-ই পৌঁছালেন না। আর আল্লাহ আপনাকে রক্ষা করবেন মানুষ থেকে’ [২৪]\n\n[২৪] আল কুরআন : আল মা-ইদাহ্, ৫: ৬৭।\n\n\n– আয়াতটি গাদীরে খুমে অবতীর্ণ হয়েছে মর্মে আপনার দাবিও ভ্রান্তি বৈ কিছু নয়। কেননা আপনার এই অভিযোগটি এমন ধারণা দেয় যে প্রিয়নবী সাল্লাল্লাহু আলাইহি ওয়াসাল্লাম তাঁর আসহাবে কেরাম রাদ্বিয়াল্লাহু আনহুম-এর কাছে আল্লাহতা’লার বাণী পৌঁছে দেননি (আল্লাহ আমাদেরকে এ কথা বলা হতে রক্ষা করুন)! এ রকম ক্ষেত্রে এর মানে দাঁড়াবে এই যে, তিনি যেহেতু এই ঐশী আদেশ পৌঁছে দিতে চাননি এবং এর পরিবর্তে জিবরীল ফেরেশতাকে আলাইহিস সালাম দিয়ে আল্লাহকে বলাতে চেয়েছেন এই খুতবার মাধ্যমে আল্লাহ যেনো তাঁকে মাফ করে দেন, সেহেতু তাঁর আসহাবে কেরাম রাদ্বিয়াল্লাহু আনহুম-এর ভয়ে এই ঐশী আজ্ঞা পালন করা হতে মহানবী সাল্লাল্লাহু আলাইহি ওয়াসাল্লাম-এর বিরত থাকা উচিত ছিলো! বস্তুতঃ আমাদের রাসূলুল্লাহ সাল্লাল্লাহু আলাইহি ওয়াসাল্লাম এই রকম দোষত্রুটি হতে যে মুক্ত ছিলেন, সে ব্যাপারে কোনো সন্দেহ-ই নেই।\n\n\n“আমাদের দ্বিতীয় প্রামাণ্য দলিল হচ্ছে এই যে, (আপনার অভিযোগ অনুযায়ী) আল্লাহতা’লা তাঁর প্রিয়নবী সাল্লাল্লাহু আলাইহি ওয়াসাল্লাম-কে ওই গাদীরে খুমের খুতবা যা তিনি জীবন সায়াহ্নে প্রদান করেছিলেন, তার আগ পর্যন্ত (বৈরীভাবাপন্ন) অন্য মানুষের কাছ থেকে রক্ষা করেননি; অথচ তাঁর এই খুতবা’র বহু আগে থেকেই জানা হয়ে গিয়েছিলো যে আল্লাহতা’লা তাঁকে রক্ষা করছিলেন। এমতাবস্থায় আপনার অভিযোগ ভিত্তিহীন, কেননা সেটা সর্বজনবিদিত এক বাস্তবতার খেলাফ বা পরিপন্থী।\n\n\n“তৃতীয় প্রমাণ হিসেবে আমরা বলি, (আপনার অভিযোগ এ অর্থ বহন করে যে) ওই দিন অবধি আল্লাহর প্রিয় রাসূল সাল্লাল্লাহু আলাইহি ওয়াসাল্লাম অবিশ্বাসীদের ভয়ে ভীত ছিলেন, আর তিনি আসহাব-এ-কেরাম রাদ্বিয়াল্লাহু আনহুম-বৃন্দকেও ভয় পেতেন। অথচ বিভিন্ন রওয়ায়াত তথা বর্ণনার মাধ্যমে জ্ঞাত বাস্তবতা হলো, আমাদের মালিক-মোখতার হযরতে আসহাব-এ-কেরাম (আলাইহিমুর-রিদওয়ান) মহানবী সাল্লাল্লাহু আলাইহি ওয়াসাল্লাম-এর খাতিরে নিজেদের জান ও পিতামাতাকে উৎসর্গ করতে পর্যন্ত কখনো দ্বিধাবোধ করেননি। তাঁরা একত্রিত হয়ে হাবীবে খোদা সাল্লাল্লাহু আলাইহি ওয়াসাল্লাম-কে হয়তো হুমকি দিতে পারেন মর্মে ধারণাটি ইসলামী শিক্ষা ও যুক্তি-বিবেচনা উভয়ের সাথেই সাংঘর্ষিক। কেননা এটা সর্বজনজ্ঞাত যে আমাদের নবী করীম সাল্লাল্লাহু আলাইহি ওয়াসাল্লাম ‘শিক্ষা দিন (মানুষকে) যা আদিষ্ট হয়েছে’ – এ আয়াতটিকে মান্য করতে (নবুওয়্যতের) সূচনালগ্নে কী সাহসিকতার সাথে ইসলাম-ধর্ম প্রচার করেছিলেন, যখন তিনি ছিলেন একা আর তাঁর শত্রুরা ও ক্বুরাইশ অবিশ্বাসীরা ছিলো ভীষণ দয়া-মায়াহীন; সেই মহৎ ও উন্নত গুণাবলীসম্পন্ন পরম শ্রদ্ধেয় পয়গম্বর সাল্লাল্লাহু আলাইহি ওয়াসাল্লাম-এর প্রতি গাদীরে খুমের ঘটনায় আল্লাহতা’লার আদেশ-নিষেধ পৌঁছে দিতে ভীতসন্ত্রস্ত ছিলেন বলে অভিযোগ উত্থাপন করাটা একটা অত্যন্ত হীন ও জঘন্য কুৎসা বৈ কিছু নয় – বিশেষ করে ইতোমধ্যে যখন মক্কা বিজয় সাধিত হয়েছিলো; মানুষ চারদিক থেকে দলে দলে এসে ইসলাম গ্রহণ করছিলেন; বনূ হাশেম ও আবদুল মুত্তালিবের পুত্রবৃন্দ সবাই মুসলমান হয়ে গিয়েছিলেন; সূরা ইযা’জা’য়া (নসর) নতুন নতুন বিজয়ের আগাম বার্তাসহ অবতীর্ণ হয়েছিলো; আর যখন মুহা’জির (মক্কা হতে হিজরতকারী) ও আনসা’র (মদীনার অধিবাসী) সাহাবাবৃন্দ রাদ্বিয়াল্লাহু আনহুম ও বনূ হাশেম গোত্র নিরঙ্কুশ সংখ্যাগরিষ্ঠতা পেয়েছিলেন। তিনি আসহাব-এ-কেরাম রাদ্বিয়াল্লাহু আনহুম-এর ভয়ে ভীত ছিলেন বলার অর্থ হচ্ছে আ’লে ‘এমরা’ন সূরার ১১০ নং আয়াত, যা’তে ঘোষিত হয়েছে كُنْتُمْ خَيْرَ أُمَّةٍ أُخْرِجَتْ لِلنَّاسِ – ‘তোমরা হলে শ্রেষ্ঠতম ওই সব উম্মতের মধ্যে, যাদের আত্মপ্রকাশ ঘটেছে মানবজাতির মধ্যে’, [২৫]\n\n[২৫] আল কুরআন : ৩:১১০।\n\n\nতা অস্বীকার করা। আর এটা কোনোভাবেই সমর্থনযোগ্য নয়।\n\n\n“চতুর্থতঃ (আপনার অভিযোগের মানে দাঁড়ায় এই যে) আমাদের আকা ও মওলা হযরতে রাসূলে করীম সাল্লাল্লাহু আলাইহি ওয়াসাল্লাম তাঁর সাহাবাবৃন্দ রাদ্বিয়াল্লাহু আনহু-এর কাছে আল্লাহর আদেশ-নিষেধ পৌঁছে দেয়ার বেলায় আল্লাহকে অমান্য করে মদীনায় আসেন এবং সেখানে অসুস্থ হয়ে হযরত আবূ বকর রাদ্বিয়াল্লাহু আনহু-কে তাঁর স্থলে দুই দিনের জন্যে ইমাম নিয়োগ করেন, যার দরুন তিনি দ্বিতীয়বারের মতো আল্লাহর আদেশকে অমান্য করেন হযরত আলী কাররামা আল্লাহু ওয়াজহাহু-কে পেছনে ফেলে (মানে অগ্রাহ্য করে) – যদিও আপনার দাবি অনুযায়ী আল্লাাহতা’লা হযরত আলী কাররামা আল্লাহু ওয়াজহাহু-কে ইমাম নিয়োগ করতে মহানবী সাল্লাল্লাহু আলাইহি ওয়াসাল্লাম-এর প্রতি আদেশ দিয়েছিলেন। যেহেতু (ধারণাকৃত) গাদীরে খুমে অবতীর্ণ আয়াতটি দ্বারা প্রিয়নবী সাল্লাল্লাহু আলাইহি ওয়াসাল্লাম তাঁর আসহাবে কেরাম রাদ্বিয়াল্লাহু আনহুম-এর প্রতি (তাঁরই বেসালের পরে) হযরত আলী কাররামা আল্লাহু ওয়াজহাহু-কে ইমাম নির্বাচন করতে বলার ব্যাপারে আদিষ্ট হওয়ার পরও হযরত আবূ বকর রাদ্বিয়াল্লাহু আনহু-কেই ইমাম নিয়োগ করেছিলেন, সেহেতু এই আয়াতটি নিশ্চয় শিয়াদের ধারণাকৃত ওই তথাকথিত জায়গায় নাযেল হয়নি, বরং ‘আরাফাত নামের স্থানে অবতীর্ণ হয়েছিলো, আর এটা সাহাবা-এ-কেরাম রাদ্বিয়াল্লাহু আনহুম-কে উদ্দেশ্য করেনি, বরং ক্বুরাইশ বংশীয় কাফের/মুশরিকদেরকে উদ্দেশ্য করেছিলো, যেমনটি সর্বসম্মতভাবে বিবৃত করেছেন মহান উলামাবৃন্দ। রাসূলুল্লাহ সাল্লাল্লাহু আলাইহি ওয়াসাল্লাম যদি (ঐশী আজ্ঞা মারফত) জানতেন যে হযরত আলী কাররামা আল্লাহু ওয়াজহাহু-ই প্রথম খলীফা হবেন, তাহলে তিনি নিশ্চয় তা ব্যক্ত করতেন। এটা বিবৃত করতে ভয় পাওয়ার কোনো কারণই ছিলো না। কেননা সকল মক্কাবাসী, বিশেষ করে আবদুল মুত্তালিবের পুত্ররা ছিলেন তাঁরই আত্মীয়স্বজন; তাঁরা এতে খুশি হতেন এবং কেউই ভয়-ভীতি বা ক্ষতির মুখোমুখি হতেন না।\n\n\n“এসব বাস্তব ঘটনা ছাড়াও এই খুতবা‘তে ব্যবহৃত অগভীর ও সাধারণ মানের বাক্য যখন নিরপেক্ষতা, চুলচেরা বিশ্লেষণ ও অনিয়ম হতে মুক্ত যুক্তি দ্বারা বিচার-বিবেচনা করা হবে, তখন আরবী সাহিত্য সম্পর্কে ওয়াকেফহাল সাধারণ কোনো ব্যক্তি কর্তৃক এসব বক্তব্য উচ্চারিত হতে পারে মর্মে ধারণা করাও অসম্ভব সাব্যস্ত হবে – মহানবী সাল্লাল্লাহু আলাইহি ওয়াসাল্লাম-এর মতো অনন্য বাগ্মী ও অলঙ্কারশাস্ত্রবিদের পবিত্র জিহ্বা হতে এগুলো উচ্চারিত হওয়ার ধারণা করা তো দূরে। এর অর্থ দাঁড়ায়, এ বক্তব্য-বিবৃতি বাইরের লোকদের দ্বারা বানানো মিথ্যে বৈ কিছু নয়।مَنْ كُنْتُ مَوْلَاهُ فَعَلِيٌّ مَوْلَاهُ – ‘অতঃপর আমি যার মওলা, আলী-ও তার মওলা’, এই বিবৃতিটি যদি (সহীহ) হাদীস হয়েও থাকে, তথাপিও তা হযরত আলী কাররামা আল্লাহু ওয়াজহাহু-কে (প্রথম) ইমাম (মানে খলীফা) হিসেবে নির্দেশ করে না।  কেননা ‘মওলা’ শব্দটি বিভিন্ন অর্থ জ্ঞাপক। এ ধরনের বিশটি অর্থ ’ক্বামূস’ শীর্ষক (আরবী অভিধান) পুস্তকে লিপিবদ্ধ আছে। (কোনো নির্দিষ্ট লিপিতে) এ রকম শব্দের ব্যবহার কোন্ অর্থে করা হয়েছে, তা কোনো বিশেষ চিহ্ন, সঙ্কেত বা গূঢ়ার্থ-জ্ঞাপক অতিরিক্ত দ্যোতনা দ্বারা প্রদান করতে হয়। ওই ধরনের সঙ্কেত ছাড়া তা ব্যাখ্যা করা ভুল হবে। (আলোচ্য হাদীসের ক্ষেত্রে) সেটার সবগুলো অর্থ, না কিছু অর্থ আরোপ করা সঠিক হবে, তা কিন্তু নিশ্চিত নয়; অধিকাংশ (উলামা)-ই বলেছেন যে এটা (মানে ওই হাদীস এভাবে ব্যাখ্যা করা) ভুল হবে। এক্ষণে তর্কের খাতিরে ব্যাখ্যা করা সঠিক হবে বলে আমরা ধরে নিলাম এবং ’মওলা’ শব্দটির প্রতি ‘আশেক্ব’/প্রেমিক’ ও ‘সাহায্যকারী’ অর্থ আরোপের বিষয়ে আমরা আপনাদের সাথে একমত হলাম। কিন্তু অন্যান্য অর্থারোপ তো এতে যথাযথ হবে না। এসব ক্ষেত্রে (উলামাদের) এজমা’ তথা ঐকমত্য অনুযায়ী অর্থারোপ করাই শ্রেয়তর হবে। এ কারণেই আবদুল গাফির বিন ইসমাঈল ফারিস [৪৫১-৫২৯ হিজরী/১১৩৫ খৃষ্টাব্দ; নিশাপুর] তাঁর ‘মজমাউল গারাইব’ গ্রন্থে ‘ওলী’ শব্দটির ব্যাখ্যাকালে উদ্ধৃত করেন নিম্নের হাদীস শরীফ – ’কেউ আমাকে ভালোবাসলে এবং আমাকে তার সাহায্যকারী হিসেবে জানলে তার (এটাও) জানা উচিত যে আলী-ও তার সাহায্যকারী।’ এই বিষয়টি সযত্নে চিন্তা করলে দেখা যাবে যে উক্ত হাদীসটি খেলাফতের জন্যে অধিকতর যোগ্যতা কিংবা কোনো প্রকারের শ্রেষ্ঠত্ব-ই নির্দেশ করে না। কেননা, অাভিধানিকভাবে অথবা ইসলামী দৃষ্টিকোণ থেকে ‘ওলী’ শব্দটিকে ‘আওলা’ শব্দ হিসেবে ব্যাখ্যা করা মোটেও সঠিক হবে না। এটা যে ইসলামী রীতি নয় তা একেবারেই স্পষ্ট। আর আরবী ভাষার আভিধানিক দিক থেকে ‘মাফ’আল ক্যাটেগরি/শ্রেণিভুক্ত শব্দগুলোকে কখনোই ‘আফ’আল’ ক্যাটেগরি/শ্রেণিতে ব্যবহার করা হয়নি।”\n\n\nএই পর্যায়ে ইরানী প্রধান মোল্লা বলেন: “অভিধানবিদ আবূ যায়দ বিবৃত করেন যে এসব শব্দের ব্যবহার আবূ উবায়দা’র তাফসীরেও করা হয়েছে। আর তিনি (আবূ উবায়দা) ‘(আলী) তোমাদের মওলা’, এই অভিব্যক্তিকে ব্যাখ্যা করেছেন এভাবে – ‘(আলী) তোমাদের জন্যে অধিকতর উপযুক্ত’।”\n\n\nআমি (শায়খ সুওয়াইদী) জবাবে বলি: “আবূ যায়দের বক্তব্য দলিল হতে পারে না। কেননা আরবী ভাষার পণ্ডিতদের কেউই তার এই বক্তব্যকে অনুমোদন করেননি। যদি এগুলো সমার্থক শব্দ হতো, তাহলে ‘অমুক তোমাদের জন্যে আওলা (শ্রেষ্ঠতর, অধিকতর উপযুক্ত)’, এ কথার চেয়ে ‘অমুক তোমাদের জন্যে মওলা (সাহায্যকারী, আশেক্ব) বলাটাই বেশি সঠিক হতো। কিন্তু অভিধান বিশারদবৃন্দ বলেন যে এটা কখনোই সঠিক হবে না। আবূ উবায়দার বক্তব্য অন্যান্যদের দ্বারাও রদ করা হয়েছে। আমরা দেখেছি যে ‘মওলা’ শব্দটির পরিবর্তে ‘আওলা’ শব্দটি ব্যবহার করা যায় না। তবে ধরুন আমরা বল্লাম এটা ব্যবহার করা সম্ভব, তবুও এটাকে ‘অধিকারী’, ‘ব্যবহারের উপযুক্ত’ অর্থে প্রয়োগ করা যাবে না। সম্ভবতঃ ‘আওলা’ শব্দটির অর্থ ‘সম্মান ও ভালোবাসার জন্যে অধিকতর উপযুক্ত।’ যদি এ কথা ধরেও নেয়া হতো যে এর মানে ‘ব্যবহার’, তাহলেও এটা আয়াতে করীমার অর্থের উপযোগী হতো না। ’নিশ্চয় সমস্ত লোকের মধ্যে ইবরাহীমের অধিকতর হকদার (আওলা) তারাই ছিলো’ – সূরা আলে ইমরানের ৬৮ নং আয়াতে বর্ণিত ‘আওলা’ শব্দটি কি ‘(ইবরাহীম আলাইহিস্ সালামকে) ব্যবহার করা’ বোঝাতে বলা হয়েছে? ’এ প্রসঙ্গে ‘আওলা’ শব্দটি বড় জোর বোঝায় ‘তাঁর (পয়গম্বর ইবরাহীম আলাইহিস সালামের) প্রতি ভালোবাসা অধিকতর উপযুক্ত।’\n\n\n“অধিকন্তু,  হাদীস শরীফের শেষাংশে ব্যবহৃত ‘ওলী’ শব্দটির অর্থ মহব্বত করা। যদি রাসূলুল্লাহ সাল্লাল্লাহু আলাইহি ওয়াসাল্লাম-এর সাথে সম্বন্ধের ক্ষেত্রে এর মানে হতো ‘ব্যবহারের জন্যে অধিকতর উপযুক্ত’, তাহলে তিনি বলতেন ‘ব্যবহারের জন্যে অধিকতর উপযুক্ত যে কেউ।’ যেহেতু তিনি তা বলেননি, সেহেতু (হাদীস শরীফের অভিব্যক্তি অনুযায়ী) এর অর্থ হবে ‘হযরত আলী কাররামা আল্লাহু ওয়াজহাহুল করীম-কে ভালোবাসা এবং তাঁর প্রতি শত্রুতা পরিহার করা’;  এতে কোনোক্রমেই ‘ব্যবহার করার জন্যে উপযুক্ত’ বোঝাবে না। বস্তুতঃ ইমাম আবূ নু’য়াইম আহমদ বিন আব্দিল্লাহ রাহিমাহুল্লাহু-তা’লা (বেসালপ্রাপ্তি: ৪৩০ হিজরী, ইসপাহান) বর্ণনা করেন ইমাম হাসান রাদ্বিয়াল্লাহু আনহু-এর পুত্র হযরত হাসান রহমতুল্লাহি আলাইহি হতে: হযরত হাসান রাদ্বিয়াল্লাহু আনহু-কে মানুষেরা জিজ্ঞেস করেছিলেন, (আমি যার মওলা, আলী-ও তার মওলা) এই হাদীসটি কি এ কথা প্রতীয়মান করে যে হযরত আলী কাররামা আল্লাহু ওয়াজহাহু (প্রথম) খলীফা হবেন? হযরত হাসান রাদ্বিয়াল্লাহু আনহু উত্তর দেন, ’রাসূলুল্লাহ সাল্লাল্লাহু আলাইহি ওয়াসাল্লাম যদি এই হাদীসটি দ্বারা বোঝাতেন যে হযরত আলী কাররামা আল্লাহু ওয়াজহাহু-ই হবেন প্রথম খলীফা, তাহলে তিনি বলতেন, ওহে মানবকুল! এই ব্যক্তি আমার (ঐশী মিশনের) কর্তব্য-কর্মের ওলী (আস্থাভাজন প্রতিনিধি)। সে-ই হবে আমার পরে (ইসলামী) খলীফা। এ কথা শোনো এবং মান্য করো! আমি (হযরত হাসান) আল্লাহর নামে কসম করে বলছি, আল্লাহতা’লা ও তাঁর রাসূল সাল্লাল্লাহু আলাইহি ওয়াসাল্লাম যদি হযরত আলী কাররামা আল্লাহু ওয়াজহাহুল করীম-কে (প্রথম) খলীফা করার ইচ্ছা পোষণ করতেন, তাহলে এক্ষেত্রে আল্লাহতা’লার আদেশ বাস্তবায়ন করার চেষ্টা না করে হযরত আলী কাররামা আল্লাহু ওয়াজহাহুল করীম আল্লাহকে অমান্য করতেন, যার পরিণতিতে তাঁর মহাপাপ হতো।’ হযরত হাসান রাদ্বিয়াল্লাহু আনহু-এর এ কথা শুনে কেউ একজন বলেন, ’কেন, আমাদের রাসূল সাল্লাল্লাহু আলাইহি ওয়াসাল্লাম কি বলেননি – আমি যার মওলা, আলী-ও তার মওলা?’ হযরত হাসান রাদ্বিয়াল্লাহু আনহু উত্তরে বলেন, ’না, ওয়াল্লাহি! রাসূলুল্লাহ সাল্লাল্লাহু আলাইহি ওয়াসাল্লাম যদি হযরত আলী কাররামা আল্লাহু ওয়াজহাহু-কে (প্রথম) খলীফা করতে চাইতেন, তাহলে তিনি সেভাবে এর আদেশ দিতেন যেমনি স্পষ্টভাবে তিনি (মুসলমানদেরকে) নামায-রোযা করতে নির্দেশ দিয়েছিলেন।’ আহলে বায়তের অন্যতম সদস্য ও হযরত আলী কাররামা আল্লাহু ওয়াজহাহু-এর নাতি হযরত হাসান রাদ্বিয়াল্লাহু আনহু-এর এই কথাগুলো প্রমাণ করে যে আপনাদের (শিয়াদের) এতদসংক্রান্ত বক্তব্য ভ্রান্ত ও দূষণীয়।”\n\n"},{"1":"অকাট্য প্রামাণ্য দলিল -০৬","2":"ইরানী প্রধান মোল্লা নিরুত্তর হয়ে প্রসঙ্গ পাল্টে বলেন:\n\n\n৯/ – “আপনি সেসব হাদীস শরীফ সম্পর্কে কী বলবেন যেগুলোতে এই বাস্তবতার দিকে ইঙ্গিত করা হয়েছে যে শেষ বিচার দিবসে প্রত্যেক মুসলমানকে জিজ্ঞেস করা হবে তাঁরা এই দুনিয়া ও পরকালীন বিষয়াদির পাশাপাশি হযরত আলী কাররামা আল্লাহু ওয়াজহাহু ও তাঁর সন্তানদেরকে ভালোবাসতেন কি না? কেননা আলী বিন মুহাম্মদ ইবনে সাব্বাগ-এ-মালেকী (মৃত্যু: ৮৫৫ হিজরী/১৪৫১ খৃষ্টাব্দ) নিজ (‘ফুসূলুল্ মুহিম্মা’) পুস্তকে ‘আল-মানা’ক্বিব’ গ্রন্থটি হতে সিদ্ধান্ত নেন এবং ইবনিল্ মুআইয়্যাদের কথা উদ্ধৃত করেন, যিনি বলেন যে আবূ বোরাইদা রাদ্বিয়াল্লাহু আনহু বর্ণনা করেন: একদিন আমি রাসূলুল্লাহ সাল্লাল্লাহু আলাইহি ওয়াসাল্লাম-এর উপস্থিতিতে ছিলাম। আমাদের আকা ও মওলা হাবীব সাল্লাল্লাহু আলাইহি ওয়াসাল্লাম এরশাদ ফরমান, ‘আমি আল্লাহর নামে শপথ করে বলছি, যাঁর হাতে আমার প্রাণ, এই মর্মে যে শেষ বিচার দিবসে মানুষকে প্রথম যে প্রশ্ন (-মালা) জিজ্ঞেস করা হবে তা হবে, তোমার জীবন তুমি কীভাবে কাটিয়েছিলে? তোমার শরীর তুমি কী কাজ করে ক্ষয় করেছিলে? তুমি কোত্থেকে তোমার সম্পদ-সম্পত্তি অর্জন/উপার্জন করেছিলে, আর কোথায় তা দিয়েছিলে? তুমি কি আমার রাসূল সাল্লাল্লাহু আলাইহি ওয়াসাল্লাম-কে ভালোবেসেছিলে?’ হযরত উমর ফারূক্ব রাদ্বিয়াল্লাহু আনহু যিনি আমার পাশে ছিলেন, তিনি আরয করেন, ‘এয়া রাসূলাল্লাহ সাল্লাল্লাহু আলাইহি ওয়াসাল্লাম, আপনাকে ভালোবাসার চিহ্ন কী?’ প্রিয়নবী সাল্লাল্লাহু আলাইহি ওয়াসাল্লাম পাশে উপবিষ্ট হযরত আলী কাররামা আল্লাহু ওয়াজহাহুল করীম-এর শির মোবারকে তাঁর আশীর্বাদপূর্ণ হাত মোবারক রাখেন এবং ঘোষণা করেন, ‘আমাকে মহব্বত করা হলো আমার পরে একে (মানে হযরত আলী  কাররামা আল্লাহু ওয়াজহাহু-কে) মহব্বত করা।’ ওই একই বইয়ে আবারো যেমনটি লেখা হয়েছে, হযরত আলী কাররামা আল্লাহু ওয়াজহাহুল করীম বলেন, ‘ওয়াল্লাহি (আল্লাহর নামে শপথ), আমাদের আকা ও মওলা হযরতে নাবিয়্যে উম্মীয়্যি সাল্লাল্লাহু আলাইহে ওয়া সাল্লাম বিবৃত করেন যে যারা আমাকে (আলী-কাররামা আল্লাহু ওয়াজহাহুল করীম) ভালোবাসেন তাঁরা ঈমানদার এবং যারা আমাকে মহব্বত করে না তারা মোনাফেক্ব।’ অতএব, আপনি কি মনে করেন না শেষ বিচার দিবসে যে ব্যক্তির প্রতি মহব্বতের ব্যাপারে সবাইকে জিজ্ঞেস করা হবে, তিনি অন্যান্যদের চেয়ে বেশি পুণ্যবান, আর খেলাফতের প্রতি তাঁর নিজের ও তাঁর সন্তানবৃন্দের অধিকার অন্যান্যদের চেয়েও বেশি?”\n\n\nআমি (শায়খ সুওয়াইদী) জবাবে বলি, “ইবনে সাব্বাগ, যাকে আপনি ‘মালেকী’ বলে ডাকছেন, তিনি মালেকী মাযহাবের অন্তর্গত নন [নোট: হক্বপন্থী সুন্নী মুসলমানদের চারটি মাযহাবের একটি মালেকী। বাকি তিনটি হলো, হানাফী, শাফেঈ ও হাম্বলী]। তার বইপত্র ও লেখনী পরিস্ফুট করে যে তিনি শিয়া মযহাবী/মতবাদী। ইবনে মুআইয়্যাদ যার কুখ্যাত ডাক নাম ‘খারেযমের জ্বালানি-কাঠ’, তিনিও যে একজন শিয়া ছিলেন, সে বাস্তবতা সকল উলামাবৃন্দ বিবৃত করেছেন। তাছাড়া, অন্যান্য দলিল খোঁজার কোনো প্রয়োজন-ই এখানে নেই। কতিপয় শিয়া মতাবলম্বী লোক হাদীস শরীফগুলো পরিবর্তন করে কোনো মহান হাদীসশাস্ত্রবিদের নামে তা আরোপ করে থাকে। তারা মুসলমানদেরকে এ ধরনের মিথ্যে দ্বারা বিভ্রান্ত করার অপপ্রয়াস পায়। বইপত্রে লিপিবদ্ধ মৌলিক হাদীস শরীফকে যে ব্যক্তি পরিবর্তন করতে চায় এবং তা বিকৃতভাবে উপস্থাপন করে, সে অবশ্যঅবশ্য একজন মিথ্যুক। এখানে ইমাম মুহাম্মদ বিন ঈসা তিরমিযী (পয়দায়েশ: ২০৯ হিজরী এবং বেসাল: ২৭৯ হিজরী/৮৯২ খৃষ্টাব্দ) হতে প্রকৃত হাদীসটি উদ্ধৃত করা হলো:\n\n\nلَا تَزُولُ قَدَمَا عَبْدٍ يَوْمَ الْقِيَامَةِ حَتَّى يُسْأَلَ عَنْ عُمُرِهِ فِيمَا أَفْنَاهُ وَعَنْ عِلْمِهِ فِيمَ فَعَلَ وَعَنْ مَالِهِ مِنْ أَيْنَ اكْتَسَبَهُ وَفِيمَ أَنْفَقَهُ وَعَنْ جِسْمِهِ فِيمَ أَبْلَاهُ\n\n\n – ’মানুষকে চারটি বিষয় নিয়ে আখেরাতে প্রশ্ন করা হবে; তাকে জিজ্ঞেস করা হবে সে কীভাবে তার জীবন অতিবাহিত করেছিলো? তার জ্ঞানকে সে কোথায় খাটিয়েছিলো? কোত্থেকে সে তার সম্পদ-সম্পত্তি অর্জন করেছিলো? আর কীভাবে সে তার শরীরের ক্ষয়সাধন করেছিলো?’ [২৬]\n\n[২৬] (ক) তিরমিযী : আস সুনান, ৮:৪৪৩, হাদীস নং ২৩৪১।\n\n(খ) দারেমী : আস সুনান, ২:৯০, হাদীস নং ৫৪৬।\n\n(গ)আবু ইয়ালা : আল মুসনাদ, ১৫:২৩৯, হাদীস নং ৭২৬৬।\n\n\nইমাম তাবারানী রহমতুল্লাহি আলাইহি-ও এই হাদীস শরীফ উদ্ধৃত করেন; তবে তাতে শেষ অংশটুকু এভাবে রয়েছে: ‘কীভাবে সে তার যৌবন কাটিয়েছিলো?’ অতএব, এই হাদীস শরীফের মূললিপি এভাবেই রয়েছে। আহলে বায়ত (তথা মহানবী সাল্লাল্লাহু আলাইহে ওয়া সাল্লামের ঘরের আত্মীয়স্বজন মেয়ের জামাই ও চাচাতো ভাই হযরত আলী, কন্যা হযরত মা ফাতেমা এবং নাতি দু জন সর্ব-হযরত হাসান ও হুসাইন-রাদ্বিয়াল্লাহু আনহুম) কিংবা হযরত উমর রাদ্বিয়াল্লাহু আনহু-এর নাম মোবারক এখানে উচ্চারিত হয়নি। এর মানে দাঁড়াচ্ছে ইবনে সাব্বাগ ও ইবনে মুআইয়্যাদ মিথ্যেবাদী। অধিকন্তু, এর সাথে খেলাফতের কোনো সম্পর্ক-ই নেই। যদি আমরা হাদীসের বিকৃত আকৃতিটিকে সঠিক হিসেবে স্বীকারও করে নেই, তথাপিও এটা বড় জোর আহলে বায়তের রাদ্বিয়াল্লাহু আনহুম প্রতি এশক্ব-মহব্বতের ইঙ্গিত বহন করবে। সুন্নী মাযহাব/মতাদর্শ-ও আমাদের প্রতি আহলে বায়ত রাদ্বিয়াল্লাহু আনহু-কে ভালোবাসতে আদেশ করে; তাঁদের প্রত্যক সদস্যের আপন আপন মর্যাদার সাথে সঙ্গতি বজায় রেখে তা করতে আমাদের বলে; আর এক্ষেত্রে কার্পণ্য করা বা মাত্রাহীন হওয়া চলবে না। আহলে বায়ত রাদ্বিয়াল্লাহু আনহুম-এর মর্যাদার সাথে সঙ্গতি রেখে তাঁদের প্রতি মহব্বত পোষণ করাটা সুন্নী হওয়ার জন্যে জরুরি। কিন্তু আপনি তাঁদের প্রতি মহব্বত জারি করার জন্যে এমন সব বক্তব্য পেশ করেছেন যা ইসলাম ধর্মের সাথে অসঙ্গতিপূর্ণ; ন্যূনতম ঈমানের অধিকারী ব্যক্তিও এ রকম বক্তব্য প্রদান করতে পারেন না। উদাহরণস্বরূপ, আপনি বলেছেন, ‘কেউ হযরত আলী কাররামা আল্লাহু ওয়াজহাহু-কে ভালোবাসলে (তার কৃত) কোনো অন্যায়-ই তার ক্ষতি করতে পারবে না।’ একইভাবে, আপনাদের মধ্যে কেউ কেউ হাদীস জাল করেন। যেমন, আমরা কি এমন কাউকে বিশ্বাস করতে পারি, যে ব্যক্তি মহানবী সাল্লাল্লাহু আলাইহি ওয়াসাল্লাম-এর নামে এ কুৎসা রটায় যে তিনি নাকি বলেছেন, ‘শেষ বিচার দিবসে হযরত আলী কাররামা আল্লাহু ওয়াজহাহু-এর শিয়া গোষ্ঠীকে গুনাহে সগীরা (ছোটখাটো পাপ) বা গুনাহে কবীরা (মহাপাপ) সম্পর্কে প্রশ্ন করা হবে না; তাদের মন্দকর্ম সওয়াবে পরিবর্তন করে দেয়া হবে?’ ইবনে বাবাওয়াইহ একটি জাল হাদীস পেশ করেন, যেখানে তিনি হযরত ইবনে আব্বাস রাদ্বিয়াল্লাহু আনহুমা-এর সূত্রে নবী পাক সাল্লাল্লাহু আলাইহি ওয়াসাল্লাম-কে উদ্ধৃত করেন, যিনি নাকি বলেন, ‘আল্লাহতা’লা আলী কাররামা আল্লাহু ওয়াজহাহু-এর আশেক্ব-ভক্তদের জাহান্নামের আগুনে পোড়াবেন না।’ মানুষকে গোমরাহ/পথভ্রষ্ট করার জন্যে তাদের বানোয়াট আরেকটি হাদীস বিবৃত করে, ‘যে ব্যক্তি আলী কাররামা আল্লাহু ওয়াজহাহু-কে ভালোবাসে, সে জান্নাতে প্রবেশ করবে, এমন কি যদি সে ইহুদী বা খৃষ্টান-ও হয়।’ হাদীসের নামে এসব বানোয়াট কথা দ্বারা রাসূলুল্লাহ সাল্লাল্লাহু আলাইহি ওয়াসাল্লাম-এর কুৎসা রটনা করা কি অন্যায় নয়? [নোট: আবূ জা’ফর বিন বাবাওয়াইহ-এর আসল নাম মুহাম্মদ বিন আলী। ফেক্বাহ-বিদ্যা ও তাফসীরশাস্ত্র বিষয়ে শিয়া গোষ্ঠীর চারজন বড় পণ্ডিতের একজন তিনি। তার লেখা একটি তাফসীরগ্রন্থ ও একটি ফেক্বাহ’র বই রয়েছে, যেগুলো ইমা’মিয়্যা দলের কাছে অত্যন্ত কদরের। এই লোক খোরাসানে জন্মগ্রহণ করেন এবং ৩৮১ হিজরী/৯৯১ খৃষ্টাব্দ সালে মৃত্যুবরণ করেন।]\n\n\n“মিথ্যে অপবাদ দেয়া কোনো ইসলামী রীতি নয়, যুক্তি-বিবেচনার সাথেও এটা সঙ্গতিপূর্ণ নয়। আল্লাহ পাক সূরা নিসা’র ১২৩ নং আয়াতে ঘোষণা করেন,  مَنْ يَعْمَلْ سُوءًا يُجْزَ بِهِ – ‘যে ব্যক্তি মন্দ কাজ করবে, (সে) তার প্রতিফল পাবে।[২৭]’\n\n[২৭] আল কুরআন : আন নিসা, ৪:১২৩।\n\n\n যিলযা’ল সূরার শেষ আয়াতে এরশাদ হয়েছে,\n\n وَمَنْ يَعْمَلْ مِثْقَالَ ذَرَّةٍ شَرًّا يَرَهُ-\n\n“এবং যে ব্যক্তি অণু পরিমাণ মন্দ কাজ করবে, সে তা দেখতে পাবে।” [২৮]  \n\n[ ২৮] আল কুরআন : আল যিলযাল, ৯৯:৮।\n\nওই সব ভিত্তিহীন কুৎসা এই আয়াতগুলোর খেলাফ।\n\n\n“অধিকন্তু, আহলে বায়ত রাদ্বিয়াল্লাহু আনহু-কে ভালোবাসা একটি এবাদত। আর এটা প্রথমত ও সর্বোপরি ঈমানদার হওয়ার ওপর নির্ভর করে, ঠিক যেমনটি সব ধরনের এবাদত-বন্দেগীর বেলায়ও তা প্রযোজ্য। সূরা আম্বিয়া’র ৯৪ নং আয়াতে উদ্দেশ্য করা হয়েছে,  فَمَنْ يَعْمَلْ مِنَ الصَّالِحَاتِ وَهُوَ مُؤْمِنٌ  –  ‘সুতরাং যে কেউ কোনো ভালো কাজ করে এবং হয় ঈমানদার…।[২৯]’\n\n[২৯] আল কুরআন : আল আম্বিয়া, ২১:৯৪।\n\n\n ইহুদী ও খৃষ্টানদের মতো ঈমান গ্রহণ করেননি এমন মানুষ স্রেফ আহলে বায়ত রাদ্বিয়াল্লাহু আনহু-কে ভালোবাসার কারণে বেহেশতে প্রবেশ করবেন বলাটা, অথবা তাঁদের প্রতি মহব্বত থাকলে ছোট-বড় সমস্ত পাপ মাফ হয়ে যাবে এবং তা পুণ্যে পরিণত হবে, এ রকম দাবি করাটা ইসলামী (নীতি) নয়। শিয়া পুস্তকগুলোতে লিপিবদ্ধ আছে যে আমাদের মওলা আলী কাররামা আল্লাহু ওয়াজহাহু সর্বদা আহলে বায়ত রাদ্বিয়াল্লাহু আনহুম-কে উপদেশ দিতেন এই বলে: ‘তোমাদের পূর্বপুরুষদের ওপর নির্ভর করবে না! তোমাদের এবাদত-বন্দেগী বহাল রাখবে! আল্লাহতা’লার আদেশ-নিষেধ পালন হতে তোমরা বিন্দু মাত্রায়ও বিচ্যুত হবে না!’ আপনি (ইরানী মোল্লা) যে বক্তব্য (এ যাবৎ) রেখেছেন, সেগুলোর কোনো মূল্য-ই নেই, কেননা সেগুলো হযরত আলী কাররামা আল্লাহু ওয়াজহাহু-এর এই উপদেশ বাণী এবং অন্যান্য বর্ণনার পরিপন্থী। যেহেতু এই দুনিয়া ও আখেরাতের সুখ-শান্তি এবং জগতের নিয়মকানুন বজায় রাখাটা মানুষকে পাপ ও হারাম সংঘটন থেকে ফিরিয়ে রাখার ওপর নির্ভরশীল, সেহেতু ‘পাপসমূহ পুণ্যে পরিবর্তিত হবে’ বলাটা এক্ষেত্রে একেবারেই বিপরীত অর্থবোধক হবে। এই কথা বিদ্বেষভাবাপন্ন লোকদের, এমন কি শিয়া মতবাদীদেরও পাপ ও যুলূম-অত্যাচার সংঘটনে উস্কে দেবে, যার ফলশ্রুতিতে ইসলাম ধর্মের (বিশাল) ক্ষতি সাধিত হবে। এটা নিশ্চিত, সুস্থ মানসিকতার যে কোনো ব্যক্তি এ কথায় বিশ্বাস করা তো দূরে, এর প্রতি ভ্রুক্ষেপও করবেন না।”\n\n\nআমার (শায়খ সুওয়াইদী) এসব কথার পরে বাহাস অনুষ্ঠানে অংশগ্রহণকারী মানুষেরা প্রস্তাব করেন যেনো ইতোমধ্যে তৈরিকৃত প্রশ্নগুলো পেশ করা হয় এবং সেগুলোর জবাবও দেয়া হয়। কিন্তু কতিপয় শিয়া পণ্ডিত তাঁদের প্রধান মোল্লাকে বলেন, “এই ব্যক্তির (শায়খ সুওয়াইদীর) সাথে তর্ক-বিতর্ক করার ব্যাপারে সাবধান হোন! কেননা তিনি একজন আলেম যাঁর জ্ঞান মহাসাগরের মতো। আপনি (ইরানী প্রধান মোল্লা) যতোগুলো দলিল (এ পর্যন্ত) পেশ করেছেন, তিনি সবই খণ্ডন করে দিয়েছেন। আপনার খ্যাতি ও সম্মান এতে হারাবার সমূহ সম্ভাবনা রয়েছে।” এমতাবস্থায় ইরানী প্রধান মোল্লা আমার দিকে স্মিতহাস্য সহকারে তাকান এবং আমায় বলেন:\n\n\n“আপনি একজন বুযূর্গ-আলেম। এসব বিষয়ে আপনি যেভাবে জবাব দিয়েছেন, অন্যান্য বিষয়েও তা সহজে পারবেন। অথচ বোখারা নগরীর বাহারুল উলূম (গভীর জ্ঞানী আলেম সাহেব) আমার যুক্তিগুলো খণ্ডন করতে পারেননি।”\n\n\nআমি (শায়খ সুওয়াইদী) বলি, “এই বাহাসের প্রারম্ভে আপনি দাবি করেছিলেন আহলে সুন্নাতের উলামাবৃন্দ রহমতুল্লাহি আলাইহিম-ও আপনাকে রদ করতে পারেননি। আপনার এই বক্তব্যের কারণেই আমি কথা বলতে বাধ্য হয়েছি।”\n\n\nইরানী প্রধান মোল্লা বলেন, “আমি যেহেতু একজন ইরানী, সেহেতু আরবী জ্ঞানের শাখাগুলোতে আমি সুপণ্ডিত নই। তাই যথাযথ কথা হয়তো উচ্চারণ করিনি। তবে আমার কথায় আমি তা উদ্দেশ্য করিনি।”\n\n\nঅতঃপর আমি (শায়খ সুওয়াইদী) বলি, “আমি আপনাকে দুটি প্রশ্ন করতে ইচ্ছুক। আপনাদের (শিয়া) পক্ষীয় সমস্ত আলেম-উলামা এখানে একত্রিত হয়ে এগুলোর উত্তর দিন দেখি।”\n\n\nইরানী প্রধান মোল্লা জিজ্ঞেস করেন, “সেগুলো কী কী?”\n\n\n১০/ – আমি প্রশ্ন করি: “আমার প্রথম প্রশ্ন হলো, আপনারা শিয়াপন্থী সম্প্রদায় হযরতে আসহাব-এ-কেরাম রাদ্বিয়াল্লাহু আনহুম সম্পর্কে কী বলেন (মানে কী আক্বীদা পোষণ করেন)?”\n\n\nতিনি জবাব দেন, “পাঁচজন ছাড়া সকল সাহাবা-ই হযরতে আলী কাররামা আল্লাহু ওয়াজহাহুল করীম-কে খলীফা নির্বাচন না করার কারণে মুরতাদ্দ (ধর্মত্যাগী) হয়ে গিয়েছেন। তারা ইসলাম ধর্ম হতে খারিজ (বহির্ভূত)। পাঁচজন সাহাবা হলেন সর্ব-হযরত আলী কাররামা আল্লাহু ওয়াজহাহুল করীম, মিকদা’দ রাদ্বিয়াল্লাহু আনহু, আবূ যার গিফারী রাদ্বিয়াল্লাহু আনহু, সালমান ফারিসী রাদ্বিয়াল্লাহু আনহু ও আম্মার বিন এয়া’সার রাদ্বিয়াল্লাহু আনহু।”\n\n\nআমি বলি, “ধরুন আপনি যা দাবি করেছেন তা সত্য; তাহলে এটা কীভাবে সম্ভব হলো যে হযরত আলী কাররামা আল্লাহু ওয়াজহাহুল করীম তাঁর কন্যা উম্মে কুলসুম রাদ্বিয়াল্লাহু আনহা-কে হযরত উমর ফারূক্ব রাদ্বিয়াল্লাহু আনহু-এর সাথে বিয়ে দিয়েছিলেন?”\n\n\nইরানী প্রধান মোল্লা উত্তর দেন, “ওই বিয়ে হযরত আলী কাররামা আল্লাহু ওয়াজহাহু-এর ইচ্ছের বিরুদ্ধে ঘটেছিলো।”\n\n\nআমি (জবাবে) বলি, “আমি আল্লাহর নামে কসম করে বলছি, আপনি হযরত আলী কাররামা আল্লাহু ওয়াজহাহু-কে এমনভাবে হেয় প্রতিপন্ন করেছেন যে এমন কি আরব জাতির সবচেয়ে হীন ও নিকৃষ্ট সদস্যও এর প্রতিবাদ করবেন। হযরতে ইমামে আলী কাররামা আল্লাহু ওয়াজহাহু-কে এরকম জঘন্যভাবে নিন্দা করাটা নিশ্চয় কোনো হীন ষড়যন্ত্রেরই অংশবিশেষ। আল্লাহ ভালো জানেন, সবচেয়ে হীন ও ইতর আরবীয় লোকও আপন মান-মর্যাদা সমুন্নত রাখার উদ্দেশ্যে প্রতিবাদ করতে যেয়ে নিজের জীবন ক্বুরবানী দিতে কুণ্ঠিত হতেন না। তাহলে বনূ হাশেমের পুত্রদের মধ্যে সবচেয়ে বিশিষ্ট সদস্যের (মানে হযরত আলীর) জন্যে এটা কতোই না মানহানিকর, যে হাশেম গোত্র বংশ, পৌরুষ, যশ ও খ্যাতির দিক থেকে সমস্ত আরবীয় গোত্রের মাঝে সবচেয়ে উচ্চমর্যাদাসম্পন্ন ও বৈশিষ্ট্যমণ্ডিত। অধিকন্তু, এ রকম শোচনীয় বে-ইজ্জতীপূর্ণ পরিণতি গোটা গোত্রের পক্ষে মেনে নেয়াটাই বা কীভাবে সম্ভব হলো? যে জিনিস আরবীয় সবচেয়ে হীন লোকটিও প্রত্যাখ্যান করবেন, তা কীভাবে আপনারা ‘আসাদউল্লাহ’ (আল্লাহর সিংহ) খেতাবে সারা বিশ্বখ্যাত, মহাসম্মানিত ও মহান বীরের প্রতি আরোপ করতে পারলেন?”\n\n\nইরানী প্রধান মোল্লা উত্তর দেন, “ এমন হতে পারে যে কোনো নারী জ্বিন উমরের প্রেমে পড়েছিলো এবং উম্মে গুলসুমের আকৃতি গ্রহণ করে তাঁর সামনে দেখা দিয়েছিলো।”\n\n\nআমি জবাবে বলি, “এই বক্তব্যটি (আপনার) পূর্ববর্তী বক্তব্যের চেয়েও নীতিগর্হিত। এ রকম উদ্ভট কথা কীভাবে যুক্তি-বিবেচনার নিরিখে গ্রহণযোগ্য হতে পারে? বাস্তব ঘটনাকে এভাবে ব্যাখ্যা করার ফলে সমস্ত ইসলামী নীতি-ই ওলট-পালট হয়ে যাবে। উদাহরণস্বরূপ, কোনো ব্যক্তি কর্মস্থল হতে বাড়ি ফিরে হয়তো দেখতে পাবেন যে তাঁর স্ত্রী তাঁকে জ্বিন সন্দেহে ঘরে ঢুকতে দিচ্ছেন না। ধরুন, তিনি দু জন সাক্ষী উপস্থিত করলেন; কিন্তু এবার তাঁর স্ত্রী সাক্ষীদেরও প্রত্যাখ্যান করে বল্লেন যে ওরাও জ্বিন গোত্রের সদস্য। এমতাবস্থায় সব কিছুই বিশৃঙ্খল হয়ে পড়বে – স্রেফ একটি ঘরে নয়, বরং দুনিয়ার সর্বত্র। কোনো খুনি বা চোর হয়তো ইসলামী ফৌজদারি বিধির প্রয়োগে আপত্তি উত্থাপন করবে এই বলে, ‘আপনারা যাকে খুঁজছেন, আমি সে নই; সে হয়তো জ্বিন-ও হতে পারে।’ বস্তুতঃ হযরত ইমাম জা’ফর সাদেক্ব, যাঁকে আপনাদের শিয়া মাযহাবের ইমাম বলে আপনারা দাবি করেন, তিনিও হয়তো জ্বিন হতে পারেন।” (অামার এই উত্তরে) ইরানী প্রধান মোল্লা হতবিহ্বল ও লা-জওয়াব হয়ে যান।\n\n\nঅতঃপর আমি (শায়খ সুওয়াইদী) বলি, “এক্ষণে আমি দ্বিতীয় প্রশ্নটি করতে ইচ্ছুকাররামা আল্লাহু ওয়াজহাহু\n\n\n১১/ – “শিয়া মাযহাব (গোষ্ঠী) অনুসারে, কোনো নিষ্ঠুর খলীফার (শাসকের) আদেশ-নিষেধ গ্রহণযোগ্য কি?”\n\n\nইরানী প্রধান মোল্লা উত্তর দেন, “না, তা সহীহ নয়, অতএব মান্য করা যাবে না।”\n\n\nআমি জিজ্ঞেস করি, “হযরত আলী কাররামা আল্লাহু ওয়াজহাহু-এর পুত্র মুহাম্মদ ইবনে হানাফিয়্যা’র মাতা কে?”\n\n\nতিনি উত্তর দেন, “তিনি হানাফিয়্যা, জা’ফরের কন্যা।”\n\n\nআমি আবার প্রশ্ন করি, “এই হানাফিয়্যাকে কে বন্দি করেছিলেন?”\n\n\nইরানী প্রধান মোল্লা এর উত্তর জানেন না বলে জানান।\n\n\nআসলে তিনি এর উত্তর ঠিকই জানতেন, জানেন না বলেছিলেন স্রেফ আমার যুক্তিকে অকেজো করার উদ্দেশ্যে। উপস্থিত শ্রোতাদের মধ্যে কয়েকজন এমতাবস্থায় বলেন, হানাফিয়্যাকে বন্দি করেছিলেন হযরত আবূ বকর রাদ্বিয়াল্লাহু আনহু।\n\n\nএরপর আমি বলি, “সবাই জানেন বিয়ে-শাদীর প্রশ্নে পছন্দটা সযত্নশীলতা ও সাবধানতার ব্যাপার। আপনারা (শিয়ারা) কীভাবে এই বিষয়টিকে দেখেন যে হযরত আলী কাররামা আল্লাহু ওয়াজহাহু এমন এক জারিয়্যা দাসীকে বিয়ে করা এবং তাঁর ঘরে সন্তান লাভ করাকে জায়েয (বৈধ/অনুমতিপ্রাপ্ত) বিবেচনা করেছিলেন, যে জারিয়্যা দাসীকে বন্দি করেছিলেন স্বয়ং হযরত আবূ বকর সিদ্দীক্ব রাদ্বিয়াল্লাহু আনহু – যে হযরত আবূ বকর রাদ্বিয়াল্লাহু আনহু-কে আপনারা হক্কপন্থী বা বৈধ খলীফা নন বলে দাবি করে থাকেন?”\n\n\nইরানী প্রধান মোল্লা উত্তর দেন, “হয়তো হযরত আলী কাররামা আল্লাহু ওয়াজহাহুল করীম তাঁর বন্ধুদেরকে অনুরোধ করেছিলেন তাঁরা যেনো জারিয়্যাটিকে তাঁর কাছে উপহারস্বরূপ দান করেন; আর তাঁরা জারিয়্যাটিকে তাঁর সাথে বিয়ে দেন।”\n\n\nআমি (শায়খ সুওয়াইদী) বলি, “এটা প্রমাণ করতে আপনাকে (শরঈ) দলিল প্রদর্শন করতে হবে।” ইরানী প্রধান মোল্লা লা-জওয়াব হয়ে যান। কিছুক্ষণ থেমে আমি আবার বলি:\n\n\n“এই বিতর্ক দীর্ঘায়িত হওয়াকে এড়াতে আমি বিভিন্ন আয়াতে করীমা বা হাদীস শরীফ উদ্ধৃত করিনি। কেননা, কোনো হাদীস শরীফ উদ্ধৃত করা হলে তা প্রশ্নবিদ্ধ হবে এবং সেটার পক্ষে-বিপক্ষে উভয় দলকে প্রামাণ দলিল প্রদর্শন করতে বলা হবে। এর ফলে বাহাস আরো দীর্ঘায়িত হবে।”\n\n\nইত্যবসরে বাহাসে পেশকৃত উভয় পক্ষের যুক্তি-প্রমাণ বাদশাহ নাদির শাহের কাছে নিখুঁতভাবে বর্ণনা করা হচ্ছিলো। এমতাবস্থায় তিনি ইরান, বুখা’রা ও আফগানিস্তান হতে আগত উলামাদেরকে একত্রিত হয়ে সকল বিভ্রান্তিকর উপাদান অপসারণ করে একটি অপরিবর্তনীয় লিখিত প্রতিবেদন তৈরি করার আদেশ জারি করেন, আর আমাকে (অর্থাৎ, শায়খ সুওয়াইদীকে) তাঁর প্রতিনিধি ও উক্ত তিনটি জাতিগোষ্ঠীভুক্ত উলামাদের সমন্বয়ে গঠিত এই কাউন্সিলের সভাপতি নিয়োগ করেন। অতঃপর আমরা তাঁবুগুলো হতে বেরিয়ে যাই। ওই সময় আফগান, উজবেক ও পারসিক জনতা আমার দিকে আঙ্গুল নির্দেশ করছিলো। সত্তর জন ইরানী উলামা হযরত আলী কার্রামাল্লাহু ওয়াজহাহূ’র পবিত্র মাযার শরীফের পেছনে সমবেত হয়েছিলেন। ইরানী প্রধান মোল্লা আলী আকবর সাহেব ছিলেন তাঁদের নেতা।\n\n\nইরানী প্রধান মোল্লা আমাকে মোল্লা হা’দি খোদজা’র কাছে পথ দেখিয়ে নিয়ে যান, যিনি বাহর-উল-’এলম খেতাবপ্রাপ্ত বুখারা অঞ্চলের আলেম। তাঁকে ইরানী প্রধান মোল্লা জিজ্ঞেস করেন তিনি আমাকে চেনেন কি না। বাহর-উল-’এলম নেতিবাচক উত্তর দিলে ইরানী প্রধান মোল্লা বলেন, “এই ব্যক্তি হচ্ছেন প্রখ্যাত সুন্নী আলেম সুওয়াইদী-যাদা শায়খ আবদুল্লাহ আফেন্দী। নাদির শাহ তাঁকে প্রেরণের জন্যে (বাগদাদের শাসনকর্তা) আহমদ পাশাকে অনুরোধ করেছিলেন এই লক্ষ্যে যে, তিনি আমাদের এ বিতর্ক-সভায় যোগ দেবেন এবং শাহের প্রতিনিধি হিসেবে আমাদের সভায় সভাপতিত্ব করবেন। আমরা যদি সর্বসম্মত কোনো সিদ্ধান্তে পৌঁছুতে পারি, তাহলে তিনি আমাদের সবার ব্যাপারে সাক্ষী হবেন এবং আমাদের জন্যে চূড়ান্ত (মীমাংসাসূচক) সিদ্ধান্ত প্রদান করবেন। এক্ষণে চলুন, আমরা সমস্ত গোমরাহীমূলক বিষয় দূর করে দেই; তাঁরই উপস্থিতিতে এ কাজটি সুসম্পন্ন করি। কেননা (ইমাম) আবূ হানীফা রহমতুল্লাহি আলাইহি তো আমাদেরকে (মানে শিয়াদেরকে) কাফের বা অবিশ্বাসী অভিহিত করেননি। আমাদেরকে এ বিষয়টি নিয়ে গভীরভাবে ভাবতে হবে। ‘শরহে মাওয়া’ক্বিফ’ বইটি ‘ইমামিয়া’ গোষ্ঠীকে কাফের বলে অভিহিত করেনি। (ইমাম) আবূ হানীফা রাহমাতুল্লাহে তা’লা আলাইহে তাঁর ‘ফিক্বাহে আকবর’ বইটিতে বলেন, ‘আমরা ক্বেবলা’র (তথা মক্কা নগরীতে অবস্থিত কা’বা শরীফের) দিকে মুখ করে নামায আদায়কারীদেরকে কাফের আখ্যা দেই না।’ আর ‘শরহে হেদায়া’ গ্রন্থে লেখা আছে যে ইমামিয়্যা গোষ্ঠী মুসলমানদেরই একটি দল। তবে সুন্নীদের পরবর্তী প্রজন্ম আমাদেরকে কাফের বা অবিশ্বাসী অভিহিত করেছে।\n\n\n“আর আমাদের (অর্থাৎ, শিয়াদের) পরবর্তী প্রজন্ম-ও পাল্টাপাল্টি আপনাদেরকে অবিশ্বাসী বলে আখ্যা দিয়েছে। কাফের আমরা নই, আপনারাও নন। এক্ষণে চলুন, আমরা সে সমস্ত উক্তি সম্পর্কে জানি যেগুলোর কারণে আপনাদের পরবর্তী প্রজন্ম আমাদেরকে কাফের বলেছে, যাতে আমরা ওই সব উক্তি (তথা আক্বীদা-বিশ্বাস) হতে নিবৃত্ত হতে পারি।”\n\n\nহা’দি খোদজা বলেন, “আপনারা অবিশ্বাসীতে পরিণত হন, কেননা আপনারা শায়খাইন (দু জন শায়খ), অর্থাৎ, সর্ব-হযরত আবূ বকর রাদ্বিয়াল্লাহু আনহু ও উমর রাদ্বিয়াল্লাহু আনহু-এর প্রতি গালমন্দ করেন/অভিসম্পাত দেন।”\n\n\nইরানী প্রধান মোল্লা বলেন, “আমরা শায়খাইনকে রাদ্বিয়াল্লাহু আনহুমা গালমন্দ করা হতে নিবৃত্ত হই।”\n\n\nহা’দি খোদজা বলেন: “আপনারা আসহাব-এ-কেরাম রাদ্বিয়াল্লাহু তা’লা আনহুম আজমাঈন’কে অবিশ্বাসী আখ্যা দিয়ে অবিশ্বাসীতে পরিণত হন।”\n\n\nইরানী প্রধান মোল্লা বলেন: “আমরা এখন বলি, সকল আসহাবে কেরাম রাদ্বিয়াল্লাহু আনহু প্রকৃত মুসলমান।”\n\n\nহা’দি খোদজা: “আপনারা মোত’আ বিয়েকে হালাল বলেন।”\n\n\nইরানী প্রধান মোল্লা: “এটা হারাম; কেবল ইতর লোকেরাই এর অনুশীলন করে থাকে।”\n\n\nহা’দি খোদজা: “আপনারা হযরত আলী কাররামা আল্লাহু ওয়াজহাহু-কে হযরত আবূ বকর রাদ্বিয়াল্লাহু আনহু-এর চেয়ে শ্রেষ্ঠতর বিবেচনা করেন এবং বলেন যে (প্রথম) খলীফা হওয়ার হক্ব বা অধিকার একমাত্র হযরত আলী কাররামা আল্লাহু ওয়াজহাহুল করীম-এরই।”\n\n\nইরানী প্রধান মোল্লা: “প্রিয়নবী সাল্লাল্লাহু আলাইহি ওয়াসাল্লাম-এর পরে দ্বিতীয় শ্রেষ্ঠ পুণ্যাত্মা হচ্ছেন হযরত আবূ বকর সিদ্দীক্ব রাদ্বিয়াল্লাহু আনহু। তাঁর পরে হযরত উমর ফারূক্ব রাদ্বিয়াল্লাহু আনহু। এরপর হচ্ছেন হযরত উসমান রাদ্বিয়াল্লাহু আনহু। হযরত আলী কাররামা আল্লাহু ওয়াজহাহুল করীম তাঁর পরে আসেন। তাঁদের উত্তরাধিকারের ধারাবাহিকতা আমি যেভাবে উল্লেখ করেছি, ঠিক সেভাবেই হয়েছে।”\n\n\nঅতঃপর বাহর-উল-’এলম প্রশ্ন করেন: “আক্বীদা-বিশ্বাসের ক্ষেত্রে আপনাদের মাযহাব কোনটি?” [নোট: আক্বীদাগত দুটি মাযহাব বিরাজমান: (ইমাম আবূল হাসান) আশ’আরী ও (ইমাম আবূ মনসূর) মা’তুরীদী]\n\n\nইরানী প্রধান মোল্লা: “আমাদের মাযহাব হচ্ছে ইমাম আবূল হাসান আশ’আরী (রহ)-এর (আশআরী মাযহাব)।”\n\n\nএমতাবস্থায় বাহর-উল-’এলম বলেন: “(দ্বীন ইসলাম কর্তৃক) যেসব জিনিস বা বিষয়কে হালা‘ল (বৈধ) অথবা হারা’ম (অবৈধ) ঘোষণা করা হয়েছে, সেগুলোকে সঠিকভাবে জানা এবং সেই মোতাবেক বিশ্বাস করা জরুরি; আরেক কথায়, যেসব বিষয় বা বস্তুকে হালা’ল করা হয়েছে, সেগুলোকে আপনাদের হারা’ম বলা উচিত হবে না। অপর দিকে হারা’মকেও হালা’ল বলা উচিত হবে না।”\n\n\nইরানী প্রধান মোল্লা উত্তরে বলেন: “আমরা এই নীতি গ্রহণ করছি।”\n\n\nঅতঃপর বাহর-উল-’এলম বলেন: “আহলুস্ সুন্নাত তথা সুন্নী চার মাযহাব সর্বসম্মতভাবে যেসব কাজকে হারা’ম বলে ফতোয়া দেয়, সেগুলো না করা জরুরি।”\n\n\nইরানী প্রধান মোল্লা এটাকেও তাঁরা মানেন বলে স্বীকার করেন। এরপর তিনি যোগ করেন: “আমরা এগুলোর সবই মানি এবং স্বীকার করি। এখন কি আপনারা আমাদেরকে ইসলামী দলগুলোর একটি হিসেবে স্বীকার করবেন?”\n\n\nবাহর-উল-’এলম কিছুক্ষণ থেমে বলেন: “যে ব্যক্তি শায়খাইন (প্রথম দুই খলীফা)-এর প্রতি গালি বা অভিসম্পাত দেয়, সে কাফের/অবিশ্বাসী হয়ে যায়।”\n\n\nইরানী প্রধান মোল্লা: “শায়খাইন রাদ্বিয়াল্লাহু তা’আলা ’আনহুমা’কে গালমন্দ করা হতে আমরা নিবৃত্ত হচ্ছি। আমরা অন্যান্য নীতিও মেনে নিচ্ছি। এখন কি আপনারা আমাদেরকে মুসলমান হিসেবে স্বীকার করবেন না?”\n\n\nবাহর-উল-’এলম আবার বলেন: “শায়খাইন রাদ্বিয়াল্লাহু আনহুমা-এর প্রতি লা’নত/অভিসম্পাত দেয়া কুফর বা অবিশ্বাস।” আসলে এখানে তাঁর এ কথা বলার উদ্দেশ্য ছিলো এই বিষয়ে ইঙ্গিত করা যে, “হানাফী মাযহাব অনুসারে শায়খাইন রাদ্বিয়াল্লাহু আনহুমা-কে অভিসম্পাতদানকারী ব্যক্তির তওবা ক্ববূল হবে না। ইরানী লোকেরা ইতিপূর্বে শায়খাইন রাদ্বিয়াল্লাহু আনহু-কে লা’নত দিতো। অতএব, তারা কাফেরে পরিণত হয়েছে। তাদের দ্বারা এখন ওই অভিসম্পাত দেয়া বন্ধ করাটা তাদেরকে অবিশ্বাস হতে রক্ষা করতে পারবে না।”\n\n\nআফগান মুফতী মোল্লা হামযা বলেন, “হে হা’দি খোদজা! ইরানীরা যে এই সভার আগে শায়খাইন রাদ্বিয়াল্লাহু আনহু-কে অভিসম্পাত দিতেন, তার কোনো প্রামাণ্য দলিল আছে কি?”\n\n\nহা’দি খোদজা উত্তর দেন: “না, এমন কোনো প্রামাণ্য দলিল নেই।”\n\n\nমোল্লা হামযা: “যেহেতু তারা এখন থেকে আর অভিসম্পাত দেবেন না (বলছেন), এমতাবস্থায় তাদেরকে মুসলমান নয় বলার আর কী কারণ থাকতে পারে?”\n\n\nহা’দি খোদজা: “তাই যদি হয়, তাহলে তারা মুসলমান। এর মানে দাঁড়ায়, আমরা যা কিছু হালা’ল ও হারা’ম, ভালো ও মন্দ, এসবের ওপর একমত হচ্ছি।”\n\n\nঅতঃপর উলামাবৃন্দ (আসন ছেড়ে) উঠে দাঁড়ান এবং মুসা’ফাহা (ইসলামী পদ্ধতিতে করমর্দন) করেন। তাঁরা আমার দিকে ফিরে বলেন, “আমাদের ব্যাপারে সাক্ষী থাকুন।” এরপর আমরা (সভাস্থল হতে) পরস্পর পৃথক হয়ে যাই। এটা ছিলো বুধবার, (আরবী) শাওয়াল মাসের ২৪ তারিখের রাত। আমাদের চারপাশে প্রায় দশ হাজার ইরানী মানুষ অবস্থান করছিলেন এবং তাঁরা সবাই আমাদেরকে দেখছিলেন।\n\n\n(শাহের দরবারের) প্রথানুযায়ী মধ্যরাতের পরে শেষ রাত চারটা বাজে এ’তেমা’দ-উদ-দৌলা (প্রধানমন্ত্রী) না’দির শাহের কাছ থেকে বিদায় নিয়ে আমার কাছে আসেন। তিনি বলেন: “হযরত শাহ আপনাকে ধন্যবাদ ও অভিবাদন জানিয়েছেন। তিনি আদেশ দিয়েছেন এমর্মে যে, আগামীকাল (বাহাসে অংশগ্রহণকারী) ওই একই উলামামণ্ডলী আবার সমবেত হবেন এবং গৃহীত সিদ্ধান্তটি লিপিবদ্ধ করে নিচে (আপন আপন) স্বাক্ষর প্রদান করবেন। আর তিনি আপনাকে বলেছেন ওই সিদ্ধান্তের ওপরে স্বাক্ষর করে আপনি আপনার সাক্ষ্য ওতে নিবন্ধন করবেন।” আমি উত্তরে তা করবো বলে জানাই।\n\n\nবৃহস্পতিবার দুপুরে আমি-ই প্রথম সভাস্থলে গমন করি। প্রায় ষাট হাজার ইরানী সেখানে জমায়েত হয়েছিলেন; আর তা এমনই এক বিশাল জনতা যা ‘মারক্বাদ-এ-আলী’ (কার্রামাল্লাহু ওয়াজহাহূল করীম-এর মাযার শরীফ) হতে সুদূরে বিস্তৃত ছিলো। আমি যখন সেখানে উপস্থিত হই এবং আসন গ্রহণ করি, তখন দীর্ঘ এক টুকরো কাগজ আনা হয়। ইরানী প্রধান মোল্লার আদেশে মুফতী আক্বা হুসাইন তা (উচ্চস্বরে) পড়া আরম্ভ করেন। এটা পারসিক ভাষায় লিখিত ছিলো। এর তুর্কী অনুবাদ নিচে দেয়া হলো:\n\n\nআল্লাহতা’লার ঐশী রীতি ও হেকমত (জ্ঞান-প্রজ্ঞা) এমন যে তিনি আম্বিয়াকুলকে আলাইহিস সালাম মানুষের মাঝে প্রেরণ করেছেন তাঁরই আদেশ-নিষেধ ঘোষণা বা প্রচার করার উদ্দেশ্যে। পয়গাম্বর আলাইহিস সালাম-বৃন্দের মধ্যে সর্বশেষ নবী হলেন আমাদেরই পয়গাম্বর-এ-যীশা’ন হযরত মুহাম্মদ মুস্তাফা’ সাল্লাল্লাহু আলাইহে ওয়া সাল্লাম। শেষ নবী হিসেবে তিনি আল্লাহতা’লার আদেশ ও নিষেধ সঠিকভাবে শিক্ষা দেয়ার কাজটি সুসম্পন্ন করেছিলেন এবং এরপর বেসালপ্রাপ্ত হয়েছিলেন। তাঁর বেসাল শরীফের পরে আসহাব-এ-গুযীন সমবেত হন এবং হযরত আবূ বকর সিদ্দীক্ব রাদ্বিয়াল্লাহু আনহু-এর ধার্মিকতা, মাহাত্ম্য ও ধর্মনিষ্ঠাগত শ্রেষ্ঠত্বের ব্যাপারে সবাই ঐকমত্য পোষণ করেন; আর এই বিবেচনায় তাঁরা তাঁকে খলীফা নির্বাচন করেন। হযরত আলী কাররামা আল্লাহু ওয়াজহাহু-ও নির্বাচনকারীদের মধ্যে ছিলেন। তিনি তাঁর ভোট স্বেচ্ছায় প্রদান করেন, কোনো রকম ভয়-ভীতি প্রদর্শন বা চাপ প্রয়োগের দরুন তিনি এ কাজ করেননি। ফলে সাহাবা-এ-কেরাম রাদ্বিয়াল্লাহু আনহুম-এর সর্বসম্মতিতে হযরত আবূ বকর রাদ্বিয়াল্লাহু আনহু-এর খেলাফত প্রতিষ্ঠিত হয়। তাঁকে যে সকল সাহাবা রাদ্বিয়াল্লাহু আনহুম ভোট দেন, তাঁরা ছিলেন সবাই ন্যায়পরায়ণ ও প্রকৃত মুসলমান। তাঁদের প্রশংসায় মুখর ক্বুর’আনে আযীমুশ্ শা’ন এরশাদ করে: “মুহা’জির ও আনসা’র, যাঁরা সবার অগ্রে এবং সবার চেয়ে উচ্চমর্যাদাসম্পন্ন..” এবং لَقَدْ رَضِيَ اللَّهُ عَنِ الْمُؤْمِنِينَ إِذْ يُبَايِعُونَكَ تَحْتَ الشَّجَرَةِ – “নিশ্চয় আল্লাহ ওই সব ঈমানদারকে ভালোবাসেন যাঁরা আপনার (রাসূলের –সাল্লাল্লাহু আলাইহি ওয়াসাল্লাম) কাছে গাছের নিচে অঙ্গীকারবদ্ধ হয়েছেন।” [৩০]\n\n[৩০] আল কুরআন : আল ফাতহ, ৪৮:১৮।\n\n\nফখরে আলম সাল্লাল্লাহু আলাইহে ওয়া সাল্লাম-ও তাঁদের প্রশংসা করেন:  أصحابي كالنجوم فبأيهم اقتديتم اهتديتم – “আমার আসহাব হলো আসমানের নক্ষত্র সমতুল্য। তোমরা তাদের যে কাউকে অনুসরণ করলে হেদায়াত/সঠিক পথপ্রাপ্ত হবে।”[৩১]\n\n[৩১] আল খতিব : মিশকাতুল মাসাবীহ, ৩:৩১০ হাদীস নং ৬০০৯।"},{"1":"অকাট্য প্রামাণ্য দলিল -০৭","2":"হযরত আবূ বকর সিদ্দীক্ব রাদ্বিয়াল্লাহু আনহু-এর (বেসালের) পরে তাঁরই (বেসালের আগে কৃত) সুপারিশে হযরত উমর ফারূক্ব রাদ্বিয়াল্লাহু আনহু খলীফা পদে অধিষ্ঠিত হন। হযরত আলী কাররামা আল্লাহু ওয়াজহাহু আবারো খলীফার পক্ষে ভোটদানকারীদের মধ্যে অন্তর্ভুক্ত ছিলেন। খলীফা উমর রাদ্বিয়াল্লাহু আনহু তাঁর বেসালের আগে ছয়জনের নাম সুপারিশ করেন এবং উপদেশ দেন এ মর্মে যেনো ওই ছয়জন তাঁদের নিজেদের মধ্য হতে পরবর্তী খলীফা নির্বাচন করেন। হযরত আলী কাররামা আল্লাহু ওয়াজহাহু ওই ছয়জনের একজন ছিলেন। তাঁদের পাঁচজন ভোটাভুটিতে হযরত উসমান রাদ্বিয়াল্লাহু আনহু-কে খলীফা নির্বাচন করেন। হযরত উসমান রাদ্বিয়াল্লাহু আনহু এই নির্বাচনে সিদ্ধান্তহীন ছিলেন। তাঁর শাহাদাতের পরে হযরতে আসহাবে কেরাম রাদ্বিয়াল্লাহুম আনহু হযরত আলী কাররামা আল্লাহু ওয়াজহাহু-কে সর্বসম্মতিক্রমে খলীফা নির্বাচন করেন। এই চারজন (খলীফা) যখন এক সাথে তাঁদের (যাহেরী) জিন্দেগীতে ছিলেন, তখন তাঁদের মধ্যে কখনো কোনো মতপার্থক্য বা ঝগড়া-ফাসাদ দেখা দেয়নি। তাঁরা সর্বদা একে অপরের প্রতি মহব্বতশীল ও পরস্পরের প্রশংসামুখর ছিলেন। বস্তুতঃ হযরত আলী কাররামা আল্লাহু ওয়াজহাহুল করীম-কে যখন শায়খাইন (প্রথম দুই খলীফা) সম্পর্কে প্রশ্ন করা হয়েছিলো, তখন তিনি বলেছিলেন, “এই দুইজন মহৎ ব্যক্তি হলেন সঠিক ও ন্যায্যভাবে নির্বাচিত ইমাম।” হযরত আবূ বকর রাদ্বিয়াল্লাহু আনহু-ও যখন খলীফা নির্বাচিত হন, তখন তিনি বলেছিলেন, “তোমরা কি আলীকে তোমাদের মাঝে নিয়ে আমার পক্ষে ভোট দিয়েছাে?”\n\n\nওহে পারসিক জনগণ! খেলাফতের নির্বাচনে চার খলীফা রাদ্বিয়াল্লাহু আনহুম-এর শ্রেষ্ঠত্ব ও যোগ্যতা তাঁদের খেলাফতের এই ক্রমানুসারেই নির্ধারিত হয়েছে। কেউ তাঁদের প্রতি অভিসম্পাত দিলে বা তাঁদেরকে গালমন্দ করলে, অথবা তাঁদের কুৎসা রটনা করলে তার পরিবার ও রক্ত (না’দির) শাহের জন্যে হালা’ল সাব্যস্ত হবে। এ ধরনের লোকেরা আল্লাহর দৃষ্টিতে এবং এর পাশাপাশি ফেরেশতাদের, পবিত্র কিতাবাদির ও পয়গম্বর আলাইহিস সালাম-বৃন্দের বিবেচনায়ও অভিশপ্ত! আপনারা যখন মাগান উন্মুক্ত চত্বরে ১১৪৮ (হিজরী) সালে আমাকে শাহ পদে অধিষ্ঠিত করেন, তখন আমি কিছু শর্তারোপ করেছিলাম। এখন আমি এই শর্তটি যুক্ত করছি: শায়খাইন রাদ্বিয়াল্লাহু আনহুমা-এর প্রতি অভিসম্পাত প্রদান করতে আমি আপনাদের নিষেধ করছি। আপনাদের অবশ্যঅবশ্য তা হতে নিবৃত্ত হতে হবে! কেউ (শায়খাইনের প্রতি) অভিসম্পাত প্রদানের এই ঘৃণিত প্রথা চর্চায় জড়িত হলে তার পরিবার-সদস্যদের বন্দি করা হবে এবং তার সম্পদ-সম্পত্তি বাজেয়াপ্ত করা হবে; আর তাকে হত্যা করা হবে। ইতিপূর্বে এই ইরান রাষ্ট্রে শায়খাইনের রাদ্বিয়াল্লাহু আনহুমা প্রতি অভিসম্পাত দেয়ার ঘৃণ্য প্রথা অস্তিত্বশীল ছিলো না। এই অতিশয় দূষণীয় আচার আবিষ্কার করেন শা’হ ইসমাঈল সাফাভী ও তার সন্তানেরা, যারা তারই পদাঙ্ক অনুসরণ করেন। এটাকে প্রায় তিন শ বছর যাবত আঁকড়ে ধরা হয়।\n\n\nএই সন্ধিচুক্তি/মীমাংসাপত্রের নিচে সকল (উপস্থিত) আলেম সীল-স্বাক্ষর করেন। এরপর গোটা জাতির প্রতি না’দির শাহের জারিকৃত ’ফরমান-এ-আলী’ (রাষ্ট্রীয় ফরমান) উচ্চস্বরে পড়ে শোনানো হয়।\n\n\nনা’দির শাহের রাষ্ট্রীয় ফরমানের বঙ্গানুবাদ নিম্নরূপ:\n\n\nফরমান-এ-শা’হী\n\n\nসর্বপ্রথমে আমি আল্লাহতা’লার প্রতি আস্থা রাখছি। সবার এ মর্মে জানা দরকার যে ৯০৬ হিজরী (১৫০০ খৃষ্টাব্দ) সালে শাহ ইসমাঈল সাফাভী (ইরানের মসনদে) আবির্ভূত হন। তিনি কিছু গণ্ডমূর্খ লোককে তার চারপাশে জোগাড় করেন। দুনিয়ার নিকৃষ্ট বস্তুগুলো পাওয়ার জন্যে এবং নিজের হীন কামনাগুলো চরিতার্থ করার অসৎ উদ্দেশ্যে তিনি মানুষের মাঝে বিভক্তি ও ফিতনার বীজ বপন করেন। শায়খাইন (প্রথম দুই ইসলামী খলীফা) রাদ্বিয়াল্লাহু ‘আনহুমা’র প্রতি অভিসম্পাত দেয়ার কুপ্রথা শাহ ইসমাঈল সাফাভী-ই প্রথম প্রচলন করেন, যেটাকে পরবর্তী সময়ে শিয়া মতবাদে রূপান্তর করা হয়। ফলে তিনি মুসলমানদের মাঝে চরম মতভেদের সূত্রপাত করেন। তার কারণেই কপটতা ও আগ্রাসনের পতাকা উড্ডীন হয়; এটা এমন পর্যায়ে পৌঁছে যে অবিশ্বাসীরা যেখানে সমস্ত দুশ্চিন্তা হতে মুক্ত হয়ে শান্তি ও স্বস্তির জীবনযাপন করেছেন, সেখানে মুসলমানবৃন্দ একে অপরকে ক্লেশ দিয়েছেন। তাঁরা পরস্পর পরস্পরের রক্ত ঝরিয়েছেন এবং মান-ইজ্জত ভূলুণ্ঠিত করেছেন। এই কারণেই আপনাদের মধ্যে সবচেয়ে বড় থেকে সবচেয়ে ছোট জন, সবাই যখন মাগান উন্মুক্ত চত্বরে আমাকে শাহ হিসেবে দেখতে চেয়েছিলেন, তখন আপনারা বলেছিলেন আমি আপনাদের অনুরোধ গ্রহণ করলে ইরানে (শেকড়) গেড়ে বসা সমস্ত ভ্রান্ত ধ্যান-ধারণা ও অন্তঃসারশূন্য কথাবার্তা আপনারা ত্যাগ করবেন। আপনারা ওয়াদা করেছিলেন, চার খলীফা রাদ্বিয়াল্লাহু আনহুম যে সত্য ও সঠিক, তা আপনারা বিশ্বাস করবেন এবং মুখে তা প্রকাশও করবেন; কেননা সেটাই ছিলো আপনাদের পুণ্যবান পূর্বপুরুষদের মাযহাব/পথ এবং আমাদেরই আশীর্বাদপূর্ণ ঐতিহ্য; আর আপনারা এ-ও অঙ্গীকার করেছিলেন যে চার খলীফা রাদ্বিয়াল্লাহু আনহুম-এর সমালোচনা ও কুৎসা রটনা করবেন না এবং তাঁদের সবাইকেই ভালোবাসবেন। তাই এক্ষণে এই শুভ কাজ সম্পাদনে আমি বিশিষ্ট আলেম-উলামা ও মহাপুণ্যবান ব্যক্তিদের জিজ্ঞেস করে বিষয়টি সম্পর্কে গবেষণা করেছি। তাঁরা সবাই সর্বসম্মতভাবে বলেছেন, যেদিন থেকে আমাদের প্রিয়নবী সাল্লাল্লাহু আলাইহে ওয়া আলা’ আলিহি ওয়া আসহা’বিহি আজমাঈন (মানুষকে) আহ্বান করা আরম্ভ করেন হক্বতা’লার পথের দিকে, সেদিন থেকেই চার খলীফা রাদ্বিয়াল্লাহু আনহু যাঁরা ছিলেন সাহাবা-এ-রা’শেদীন, তাঁরা প্রত্যেকেই দ্বীনে মুবীন (ইসলাম) প্রচারের খাতিরে নিজেদের জান-মাল উৎসর্গ করেন, স্ত্রী-সন্তান ও চাচাদের ত্যাগ করেন (হিজরতের সময়), এবং এতদুদ্দেশ্যে সব ধরনের গালি-গালাজ, অপবাদ ও তীরের ঝাঁক সহ্য করেন। এর দরুন তাঁরা আমাদের রাসূলুল্লাহ সাল্লাল্লাহু আলাইহি ওয়াসাল্লাম-এর বিশেষ সোহবত দ্বারা মহাসম্মানিত হন [বি:দ্র: সোহবতের পারিভাষিক অর্থ সান্নিধ্য। এই সান্নিধ্য যদি হয় এমন কারোর যাঁকে আল্লাহ অত্যন্ত ভালোবাসেন, তাহলে এর আধ্যাত্মিক উৎকর্ষ ও ফায়দা প্রচুর। যেহেতু আমাদের নবী করীম সাল্লাল্লাহু আলাইহি ওয়াসাল্লাম সৃষ্টিকুলের মাঝে আল্লাহর সবচেয়ে পছন্দের, সেহেতু এই সোহবত কতো যে উপকারী, আধ্যাত্মিক উন্নতি অর্জনে এটা যে কতোখানি প্রয়োজনীয়, তা বলাই বাহুল্য – আল্লামা হুসাইন হিলমী]। এই সোহবতের কারণেই তাঁদেরকে প্রশংসা করা হয়েছে আয়াতে করীমায় – “মুহা’জির ও আনসা’রদের মধ্যে বিশিষ্টজন..।” (খোদায়ী) রহমত/কল্যাণের ইমাম তথা আধার (হযরত রাসূলুল্লাহ-সাল্লাল্লাহু আলাইহিস সালাম বেসালপ্রাপ্ত হওয়ার পরে গুহার সঙ্কটকালে তাঁর সাথী হযরত আবূ বকর সিদ্দীক্ব রাদ্বিয়াল্লাহু আনহু-কে সাহাবা-এ-কেরাম রাদ্বিয়াল্লাহু আনহুম-এর বিশিষ্টজনেরা, যাঁরা মুসলমানদের বিষয়াদি দেখভাল করার দায়িত্বে ছিলেন, তাঁরা সর্বসম্মতভাবে ভোট দিয়ে খলীফা নির্বাচন করেন। তাঁর পরে তাঁরই সুপারিশে এবং সাহাবা-এ-কেরাম রাদ্বিয়াল্লাহু আনহুম-এর অনুমোদনে হযরত উমর ফারূক্ব রাদ্বিয়াল্লাহু আনহু খলীফা হন; আর তাঁর পরে তাঁরই মনোনীত ছয়জন প্রতিনিধির সর্বসম্মত ভোটাভুটিতে খলীফা পদে অধিষ্ঠিত হন হযরত উসমা’ন ইবনে আফফা’ন রাদ্বিয়াল্লাহু আনহু যিনি যিন্নূরাইন; তাঁর পরে আল্লাহর সিংহ, হেদায়াতদাতার অসীলা অন্বেষণকারীদের কাঙ্ক্ষিত লক্ষ্য এবং বিস্ময়কর মূল্যবোধের রত্নভাণ্ডার হযরত আলী কার্রামাল্লাহু ওয়াজহাহু খলীফা হন। তাঁদের খেলাফত আমলে চারজন খলীফা-ই একে অপরের প্রতি হৃদ্যতাপূর্ণ আচরণ করেন এবং নিজেদের মধ্যে কোনো রকম মতপার্থক্যের দোষ হতে ঊর্ধ্বে অবস্থান করেন। তাঁরা ছিলেন ভ্রাতৃত্বের বন্ধনে আবদ্ধ এবং পরস্পর একতাবদ্ধ-ও। তাঁদের প্রত্যেকেই ইসলামী দেশগুলোকে শির্ক ও মুশরিকদের আক্রোশ হতে রক্ষা করেছিলেন।\n\n\n \n\n\nএই চার খলীফা রাদ্বিয়াল্লাহু আনহুম-এর পরে মুসলমানবৃন্দ আক্বীদা-বিশ্বাসগত বিষয়াদিতে নিজেদের ঐক্য বজায় রাখেন। তবে সময় ও পরিস্থিতির পরিবর্তনের সাথে সাথে ইসলামী উলামামণ্ডলী রোযা, হজ্জ্ব, যাকা’ত ও অন্যান্য এবাদত-বন্দেগীর বিষয়গুলোতে কিছু কিছু পারস্পরিক ভিন্নতর সিদ্ধান্ত গ্রহণ করেন; তবু ঈমানের নীতিমালায় অথবা রাসূলুল্লাহ সাল্লাল্লাহু আলাইহি ওয়াসাল্লাম ও তাঁর আসহাব-এ-কেরাম রাদ্বিয়াল্লাহু আনহুম-কে মহব্বত করার ক্ষেত্রে বা সাহাবাবৃন্দ রাদ্বিয়াল্লাহু আনহুম-কে প্রকৃত মুসলমান বিবেচনা করার বেলায় কোনো রকম দোষত্রুটি কিংবা ক্ষয় বা শৈথিল্য দেখা দেয়নি। সব ইসলামী দেশ-ই এই খাঁটি ও নির্মল বৈশিষ্ট্য বজায় রেখেছিলো, যতোক্ষণ না ইসমাঈল সাফাভীর আবির্ভাব ঘটে। সৌভাগ্যক্রমে আপনাদের সাধারণ জ্ঞানের দরুন এবং আপনাদের খাঁটি অন্তরের সঠিক পথনির্দেশনা প্রদানের ফলশ্রুতিতে আপনারা আসহাব-এ-কেরাম রাদ্বিয়াল্লাহু আনহুম-এর প্রতি অভিসম্পাত দান ও পরবর্তীকালে প্রবর্তিত শিয়া মতবাদে দীক্ষাগ্রহণের মতো কুপ্রথাগুলো পরিহার করেন। আপনারা ইসলামী প্রাসাদের মূল চারটি স্তম্ভরূপী চার খলীফা রাদ্বিয়াল্লাহু আনহু-এর এশক্ব-মহব্বত দ্বারা আপনাদের অন্তরকে সুশোভিত করেন। আমি (না’দির শাহ) এমতাবস্থায় আমাদের এই পাঁচটি অঙ্গীকারনামা ওই (মহান) ইসলামী বাদশাহের কাছে বর্ণনা করার প্রতিশ্রুতি ব্যক্ত করছি, যে বাদশাহ গগনচুম্বী মর্যাদার অধিকারী, যিনি জমিন ও দরিয়ার সুলতান, খাদেমুল হারামাঈন শরীফাইন (মক্কা মোয়াযযমা ও মদীনা মোনাওয়ারা নগরী দুটোর সেবক), দুনিয়ার দ্বিতীয় যুলক্বারনাইন, আমাদের ভ্রাতা এবং বাইজেনটাইনীয় গ্রীক রাজ্যের সুলতান [বি:দ্র: বাদশাহ যুলক্বারনাইন নামটি মেসিডনিয়া রাজ্যের রাজা ফিলিপের পুত্র আলেকজান্ডার কিংবা প্রাচীন ইয়েমেন দেশের রাজা আলেকজান্ডারের সাথে সম্পর্কিত নয়। ক্বুরআনে বর্ণিত যুলক্বারনাইন বাদশাহ যিনি পাশ্চাত্য ও প্রাচ্যে গমন করেছিলেন, তিনি হয় কোনো পয়গম্বর, না হয় কোনো ওলী হবেন। তাঁর সময়কাল ওই দুই আলেকজান্ডারের বহু আগে। তিনি নূহ আলাইহিস সালাম-এর পুত্র সা’মের বংশধর। হযরত খিযির আলাইহিস্ সালাম যিনি তাঁর খালাতো ভাই, তিনি তাঁরই সেনাবাহিনীর একজন সেনাপতি হিসেবে দায়িত্ব পালন করেন। হযরত যুলক্বারনাইন পয়গম্বর ইবরাহীম আলাইহিস সালাম-কে দেখেছিলেন এবং তাঁর সাথে কথাও বলেছিলেন, আর পয়গম্বর ইবরাহীম আলাইহিস সালাম তাঁর জন্যে আশীর্বাদ চেয়ে দুআ’ও করেছিলেন। তিনি ইউরোপ ও এশিয়ার রাজ্যগুলো শাসন করেন। মো’মেন তুর্কীদের অনুরোধে তিনি এশিয়ার উত্তর-পূর্বাঞ্চলে এয়া’জূজ ও মা’জূজ হতে তাদেরকে রক্ষাকল্পে একটি বিশাল দেয়াল নির্মাণ করেন। এই দেয়াল, যেটা দুটো পাহাড়ের মাঝখানে নির্মিত হয়েছিলো, সেটা চীনের বিখ্যাত প্রাচীর নয়; বরং এটা ছিলো ছয় কিলোমিটার দীর্ঘ, পঁচিশ কিলোমিটার প্রশস্ত এবং এক শ মিটার উঁচু। এয়া’জূজ ও মা’জূজ প্রাচীরের ওপারে আটকা পড়ে যায় এবং তুর্কী জাতি তাদের আক্রমণ থেকে রক্ষা পান। ইতিহাসের বইপত্র এই তিনজন আলেকজান্ডারের ব্যাপারে বেশির ভাগ সময় ভুল করে – আল্লামা হুসাইন হিলমী]। চলুন, আমরা এই বিষয়টি ফায়সালা করি আমাদেরই ইচ্ছের সাথে সঙ্গতিপূর্ণ কোনো উপায়ে। আল্লাহতা’লার সাহায্যে আমরা এখানে যা লিপিবদ্ধ করেছি, তা যেনো শিগগিরই বাস্তবে রূপায়িত হয়! এক্ষণে এই শুভ/মঙ্গলকর প্রচেষ্টাকে সুদৃঢ় করার লক্ষ্যে আল্লামা-এ-’উলামা (মোল্লা আলী আকবর) তথা ইরানী প্রধান মোল্লা এবং আমাদের অন্যান্য উলামা একটি স্মারক লিপিবদ্ধ করেছেন। ফলে তাঁরা সন্দেহের সমস্ত পর্দা ছিঁড়ে ফেলেছেন। এ বিষয়টি উপলুব্ধ হয়েছে যে এসব কুৎসা, গোমরাহী ও মতপার্থক্য ইসমাঈল সাফাভীর যুগে জাগানো ফিতনা হতে জন্মলাভ করেছিলো। তার আগে সর্বযুগের মুসলমানদের, বিশেষ করে প্রাথমিক জমানার মুসলমানদের একটিমাত্র সার্বিক আক্বীদা-বিশ্বাস তথা মতাদর্শ বিরাজমান ছিলো। অতএব, আল্লাহতা’লার সাহায্য দ্বারা এবং আমাদের অন্তরে তাঁরই মঞ্জুরিকৃত অনুপ্রেরণাবলে আমরা এই মহৎ ও মর্যাদাপূর্ণ সিদ্ধান্তে উপনীত হয়েছি। ইসলাম ধর্মের উদয় হতে ইসমাঈল সাফাভীর আবির্ভাব পর্যন্ত সকল মুসলমানই খুলাফা-এ-রাশেদীন (চার সত্যপন্থী খলীফা)-কে সত্য ও সঠিক খলীফা হিসেবে বিবেচনা করতেন। তাঁরা জানতেন এই খলীফাবৃন্দ সঠিকভাবে খলীফা হয়েছিলেন। মুসলমানবৃন্দ তাঁদেরকে গালাগালি করা হতে বা তাঁদের সমালোচনা করা হতে নিবৃত্ত ছিলেন। বক্তাবৃন্দ বা দ্বীন প্রচারকমণ্ডলী এই চারজন খলীফা রাদ্বিয়াল্লাহু আনহুম-এর সততা, উন্নত বৈশিষ্ট্য ও শ্রেষ্ঠত্ব সম্পর্কে নিজেদের ভাষণে বা আলোচনায় আলোকপাত করতেন। তাঁদের আশীর্বাদপূর্ণ নামগুলো উচ্চারণ বা লেখার সময় মুসলমান বিদ্বানমণ্ডলী ‘রাদ্বিয়াল্লাহু আনহুম’ অভিব্যক্তিটি যোগ করতেন। আমি গভীর জ্ঞানী আলেম ও বুযর্গ হযরত মির্জা’ মুহাম্মদ আলী সাহেবকে ইরানের সমস্ত শহরে আমাদের এই ফরমান-এ-হুমা’ইয়ূন প্রচার করার নির্দেশনা দিয়েছি, যাতে আমার রাজ্যের জনগণ এটা শোনেন এবং গ্রহণ করেন! একে অমান্য বা এর বিরোধিতা করলে আল্লাহতা’লার শাস্তি বিহিত হবে এবং তা শাহেন শাহের ক্রোধেরও উদ্রেক করবে। সবারই এ মর্মে ভালোভাবে জানা থাকা উচিত। [না’দির শাহের ফরমা’ন সমাপ্ত]\n\n\n \n\n\nশা’হী ফরমা’নটি পাঠ ও উপলব্ধির পরে আমাকে (শায়খ সুওয়াইদীকে) না’দির শা’হের সামনে হাজিরা পেশ করতে দেয়া হয়, যেখানে আমাকে অত্যন্ত আন্তরিক অভিনন্দন জানানো হয়। আমার অর্জিত এই সাফল্যের ব্যাপারে না’দির শাহ খুব খুশি হন এবং তিনি আমাকে তাঁর কৃতজ্ঞতা জানান। তিনি আদেশ দেন এ মর্মে যে জুমআ’র নামায গ্রহণযোগ্যতার ভিত্তিতে কূফা’র মসজিদে পড়ানো হবে। আমি এ’তেমা’দ-উদ্-দৌলা (প্রধানমন্ত্রী)-কে বলি যে ওই নামায গ্রহণযোগ্য হবে না; কেননা হানাফী মাযহাব অনুসারে শহরের তিনজন ব্যক্তিকে অবশ্যই ওই নামাযে অংশগ্রহণ করতে হবে; অপর দিকে শাফেঈ মাযহাব অনুযায়ী এই আবশ্যিক সংখ্যা হচ্ছে চল্লিশজন। প্রধানমন্ত্রী উত্তরে বলেন তাঁদেরকে (মানুষকে) স্রেফ খুতবা শোনার জন্যেই আমন্ত্রণ জানানো হবে। অতঃপর আমি মসজিদে গমন করি। সেখানে প্রায় পাঁচ হাজার উলামা ও সরকারি কর্মকর্তা উপস্থিত ছিলেন। ওই সময় শাহের নিযুক্ত ইমাম (মোল্লা) আলী মাদাদ মিম্বরে উপবিষ্ট ছিলেন, আর ইরানী প্রধান মোল্লা ও কারবালা’র উলামাবৃন্দ নিজেদের মধ্যে আলাপ করছিলেন। এমতাবস্থায় আলী মাদাদকে মিম্বর থেকে নামিয়ে আনা হয়। কারাবালা’র উলামাদের মধ্য হতে একজন তার পরিবর্তে মিম্বরে আরোহণ করেন [বি:দ্র: মিম্বর মসজিদের ভেতরে একটি উঁচু প্ল্যাটফর্ম, যেখানে শুক্রবারের জুমআ’র নামাযে খতীব সাহেব খুতবা পাঠ করেন – আল্লামা হুসাইন হিলমী]। হামদ (আল্লাহর প্রশংসা) ও সালাওয়াত (মহানবী সাল্লাল্লাহু আলাইহে ওয়া সাল্লামের প্রতি প্রেরিত সালাম) পাঠের পরে তিনি চার খলীফা রাদ্বিয়াল্লাহু আনহু-এর নাম মোবারক উচ্চারণ করেন এবং প্রত্যেকের পবিত্র নামের সাথে ‘রাদ্বিয়াল্লাহু আনহু’ বলেন। তবু যখন হযরত উমর ফারূক্ব রাদ্বিয়াল্লাহু আনহু-এর মোবারক নাম উচ্চারণের পালা আসে, তখন তিনি ‘উমর’ নামটি মুনসারেফ (শব্দরূপ সাধনকৃত) হিসেবে উচ্চারণ করেন, যদিও তিনি আরবী ভালো জানতেন (ভুলক্রমে এটা করার মতো অজ্ঞ না হওয়ার প্রশ্নে) [অর্থাৎ, তিনি ‘উমারা’ বলার পরিবর্তে ‘উমারি’ বলেন]। ফলে তিনি হযরত উমর ফারূক্ব রাদ্বিয়াল্লাহু আনহু হতে (গুণবাচক) ‘আদল’ (ন্যায়পরায়ণতা) ও ‘মা’রেফাত’ (আধ্যাত্মিক জ্ঞান)-কে কর্তন করেন, যা ওই পবিত্র (উমর) নামটিকে গায়রে মুনসারেফ (শব্দরূপ সাধনের অওতাবহির্ভূত) করে থাকে। এর মধ্যে নিশ্চয় কোনো চাল লুক্কায়িত ছিলো। না’দির শাহের আদেশক্রমে দুআ’/আশীর্বাদ করা হয় প্রথমে খলীফাতুল মুসলেমীন হযরত মাহমূদ খাঁ’ন বিন মুস্তাফা’ খাঁ’নের মঙ্গল ও মহিমার জন্যে; অতঃপর না’দির শাহের মঙ্গল ও মহিমার জন্যে। জুমআ’র নামাযের প্রথম রাক’আতে সূরা জুমআ’ তেলাওয়াত করা হয়। নামাযশেষে আমি না’দির শাহের অনুমতি চেয়ে বাগদাদে প্রত্যাবর্তন করি। সেখানে গভর্নর আহমদ পাশার কাছে সমস্ত ঘটনা বর্ণনা করি। দুই পক্ষের মধ্যে সম্পাদিত সমঝোতা চুক্তির একটি কপি এবং পারসিক জনগণের প্রতি না’দির শাহের ঘোষিত ’ফরমা’নে শা’হী’র একটি কপিও আমি তাঁর কাছে হস্তান্তর করি। এগুলো এবং ঘটনার বিবরণসম্বলিত একখানা প্রতিবেদন ইস্তাম্বুলে (তুর্কী) খলীফার দরবারে পেশ করা হয়। আমি অক্ষম ব্যক্তি (শায়খ সুওয়াইদী)-কে খলীফা এতোগুলো দান ও উপহার মঞ্জুর করেন যে আমাকে স্বীকার করতে হবে, আমার ইন্তেক্বাল অবধিও যদি আমি তাঁর আশীর্বাদ কামনা করতে থাকি, তবু তাঁর প্রতি কৃতজ্ঞতা প্রকাশের কর্জ পরিশোধে আমার ঘাটতি থেকেই যাবে। [বি:দ্র: সুলতান মাহমূদ-১ ১১০৮ হিজরী সালে জন্মগ্রহণ করেন এবং ১১৬৮ হিজরী সালে ইন্তেক্বাল করেন। তিনি ‘ওয়ালিদা (মা) তুরহান সুলতান’ নামের কবরস্থানে সমাহিত আছেন। এটা ইস্তাম্বুলের আমিনোনূ-তে অবস্থিত ‘এয়ানি জা’মি’ (নতুন মসজিদ)-এর পাশে। এই কবরস্থানে আরো শায়িত আছেন রানী তুরহান সুলতান ও তাঁর পুত্র মাহমাদ-৪, মোস্তফা-২, আহমদ-৩, উসমান-৩ এবং মুরাদ-৫ (আল্লাহ তাঁদেরকে আশীর্বাদ দিন, আমীন) – আল্লামা হুসাইন হিলমী]\n\n\n’হুজাজ-এ-ক্বাতে’আ’ শীর্ষক মূল আরবী পুস্তিকাটি ইস্তাম্বুল হতে ১৪০০ হিজরী/১৯৮০ খৃষ্টাব্দ সালে অফসেট প্রসেসে পুনর্মুদ্রিত হয়।\n\n\nসমাপ্ত\n\n\n\n"}]