[
  {
    "1": "আসল ওহাবী ও আহলে হাদীস একই মূদ্রার এপিঠ-ওপিঠ",
    "2": "আসল ওহাবী ও আহলে হাদীস  একই মূদ্রার এপিঠ-ওপিঠ\n\nমাওলানা মুহাম্মদ আবদুল মান্নান\n\n\u003d\u003d\u003d\u003d\u003d\u003d\u003d\u003d\u003d\u003d\u003d\n\nঅদৃশ্যের সংবাদাতা আমাদের আক্বা ও মাওলা সরকার-ই দু’জাহান সাল্লাল্লাহু তা‘আলা আলায়হি ওয়াসাল্লাম ইসলামের স্বচ্ছ উদ্যানে (সুন্নী দুনিয়ায়) ‘বাহাত্তর ফির্কারূপী’ যেসব জাহান্নামী আগাছা জন্মাবে বলে ভবিষ্যদ্বাণী করে বিশ্ববাসীকে সতর্ক করেছেন তন্মধ্যে অন্যতম হচ্ছে ওহাবী-খারেজী সম্প্রদায়। আর এ ওহাবী সম্প্রদায়ের নতুন নাম ও নব-সংস্করণ হচ্ছে ‘আহলে হাদীস’। কারণ এ মহাভ্রান্ত ‘আহলে হাদীস’-এর আক্বীদা বা তথাকথিত ধর্ম বিশ্বাস ও অপকর্মগুলো ওহাবীসম্প্রদায়ের মূল গুরু ‘মুহাম্মদ ইবনে আবদুল ওয়াহ্হাব নজদী’রই অনুরূপ। মহামহিম আল্লাহ্ তা‘আলা, তাঁর মহান হাবীব ও আহলে বায়ত এবং আউলিয়া-ই কেরামের মানহানি ইত্যাদি তো আছেই, মাযহাব, ইজতিহাদ ও তাক্বলীদের গুরুত্বকে অস্বীকার বরং এর বিরুদ্ধে চরম বেয়াদবী প্রদর্শন ইত্যাদির ধারনা দেখলে সবাই একথা স্বীকার করতে বাধ্য হবেন যে, ‘আহলে হাদীস’ নামের এ ভ্রান্ত সম্প্রদায় ইবনে ওয়াহ্হাব নজদীর অন্যতম পরম স্বপ্ন (মাযহাবের বিরোধিতা) বাস্তবায়নের জন্যই এখন আদাজল খেয়ে লেগেছে।\n\nওদিকে পবিত্র আরব-ভূমিতে অপবিত্র-গোস্তাখ সালাফী-ওহাবীরা ইবনে ওয়াহ্হাবের যাবতীয় ভ্রান্ত ধারণা ও অপকর্মগুলো বাস্তবায়নের সাথে সাথে মাযহাব-বিরোধী মারাত্মক কর্মকান্ড চালিয়ে যাচ্ছে, আর এদিকে (পাক-বাংলা-ভারত উপমহাদেশ ইত্যাদিতে) ওই ‘কুখ্যাত’ ওহাবীদের একটি অংশকে তথাকথিত ‘আহলে হাদীস’ নাম দিয়ে লেলিয়ে দিয়ে তাদের নানাভাবে পৃষ্ঠপোষকতা করা হচ্ছে। এখন বিশেষভাবে লক্ষণীয় যে, আল্লাহর পবিত্র ঘর মসজিদ থেকে আরম্ভ করে শিক্ষা প্রতিষ্ঠান ও লোকালয় পর্যন্ত এ ভ্রান্ত সম্প্রদায়টার অশুভ পদচারণা ও অপকর্মতৎপরতায় মুসলিম সমাজ অতীষ্ঠ হয়ে যাচ্ছে; তাদের অপপ্রচার ও নানা লোভ-লালসার শিকার হয়ে মহামূল্যবান ঈমান ও মুক্তির অন্যতম উপায় নেক আমলকে দ্রুত বিনষ্ট করতে চলেছে কিছু সরলপ্রাণ কিংবা বদনসীব মুসলিম-জনতা। এসব কারণে এদের মুখোশ ঊন্মোচনের নিমিত্তেই এ লেখা।\n\nওহাবী ও আহলে হাদীসের গোড়ার কথা\n\nমিশকাত শরীফ: ২য় খন্ড: ইয়ামন ও শাম (সিরিয়া) সম্পর্কে আলোচনা শীর্ষক অধ্যায়ে সহীহ্ বোখারী শরীফের বরাতে বর্ণিত, হযরত আবদুল্লাহ্ ইবনে ওমর রাদ্বিয়াল্লাহু তা‘আলা আনহু বলেন, একদিন হুযূর-ই আক্রাম বিশ্ব জগতের জন্য রহমত সাল্লাল্লাহু তা‘আলা আলায়হি ওয়াসাল্লাম-এর রহমতের সমুদ্রে ঢেউ খেললো। তিনি আল্লাহ্ তা‘আলার মহান দরবারে হাত মুবারক তুলে দো‘আ করে যাচ্ছিলেন, ‘আল্লাহুম্মা বা-রিক লানা ফী শা-মিনা’ [হে আল্লাহ্! আমাদের শাম (সিরিয়া)’-এ বরকত দাও], আল্লাহুম্মা বা-রিক লানা ফী ইয়ামনিনা। [হে আল্লাহ্! আমাদের ইয়ামনে বরকত দাও]। উপস্থিতদের থেকে একজন আরয করলেন, ওয়া ফী নজদিনা ইয়া রাসূলাল্লাহ্ [হে আল্লাহর রসূল! আমাদের নজদের জন্যও দো‘আ করুন। যেন আল্লাহ্ তা‘আলা তাতে বরকত দান করুন। তারপরও হুযূর-ই আক্রাম ওই দো‘আ করলেন। দো‘আয় শাম ও ইয়ামনের কথা উল্লেখ করেছেন, নজদের নাম নেননি। তাঁরা আবারও হুযূর-ই আক্রামের কৃপাদৃষ্টি কামনা করে আরয করলেন, ওয়াফী নজদিনা’ (হুযূর, অনুগ্রহ করে এ দো‘আও করুন যেন, আল্লাহ্ তা‘আলা নজদেও বরকত নাযিল করেন)। মোটকথা, তিনবার ইয়ামন ও শামের জন্য দো‘আ করেছেন; কিন্তু বারংবার কৃপাদৃষ্টি আকৃষ্ট করার চেষ্টা সত্ত্বেও নজদের নাম নিলেন না; নজদের জন্য দো‘আ করেননি বরং এরপর এরশাদ করেছেন ‘হুনা-কায্ যালা-যিলু ওয়াল ফিতানু ওয়া বিহা-ইয়াত্বলা‘উ ক্বরনুশ্ শয়তান’। (অর্থাৎ আমি ওই আদি বঞ্চিত ভূ-খন্ডের জন্য কীভাবে দো‘আ করবো? ওখানে তো ভূ-কম্পন ও ফিৎনাদি সংঘটিত হবে। আর ওখানে শয়তানী দলসমূহের সৃষ্টি হবে)। এ থেকে বুঝা গেলো যে, হুযূর সাইয়্যেদে আলম সাল্লাল্লাহু তা‘আলা আলায়হি ওয়াসাল্লাম-এর পবিত্র দৃষ্টিতে দাজ্জালের ফিৎনার পর নজদের (ওহাবী) ফিৎনাও ছিলো। এ কারণে তিনি তাদের সম্পর্কেও বিশ্ববাসীকে জানিয়ে দিয়েছেন। তাছাড়া, মিশকাত শরীফ: ১ম খন্ড: কিতাবুল ক্বিয়াস-এ, মুসলিম শরীফ ও মিশকাত শরীফের: ‘মু’জিযাত শীর্ষক অধ্যায়ে’; ফাতাওয়া-ই শামীর ‘বুগাত’ (বিদ্রোহী) শীর্ষক অধ্যায়ে এবং ‘সায়ফুল জব্বার’ ইত্যাদিতে এ ওহাবী সম্প্রদায়ের পরিচয়, তাদের নিষ্ঠুরতা ও নানা ধরনের ফিৎনা ছড়ানো ইত্যাদির বর্ণনা বিশদভাবে দেওয়া হয়েছে।\n\nএ উপমহাদেশে ওই ওহাবীদেরই প্রধান ঘাঁটি হচ্ছে দেওবন্দ মাদরাসা। হাদীস শরীফের ‘ক্বরনুশ্ শয়তান’ (শয়তানের শিং বা দল)-এর উর্দু অনুবাদও হয় ‘দেওবন্দ’। (‘দেও’ মানে শয়তান এবং ‘বন্দ’ মানে দল বা অনুসারী।) ওহাবী ও দেওবন্দী-এ উভয়ের আক্বীদা হুবহু এক, আমলে বাহ্যিকভাবে কিছুটা পার্থক্য থাকলেও উভয়ে ইবনে ওয়াহ্হাব নজদীকে ভাল মনে করে, এমনকি এ দেওবন্দীরা ইবনে ওয়াহ্হাবের ভ্রান্ত আক্বীদাগুলো প্রতিষ্ঠার কাজেই আত্মনিয়োগ করে আসছে। দেওবন্দীদের পেশোয়া মৌং রশীদ আহমদ গাঙ্গুহী তার ‘ফাতাওয়া-ই রশীদিয়া’র ১ম খন্ডে: তাক্বলীদ পর্বে (পৃ. ১১৯) লিখেছেন, ‘‘মুহাম্মদ ইবনে আবদুল ওয়াহ্হাব -এর অনুসারীদেরকে ‘ওহাবী’ বলা হয়। তার আক্বাইদ উত্তম ছিলো। তার মাযহাব ছিলো হাম্বলী। অবশ্য তার মেজাজে কঠোরতা ছিলো। তার অনুসারীরা ভালো লোক; কিন্তু যারা সীমা লংঘন করেছে তাদের মধ্যে বিপর্যয় (ফ্যাসাদ) এসে গেছে। আক্বাইদ সবার এক ও অভিন্ন। আমলে ভিন্নতর-হানাফী, শাফে‘ঈ, মালেকী ও হাম্বলী।’’\n\nহুযূর আলায়হিস্ সালাতু ওয়াস্ সালাম-এর শানে গোস্তাখী ও মান-হানিতে ওহাবী-দেওবন্দী মতবাদের কতিপয় নেতা ও তাদের লিখিত চরম বিভ্রািন্তপূর্ণ পুস্তকাবলী হচ্ছে-\n\n(১) মৌলভী আশরাফ আলী থানভী ও তার হিফযুল ঈমান, এতে হুযূর আলায়হিস্ সালাতু ওয়াস্ সালাম-এর ইলমকে চতুষ্পদ পশুর ইলমের মতো বলা হয়েছে।\n\n(২) মৌং খলীল আহমদ আম্বেটভী ও তার পুস্তক ‘বারাহীন-ই ক্বাত্বি‘আহ্’। এতে মৌলভী খলীল দেওবন্দী শয়তান ও মালাকুল মওতের জ্ঞানকে হুযূর সাল্লাল্লাহু তা‘আলা আলায়হি ওয়াসাল্লাম-এর জ্ঞান অপেক্ষা বেশী বলেছে।\n\n(৩) মৌং ইসমাঈল দেহলভী ও তার পুস্তক ‘তাক্বভিয়াতুল ঈমান’ ও ‘সেরাতে মুস্তাক্বীম’। মৌলভী ইসমাঈল নামাযে হুযূর-ই আক্রাম (আলায়হ্সি সালাতু ওয়াস্ সালাম)-এর খেয়াল আসাকে গরু-গাধার খেয়াল থেকেও মন্দতর লিখেছে।\n\n(৪) মৌলভী কাসেম নানূতভী ও তার ‘তাহযীরুন্নাস’। নানূতভী এতে ‘খাতামুন নবিয়্যীন’ মানে ‘আখেরী নবী’ ‘মানতে অস্বীকার করেছে। আর একথা বলার ধৃষ্ঠতা দেখিয়েছে যে, হুযূর আলায়হিস্ সালাতু ওয়াস্ সালাম-এর পর যদি আরো নবী এসে যায়, তবুও ‘খাতামিয়াত’ (হুযূর-ই আক্রামের ‘শেষ নবী’ হওয়া)’র কোন ক্ষতি হবে না। তার মতে, ‘খাতাম’ মানে ‘আসলী নবী’ আর অন্য নবী হবে ‘ছায়ানবী’। ভন্ডনবী গোলাম আহমদ ক্বাদিয়ানী একথাই বলেছে, ‘‘আমি বরোযী নবী।’’ মোটকথা, মির্যা গোলাম আহমদ তার ভন্ড নুবূয়তের দাবীতে মৌলভী কাসেম নানূতবীর বিশ্বস্ত শীর্ষই হলো। উল্লেখ্য, বর্তমানে আমাদের বাংলাদেশে কওমী-হেফাযতীরা ওই নজদী-ওহাবীদেরই একান্ত অনুসারী। ঢাকার লালবাগ, চট্টগ্রামের হাটহাজারী, বাবুনগর, পটিয়া, জিরি ইত্যাদিতে অবস্থিত ওহাবী মাদরাসাগুলো ওই নজদী-দেওবন্দীদের আক্বাইদ ও আমলকেই এদেশে প্রচার ও প্রতিষ্ঠার দুঃখজনকভাবে তৎপরত রয়েছে। বর্তমানে তো একই আদলে আরো মাদরাসা, নূরানী মাদরাসা, ইসলামী কিন্ডার গার্টেন, হেফযখানা ইত্যাদি প্রতিষ্ঠায় আশঙ্কাজনকভাবে তৎপরতা চালানো হচ্ছে।\n\n‘আহলে হাদীস’ (লা-মাযহাবী)\n\nএ সম্প্রদায়টাও উক্ত ওহাবী-নজদীদেরই একটা অংশ। ওহাবী সম্প্রদায়ের প্রবক্তা যেমন মুহাম্মদ ইবনে আবদুল ওয়াহ্হাব নজদী, ‘আহলে হাদীস’ সম্প্রদায়টার গোড়ায়ও রয়েছে ওই একই ব্যক্তি। এমনকি এতদিন ইবনে ওয়াহ্হাব নজদীর যে ভ্রান্ত আক্বীদা ও অ-ইসলামী কাজটি বাস্তবায়ন করা সম্ভব হয়নি, সেটাও বাস্তবায়ন করে যাচ্ছে- আরবে সালাফী-ওহাবীরা আর এ উপমহাদেশে ‘আহলে হাদীস’ (লা-মাযহাবী) সম্প্রদায়। এক্ষেত্রে আসল ওহাবীরাই নামের হেরফের করে, মূল ওহাবী-মতবাদকে ঠিক রেখে ‘মাযহাব অস্বীকার’ ও তদ্সম্পর্কিত বিভ্রান্তিপূর্ণ কার্যাদির পরিবর্দ্ধন করা হয়েছে মাত্র।\n\nএভাবে বললে বিষয়টি আরো স্পষ্ট হবে যে, ইবনে আবদুল ওয়াহ্হাব নজদী তার ওহাবী মতবাদ প্রচার ও প্রতিষ্ঠা করার কাজ যখন থেকে আরম্ভ করেছিলো, তখন থেকে দীর্ঘদিন যাবৎ তার সব বাতিল আক্বীদা ও সুন্নী মতাদর্শ বিরোধী কর্মকান্ড মুসলিম সমাজে চালিয়ে দেওয়ার চেষ্টা করা হয়। এজন্য তাদেরকে আর্থিক যোগান ও যাবতীয় পরিকল্পনা বাস্তবায়নের সুযোগী দেওয়া হচ্ছে। সমমনা ধনাঢ্য ও ক্ষমতাসীন লোকদের পক্ষ থেকে। উল্লেখ্য, ইবনে ওয়াহ্হাব নজদীই ছিলো মূলত: ‘লা-মাযহাবী’। মাযহাব ও মাযহাবের (হানাফী, শাফে‘ঈ, মালেকী ও হাম্বলী) ইমামগণের অনুসরণে সে বিশ্বাসী ছিলো না। পুরানা ‘খারেজী সম্প্রদায়’ ও ইবনে তাইমিয়ার অনুসরণে তাদের উদ্ভাবিত বাতিল আক্বীদা ও আমলগুলোরই নতুন সংস্করণ হলো এ ইবনে ওয়াহ্হাবের মাধ্যমে। এ ওহাবী মতবাদ প্রচারের জন্য নিয়োগ করা হলো প্রচূর এজেন্ট ও প্রচারক। প্রাথমিক পর্যায়ে এ প্রচারক ও এজেন্টরা বিভিন্ন দেশ ও অঞ্চলে সমসাময়িক অবস্থার সাথে তাল মিলিয়ে তাদের এ প্রচারণা চালিয়ে যায়। আর এক পর্যায়ে এসে যখন সৌদী আরবে একচ্ছত্র রাষ্ট্রীয় ক্ষমতা এবং বিশ্বের অন্যান্য দেশেও এ মতবাদী লোকের সংখ্যা কিছুটা বাড়লো, তখনই তার অবশিষ্ট কাজটি (মাযহাবকে অস্বীকার করা এবং মাযহাব বিরোধী কর্মতৎপরতা) ও বাস্তবায়নের ব্যবস্থা করা হয়। সৌদী আরবে ও পার্শ¦বর্তী দেশগুলোর ওহাবীদের নাম দেওয়া হয় ‘সালাফী’ আর এ উপমহাদেশের ওহাবীদের একটি অংশকে ‘আহলে হাদীস’ নাম দিয়ে এ মতবাদ প্রচারের জন্য নিয়োগ করা হলো। ওদিকে সালাফীরা মুসলমানদেরকে, এমনকি সারা বিশ্বের হজ্ব ও ওমরাহ্ এবং যিয়ারতকারীদের মধ্যে সরকারীভাবে মাযহাবের বিরোধিতাসহ ওহাবিয়াৎ প্রচার করা হচ্ছে আর এদিকে, বিশেষত এ উপমহাদেশে ‘আহলে হাদীস’ (লা-মাযহাবী, গায়র মুক্বাল্লিদ) সম্প্রদায়টা, তাদেরই পৃষ্ঠপোষকতায় একই ধরনের বিভ্রান্তিকর প্রচারণা চালিয়ে যাচ্ছে।\n\nশুরু থেকেই বিশ্বের মুসলমানগণ সুন্নী আক্বীদায় বিশ্বাসী। সুন্নী মতাদর্শই ইসলামের একমাত্র সঠিক রূপরেখা। এ ‘আহলে সুন্নাতের’ আদর্শে রয়েছে কোন না কোন মাযহাবের একজন ইমামের অনুসরণ করা। এটা পবিত্র ক্বোরআন, সুন্নাহ্, ইজমা’ ও ক্বিয়াস অনুসারে ‘মুজতাহিদ’-এর মর্যাদায় পৌঁছেনি এমন সকল মুসলমানের উপর ‘ওয়াজিব’। ইসলামের পরিভাষায় মাযহাবের এ অনুসরণকে বলা হয়, ‘তাক্বলীদ’ আর যিনি এ ওয়াজিব কাজটা মানেন ও সম্পন্ন করেন, তিনি হলেন ‘মুক্বাল্লিদ’। আর ইসলামের মূল দলীলগুলো থেকে মাসআলা-মাসাইল (সমাধান) বের করা ‘উসূল-ফিক্বহ্’ অনুসারে যোগ্যতা সম্মত ইমামগণ হলেন ‘মুজতাহিদ’ আর তাঁদের এ গবেষণাকর্ম হচ্ছে ‘ইজতিহাদ’। ইসলামী শরীয়ত অনুসারে, মুজাহিদের জন্য ‘ইজতিহাদ’ করা যেমন ওয়াজিব বা অপরিহার্য, তেমনি ‘মুক্বাল্লিদ’ পর্যায়ের মুসলমানদের উপর ‘তাক্বলীদ’ (বা হানাফী, শাফে‘ঈ, মালেকী ও হাম্বলী মাযহাবগুলো থেকে যেকোন একটির অনুসরণ) করাও ওয়াজিব। এ কারণে শতাব্দির পর শতাব্দি ধরে বিশ্বের মুসলমানগণ কোন না কোন মাযহাবের অনুসারী হয়ে আসছেন।\n\nউল্লেখ্য যে, এ ইবনে ওয়াহ্হাব নজদীর প্রচারকরা যখন মাযহাব-বিরোধী প্রচারণাও আরম্ভ করে, তখন তারা চতুর্দিকে থেকে বাধার সম্মুখীন হতে থাকে। তখন তারা ‘মাযহাব’ মান্য করার বিষয়টি শিথিল করে ওহাবী মতবাদের অন্যান্য বিষয়গুলো (বিশেষত ওহাবী আক্বীদা)’র প্রচারে প্রতি জোর দিতে থাকে। ফলশ্রুতিতে দেখা যায় যে, যেসব অঞ্চলে যে মাযহাবের অনুসারী বেশী ওই অঞ্চলের ওহাবীরা ওই মাযহাবের অনুসারী বলে পরিচিত। যেমন- মদীনা শরীফের ওহাবীরা মালেকী, ফিলিস্তীন, সিরিয়া ও ইরাক ইত্যাদির ওহাবীরা শাফে‘ঈ, পাক-ভারত-বাংলাদেশের ওহাবীরা হানাফী এবং নজদের ওহাবীরা হাম্বলী ইত্যাদি। আল্লামা শামী তাঁর বিশ্ববিখ্যাত কিতাব ‘ফাতাওয়া-ই শামী’: ৩য় খন্ড: বুগাত (বিদ্রোহীগণ) এর বর্ণনা শীর্ষক অধ্যায়ে লিখেছেন-\n\n‘‘যেমন আমাদের যুগে ‘ইবনে আবদুল ওয়াহ্হাবের অনুসারীদের দ্বারা সংঘটিত ঘটনা ঘটে। এসব লোক নজদ থেকে বের হয়েছে। এক সময় মক্কা ও মদীনা শরীফের উপর ক্ষমতা প্রতিষ্ঠা করে নেয়। তখন তারা নিজেদেরকে হাম্বলী মাযহাবের অনুসারী বলে পরিচয় দিতে থাকে। কিন্তু তাদের এ আক্বীদা (বিশ্বাস) ছিলো যে, শুধু তারাই মুসলমান, আর যারা তাদের আক্বীদার পরিপন্থী (বিরোধী) তারা মুশরিক। এ কারণে তারা ‘আহলে সুন্নাত ওয়াল জমা‘আতের’ লোকদের হত্যাকে পর্যন্ত জায়েয বলে মনে করতো। সুতরাং তারা তাঁদের (আহলে সুন্নাত) আলিমদের শহীদ করলো। শেষ পর্যন্ত (তখনকার সময়ে) আল্লাহ্ তা‘আলা ওহাবীদের দাপটকে দমিত করে দিয়েছিলেন। তাদের শহরগুলোকে বিরান করে দিয়েছেন। ইসলামী সৈন্যবাহিনীকে বিজয় দান করেছিলেন। এ ঘটনা ঘটেছিলো ১২৩৩ হিজরিতে।’’\n\n‘সাইফুল জাব্বার’-এ তখনকার সময়ে ওহাবীদের, মক্কা, মদীনা শরীফ এবং এতদ্ঞ্চলের পবিত্র ভূমিগুলোর উপর তাদের তান্ডবের বর্ণনা বিস্তারিতভাবে দেওয়া হয়েছে। কিন্তু অতি দুঃখের বিষয় যে, ইতিহাসের এক পর্যায়ে এসে এ ওহাবীরা গোটা হেজাযভূমিতে রাজনৈতিকভাবে ক্ষমতা দখল করে নেয় এবং রাজকীয় ক্ষমতা ও অর্থ ব্যবহার করে এ ওহাবী আক্বীদা প্রতিষ্ঠা করার প্রচেষ্টাকে অব্যাহত রাখে। এখনো আরব ও অনারব বিশ্বে তাদের এ অপচেষ্টা চলে আসছে।\n\nবাকী রইলো, পাক-ভারত বাংলাদেশ (উপমহাদেশ)-এ এ ওহাবী মতবাদের অনুপ্রবেশ ও শেষ পর্যন্ত আহলে হাদীসের আত্মপ্রকাশ। সৈয়্যদ আহমদ বেরলভী এদেশে ওহাবী মতবাদ আমদানীতে প্রধান ভূমিকা পালন করেছে বলে ইতিহাস সাক্ষী দেয়। ‘আশ-শায়খ মুহাম্মদ ইবনে আবদুল ওয়াহ্হাব’ নামক পুস্তক (কৃত. আহমদ ইবনে হাজর: কাতার: মক্কা মুকাররমাহয় মুদ্রিত ও বিনামূল্যে প্রচারিত-১৩৯৫হি.), পৃ. ৭৮-৭৯ তে একথা স্পষ্ট ভাষায় লেখা হয়েছে। এ সৈয়্যদ আহমদ বেরলভীর প্রধান সহযোগী ছিলো মৌং ইসমাঈল দেহলভী। সে মুহাম্মদ ইবনে আবদুল ওয়াহ্হাব নজদীর ‘কিতাবুত্তাওহীদ’-এর সারসংক্ষেপ উর্দুতে অনুবাদ করে ‘তাক্ভিয়াতুল ঈমান’ নামে এ উপমহাদেশে প্রকাশ ও প্রচার করে। বিশেষতঃ আক্বীদাগত বিভ্রান্তি ছড়ানোর কারণে পাকিস্তানের উত্তর-পশ্চিম সীমান্তবর্তী পাঠানগণ তাকে হত্যা করেছিলেন। [সূত্র. আন্ওয়ার-ই আফতাব-ই সদাক্বত] ওহাবীরা তাকে ‘শহীদ’ বলে। আর একথা বলে প্রচার করে যে, তাকে নাকি শিখরা হত্যা করেছে।\n\nআ’লা হযরত ইমামে আহলে সুন্নাত আলায়হির রাহমাহ্ লিখেছেন-\n\nওয়হ্ ওয়াহ্হাবিয়াহ্ নে জিসে দিয়া হ্যায় লক্বব শহীদ ও যবীহ্ কা,\n\nওয়হ্ শহীদে লায়লা-ই নজদ থা, ওয়হ্ যবীহে তী-সে খেয়ার হ্যায়।\n\nঅর্থ: ওই ওহাবীরা যাকে ‘শহীদ’ ও ‘যবেহ্কৃত’ উপাধি দিয়েছে,\n\nসে তো আসলে নজদের লায়লার জন্যই মজনু রূপী শহীদ ছিলো;\n\nতাকে আল্লাহর নেক বান্দারাই হত্যা করেছেন।\n\nএমনকি তার লাশ পর্যন্ত ওইসব খাঁটি মুসলমানগণ গায়ব করে ফেলেছেন। এজন্য তার কবরের কোন হদীস পাওয়া যায়না।\n\nএ ইসমাঈল দেহলভীর অনুসারীরা পরবর্তীতে দু’ভাগে বিভক্ত হয়-\n\nএক. তারা নিজেদেরকে ‘হানাফী’ বলে পরিচয় দেয়। নামায-রোযা আমাদের মতো সম্পন্ন করে। তাদেরকে ‘গোলাবী-ওহাবী-দেওবন্দী’ বলা হয়। হাদীসে পাকের পবিত্র ভাষায়, ‘ক্বরনুশ শয়তান’-এর উর্দু অনুবাদ করলেও ‘দেওবন্দ’ হয়।\n\nদুই. তারা ইমামগণের ‘তাক্বলীদ’-এর মতো একান্ত জরুরী বিষয়টিকে অস্বীকার করে। তাদেরকে ‘গায়র মুক্বাল্লিদ ওহাবী’ বলা হয়। পরবর্তীতে তারা ‘আহলে হাদীস’ নাম ধারণ করেছে। আমি এর পক্ষে একটি ঐতিহাসিক প্রমাণ পেশ করতে চাই। মাওলানা আবুল হামিদ মুহাম্মদ যিয়াউল্লাহ্ ক্বাদেরী (সিয়ালকোট, পাকিস্তান) তাঁর প্রামাণ্য গ্রন্থ ‘ওহাবী মাযহাবের হাক্বীক্বত’-এ ‘মুহাম্মদ হোসেন বাটালভীর ইংরেজ প্রীতি’ শিরোনামে লিখেছেন, ‘‘ওহাবী-নজদীদের নেতা সৈয়্যদ আহমদ বেরলভী, মৌলভী ইসমাঈল দেহলভী (মাক্বতূল), মিঞা নযীর হোসেন দেহলভী, নবাব সিদ্দীক্ব হাসান ভূপালী, আবদুল্লাহ্ গযনভী ও সিদ্দীক্ব হাসান পেশোয়ারীর পর ওহাবীদের অতি সম্মানিত ব্যক্তি হলেন- মুহাম্মদ হোসেন সাহেব বাটালভী। তিনি বলেছেন, ‘‘ইংরেজ সরকারের প্রতি আনুগত্য প্রদর্শন করা ওয়াজিব।’’ তিনি লিখেছেন, ‘‘ইংরেজগণও বাটালভীর প্রতি কৃতজ্ঞ ছিলো। বাটালভীকে জায়গীর দিয়েছে, পুরস্কারও দিয়েছে। বাটালভীও অতিরিক্ত সুযোগ মনে করে নিজেদের জন্য ‘ওহাবী’র পরিবর্তে ‘আহলে হাদীস’ নামের প্রচলন ও প্রসিদ্ধ করিয়েছে। তারা দ¯ুÍরমত বৃটিশ সরকারের প্রতি বিশ্বস্ততার ঘোষণা সরকারী রেকর্ডপত্রে তাদের পরিচয় ‘ওহাবী’র পরিবর্তে ‘আহলে হাদীস’ লিপিবদ্ধ করানোর নির্দেশ জারী করিয়েছিলেন।’’ মুহাম্মদ আইয়ুব ক্বাদেরী লিখেছেন, ‘‘তিনি/তারা ‘জমায়াতে আহলে হাদীসের কর্মকর্তাদের সইকৃত একটি দরখাস্ত পাঞ্জাবের ল্যাফটেন্যান্ট গভর্ণরের মাধ্যমে ভারতবর্ষের ভাইসরয়ের নিকট পাঠিয়েছিলো। ওই দরখাস্তকারীদের তালিকার শীর্ষে মিঞা নযীর হোসেনের দস্তখতও ছিলো। পাঞ্জাবের গভর্ণর ওই দরখাস্তে তার সুপারিশনামা সহকারে গভর্ণম্যান্ট অফ ইন্ডিয়ার নিকট পাঠিয়েছিলেন। ওখান থেকে দস্তুর মত মঞ্জুর হয়ে এসে গিয়েছিলো- ‘‘আগামীতে ‘ওহাবী’ শব্দের পরিবর্তে ‘আহলে হাদীস’ ব্যবহার করা হবে।’’ [সূত্র. জঙ্গে আযাদী-১৮৫৭, কৃত. আইয়ূব ক্বাদেরী) দরখাস্তটার মঞ্জুরী ইংরেজী ভাষায় নি¤েœ প্রদত্ত হলো-\n\nFrom:\n\n          W.M. Young Esque\n\n          Secretary to the Government of Punjub.\n\n To,\n\n          Moulvi Abu Said Mohammad Hassain\n\n          Editor of the Ashaat-ul- Sunnah,\n\n          Lahore.\n\n           D/lahore 19th January, 1887.\n\n Sir,\n\n          In reply to your letter No. 195 of the 12 th May last, asking that, the use ot the expression `Wahabi’ in reference to member of the community which you claim to represent may be prohibited in government orders.\n\nI am directed to forward the enclosed copy of a letter no 1758 dated the 3rd from the afficiating secretary to the government of India, in the Home Department’s the discontinuance of the use of the term Wahabi in official correspondence.\n\n                                                                                               (Singned)\n\n \n\nঅর্থাৎ মি. ডব্লিউ এম. ইয়াং বাহাদুর, সেক্রেটারী, পাঞ্জাব সরকার,\n\nসূত্র. চিঠি নং ১৩৭, তারিখ ১৯ জানুয়ারী, ১৮৮৭ইং,\n\nপ্রাপ্রক মৌলভী আবূ সাঈদ মুহাম্মদ হোসেন সাহেব,\n\nসম্পাদক, ইশা-‘আতুস্ সুন্নাহ্, লাহোর, চিঠি নং ১৯৫, তারিখ ১২ মে, ১৮৮৬ইংরেজী এর জবাবে-\n\nএ মর্মে জানানো হচ্ছে যে, আপনার দরখাস্ত অনুসারে ‘ওহাবী’ শব্দটি এ জামা‘আতের জন্য সরকারী কাগজপত্রে ব্যবহার করা হবেনা।’’ [সংক্ষেপিত]\n\nউপরিউক্ত বর্ণনা থেকে প্রমাণিত হলো যে, ‘আহলে হাদীস’ সম্প্রদায়টা আসলে ওহাবী। কিন্তু এ পরিচয় বহনে নানা অসুবিধা এড়ানোর জন্য কিংবা মুসলমানদেরকে অন্যভাবে ধোঁকা দেওয়ার জন্য তারা এর বিকল্প নাম ‘আহলে হাদীস’ গ্রহণ করেছে। তদুপরি, তাদের কর্মকান্ড ও মুখের দাবী থেকে বুঝা যায় যে, তারা মাযহাবের গুরুত্বকে অস্বীকার করে সরাসরি ‘হাদীস’ থেকে শরীয়তের বিধানাবলী ও সমাধান বের করে আমল করতে চায়। অথচ, তাদের মধ্যে না এর যোগ্যতা আছে, না আছে কোন সদুদ্দেশ্য; বরং ওহাবী মতবাদের প্রবর্তক ইবনে ওহাবী নজদী মাযহাবকে অস্বীকার করে ইতোপূর্বে মুসলিম সমাজে যেই বিভ্রান্তির জন্ম দিয়েছিলো এবং প্রকারান্তরে সেটাও বাস্তবায়ন করার স্বপ্ন দেখেছিলো ওই বিভ্রান্তিটাকেই প্রতিষ্ঠা করার জন্য তারা এহেন গর্হিত পথটা বেছে নিয়েছে। অথচ পবিত্র ক্বোরআনে আল্লাহ্ তা‘আলার স্পষ্ট নির্দেশ হচ্ছে- ‘‘তোমরা আনুগত্য করো আল্লাহর, অনুগত্য করো রসূলের এবং ‘উলিল আমর’ (তথা মাযহাবের ইমামদের)।’’ [৪:৫৯]\n\n‘‘কাজেই হে লোকেরা, ইলমসম্পন্নদের জিজ্ঞাসা করো, যদি তোমাদের ইলম না থাকে।’’ [২১: ৭] তাছাড়া, দারেমী শরীফে ‘বাবুল ইক্বতিদা বিল ইলমে’ বর্ণিত হয়েছে- ‘‘আনুগত্য করো আল্লাহর, আনুগত্য রসূলের এবং নিজেদের মধ্য থেকে নির্দেশদাতাদের।’’ হযরত আত্বা বলেন, আয়াতে ‘উলিল আমর’ (নির্দেশ দাতা) হলেন- সম্মানিত জ্ঞানী ও ফিক্বহবিদগণ। তাছাড়া, ‘তাফসীর-ই সাভী’ শরীফে ‘ওয়ায্কুর রাব্বাকা ইযা নাসী-তা’-এর তাফসীরে উল্লেখ করা হয়েছে যে, ‘‘চার মাযহাব ব্যতীত অন্য কারো ‘তাক্লীদ’ (অনুসরণ) করা বৈধ নয়; যদিও তা হয় সাহাবা-ই কেরামের অভিমত, সহীহ্ হাদীস ও আয়াতের সাথে সামঞ্জস্যপূর্ণ। যে ব্যক্তি এ চার মাযহাব বহির্ভুত, সে নিজেও পথভ্রষ্ট, অপরকেও পথভ্রষ্টকারী। কারণ ক্বোরআন ও হাদীসের নিছক জাহেরী অর্থ লওয়া কুফরের মূল। এতদ্ব্যতীত ক্বোরআন, সুন্নাহ্ ও ফিক্বহর যথেষ্ট প্রমাণ এ মর্মে রয়েছে যে, তাক্বলীদ করা (মাযহাবের অনুসরণ করা) ‘মুক্বাল্লিদ’ পর্যায়ের মুসলমানদের উপর ওয়াজিব বা অপরিহার্য। এর ব্যতিক্রম করা জঘন্য গোমরাহী।কিন্তু অত্যন্ত পরিতাপের সাথে লক্ষ্য করা যাচ্ছে যে, এ লা-মাযহাবীরা ইসলামী বিধানাবলীতে যেসব নতুন কাজ উদ্ভাবন করেছে, সেগুলোর অধিকাংশই হানাফী মাযহাবের সাথে সাংঘর্ষিক। অথচ মাযহাবগুলোর মধ্যে হানাফী মাযহাবই শ্রেষ্ঠ। হানাফী মাযহাবের ইমাম হলেন ইমাম-ই আ’যম। হানাফী মাযহাবের দলীলগুলো সর্বাধিক মজবুত। সর্বোপরি, হানাফী মাযহাবের অনুসারীও সারা দুনিয়ায় সবচেয়ে বেশী। (বিশ্বের অর্দ্ধেক কিংবা অর্দ্ধেকেরও বেশী মুসলমান হানাফী।) এসব কারণে, সালাফী ও আহলে হাদীস তথা লা-মাযহাবীরা তাদের বিরোধিতার সর্বোগ্রে লক্ষ্যবস্তু করেছে ইমাম-ই আ’যম আবূ হানীফা ও হানাফী মাযহাবকে। তারা অন্যান্য ইমামের তুলনায় ইমাম আ’যমের শানে বেশী অশালীনতা প্রদর্শন করে, আর হানাফী মাযহাবের বিরুদ্ধে বিভিন্নভাবে অপপ্রচার চালাচ্ছে। অথচ ইমাম-ই আ’যমের শ্রেষ্ঠত্ব বিশ্বব্যাপী স্বীকৃত। আর ইমাম আ’যম ও অন্যান্য ইমামগণের শানে বেয়াদবী করা বে-দ্বীনী বৈ-কিছুই নয়। আরো লক্ষ্যণীয় যে, তাদের হানাফী মাযহাব-বিরোধী অনেক কাজ শাফে‘ঈ, হাম্বলী ও মালেকী মাযহাবের সাথে সামঞ্জস্যপূর্ণ। অথচ তারা হানাফী মাযহাবের বিরোধিতা করতে গিয়ে যে অন্য মাযহাবের প্রকারান্তরে অনুসরণ করছে, তা মুখে বলে না। তাদের আরেক কৌশল লক্ষ্য করা যাচ্ছে যে, তারা কথায় কথায় ইমাম বোখারীর বোখারী শরীফ ও তাঁর কিছু কিছু লেখনীর বরাত দেয়। অথচ, ইমাম বোখারী হয়তো শাফে‘ঈ মাযহাবের অনুসারী ছিলেন অথবা তিনি নিজে একজন মুজতাহিদ ছিলেন। আরো মজার বিষয় যে, অনেক বিষয়ে হানাফী মাযহাবের পক্ষে খোদ্ বোখারী শরীফে সহীহ্ হাদীস রয়েছে। সুতরাং হানাফী কিংবা অন্য কোন মাযহাবের বিরোধিতা করতে গিয়ে ইমাম বোখারীকে ঢাল হিসেবে ব্যবহার করার কোন সুযোগ নেই। মর্যাদাগতভাবেও ইমাম-ই আ’যম হলেন ইমাম বোখারীর দাদা-ওস্তাদ। এ প্রসঙ্গে যদি লা-মাযহাবীরা এ প্রশ্ন করে যে, ‘তা-ই যদি হয়, তাহলে ইমাম বোখারী ইমাম আযমের বর্ণিত হাদীস কেন বোখারী শরীফে উল্লেখ করেন নি?’ এর জবাব হচ্ছে- ইমাম বোখারী ইমাম মুসলিমেরও কোন হাদীস তাতে আনেননি। এতে তো মুসলিম শরীফের বিশুদ্ধতার কোন ক্ষতি হয়নি। কি কারণে ইমাম বোখারী তাঁদের থেকে হাদীস বর্ণনা করেননি, তাও হাদীস শাস্ত্রের নির্ভরযোগ্য গ্রন্থাবলীতে উল্লেখ করা হয়েছে। এখানে সেগুলো উল্লেখ করে কলেবর বৃদ্ধি করার কোন যুক্তি নেই।এখন দেখা যাক আহলে হাদীসের উদ্ভাবিত হানাফী-মাযহাব বিরোধী কিছু কর্মকান্ড। বিশেষত নামাযের ক্ষেত্রে তাদের ব্যতিক্রমধর্মী ও অমূলক কার্যাদি বেশী পরিলক্ষিত হয়। যেমন- নামাযে দাঁড়াতে গিয়ে দু’পায়ের মধ্যখানে অস্বাভাবিক ফাঁক করে দাঁড়ায় সালাফীও লা-মাযহাবীরা; অথচ হানাফী মাযহাব মতে দাঁড়াতে হয় দু’পায়ের মাঝখানে মাত্র চার আঙ্গুল পরিমাণ ফাঁক রেখে।তাকবীর-ই তাহরীমাহ্ বলার সময়, হানাফী মাযহাব মতে, পুরুষ তার দু’হাত তুলবে তার দু’কান পর্যন্ত আর নারী তার দু’কাধ পর্যন্ত। তারপর পুরুষ তার দু’হাত বাঁধবে তার নাভীর নিচে, আর নারী তার বুকের উপর। কিন্তু সালাফী ও আহলে হাদীস উভয় ক্ষেত্রে যথাক্রমে পুরুষকে বলে হাত কাঁধ পর্যন্ত তুলতে, আর হাত বাঁধতে বুকের উপর। অর্থাৎ উভয় ক্ষেত্রে মেয়েদের মতো করতে বলে। অথচ উভয় ক্ষেত্রে হানাফীদের প্রমাণ-ই মজবুত, তাই হানাফী মাযহাব শ্রেষ্ঠতম। ইমাম সূরা ফাতিহা পড়ার পরক্ষণে মুক্তাদীগণ ‘আমীন’ বলবে নি¤œস্বরে। কিন্তু সালাফী ও আহলে হাদীস বলে উচ্চস্বরে। অথচ নি¤œস্বরে বলার পক্ষে দলীলগুলো অধিকতর শক্তিশালী। তারপর নামাযের বৈঠকগুলোতে পুরুষ বসবে বাম পা বিছিয়ে সেটার উপর আর ডান পা সোজা করে দাঁড় করিয়ে এমনভাবে বসবে যেন আঙ্গুলগুলো ক্বিবলার দিকে থাকে। আর মেয়েরা বসবে উভয় পা ডানদিকে বের করে দিয়ে। কিন্তু সালাফী ও তার দোসররা এ ক্ষেত্রেও পুরুষদেরকে মেয়েদের মতো করতে প্ররোচনা দেয়। এভাবে তারাবীহর নামায বিশ রাক্‘আত পড়া সুন্নাত-ই মুআক্কাদাহ্; কিন্তু এখানেও এসব ভ্রান্ত (সালাফী ও আহলে হাদীস) কাটসাঁট করার জন্য উঠে পড়ে লেগেছে। তারা বলে আট রাক্‘আত পড়তে। অথচ সব দলীল বিশ রাক্‘আতের পক্ষে। আর আট রাক্‘আতের কোন দলীলই তারাভীহ্ নামাযের নয়; বরং অন্যান্য নামাযের। আর ঈদের নামাযে অতিরিক্ত তাকবীর ছয়টি; কিন্তু লা-মাযহাবী বলে আরো বেশী। বিতরের নামাযের বেলায়ও একই বিভ্রান্তি ছড়ানোর কাজে লিপ্ত এসব গোমরাহ্ লোক। অথচ দ্ব্যর্থহীন ভাষায় বলা যায় যে, এসব ক’টি বিষয়েই হানাফীদের প্রমাণাদি অতি মজবুত ও যুক্তিযুক্ত। পক্ষান্তরে, সালাফীদের দোসর ‘আহলে হাদীস’-এর কর্ম, অপতৎপরতা ও অশালীনতাপূর্ণ আচরণ দেখলেই বুঝা যায় যে, তারা কোন না কোন ভ্রান্ত বরং মহাভ্রান্তের প্রদত্ত কর্মসূচি বাস্তবায়নের জন্য মাঠে নেমেছে। তাদের ধর্মীয় জ্ঞান না থাকা ও বিধর্মীদের বেশভূষা গ্রহণ করা সত্ত্বেও মাযহাবের বিরুদ্ধে বলা এবং ক্বোরআন-সুন্নাহ সমর্থিত ও মুসলিম সমাজে সসম্মানে সমাদৃত ইমামদের বিরুদ্ধে মুখ খোলার মতো ধৃষ্ঠতা দেখলেই অসদুদ্দেশ্য সম্পর্কে সহজে অনুমান করা যায়। আরো জানা গেছে যে, বর্তমানে বাতিলদের নিয়োজিত এসব এজেন্ট দলবদ্ধ হয়ে মসজিদ ও ঈদগাহে যায় এবং পরিকল্পিতভাবে কয়েকজন করে একসাথে দাঁড়িয়ে নামাযে উক্ত সব অশালীন অঙ্গভঙ্গি প্রদর্শন করে আ-মী-ন উচ্চস্বরে বলে, নির্লজ্জভাবে তাদের অশুভ উপস্থিতির ঘোষণা দেয়। মসজিদের বাইরে চনামুড়ি বিক্রেতা, মুচি-চামার ও টোকাইদেরকে টাকা দিয়ে মসজিদে নিয়ে যায় এবং নামাযে মুসলমানদেরকে বিভ্রান্ত করার জন্য তাদেরকে নিয়োগ করে। এদের এসব টাকার উৎস কোথায় তা নিয়েও সচেতন মানুষের মনে প্রশ্নের উদ্রেক করে। মোটকথা, এসব লা-মাযহাবী (সালাফী-আহলে হাদীস)-এর অশুভ পাঁয়তারায় গণ-মানুষ তীব্র অসন্তুষ্ট ও অতীষ্ঠ। এদের ব্যাপারে সমাজকে এখন থেকে সচেতন হওয়া জরুরী।অতি সংক্ষেপে কতিপয় মাসআলায় হানাফী মাযহাবের শ্রেষ্ঠত্ব প্রমাণ করার প্রয়াস পাচ্ছি। বিস্তারিত ও প্রমাণ্যভাবে প্রায় সব মাসআলার হানাফী মাযহাবের শ্রেষ্ঠত্ব প্রমাণ করে যাচ্ছি মাসিক তরজুমানে।তাকবীর-ই তাহরীমায় পুরুষ কান পর্যন্ত হাত তুলবেবোখারী মুসলিম, তাহাবী শরীফে মালেক বিন হুয়াইরিস থেকে বর্ণিত-كان النبى صلى الله عليه وسلم اذا كبر رفع يدىه حتى اذنيه وفى لفظ حتى يحاذى بهما فروع اذنتيهঅর্থাৎ রাসূলে পাক সাল্লাল্লাহু তা‘আলা আলায়হি ওয়াসাল্লাম যখন তাকবীর বলতেন, তখন কান পর্যন্ত হাত তুলতেন। অপর বর্ণনা মতে কানের লতি পর্যন্ত হাত তুলতেন। এ ধরনের কানের লতি পর্যন্ত হাত তোলার ব্যাপারে আবূ দাঊদ শরীফের বারা ইবনে আযেব থেকে, মুসলিম শরীফে ওযাইল ইবনে হুজার থেকে বোখারী, আবূ দাঊদ ও নাসা‘ঈ শরীফে আবূ ক্বালাবাহ্ থেকে, ইমাম আহমদ, ইসহাক্ব ইবনে রাহওয়াহ্, দারে ক্বুতনী ও ত্বাহাভী বারা ইবনে আযেব থেকে, বায়হাক্বী তাঁর মুস্তাদরাকে আনাস ইবনে মালেক থেকে, ইমাম আব্দুর রাজ্জাক বারা ইবনে আযেব থেকে, তাহাবভী আবূ হুমাইদ সা’দী থেকে ২০টি বর্ণনা এসেছে, যেগুলোর প্রত্যেকটিতে তাকবীরে তাহরীমার সময় কানের লতি পর্যন্ত হাত তোলার কথা স্পষ্টভাবে উল্লেখ করেছেন। সুতরাং আহলে হাদীস বলে দাবীদারগণ এতগুলো হাদিসের উপর আমল না করেও কিভাবে ‘আহলে হাদীস’ পরিচয় দেয় তাও ভাববার বিষয়।উচ্চস্বরে আ-মীন বলাসালাফী ও আহলেহাদীস মাগরিব এশা এবং ফজরের নামাযে ইমাম সূরা ফাতিহা পাঠ শেষ করলে উচ্চস্বরে আমিন বলে। এবং মুসলিম সমাজে নতুন আরেক দ্বিধাদ্বন্দ্ব সৃষ্টি করে। অথচ হযরত আবূ হোরায়রা রাদ্বিয়াল্লাহু তা‘আলা আনহু যে হাদিস দ্বারা আমীন উচ্চস্বরে বলার দলিল দিয়ে থাকেন সেখানে উচ্চস্বরে বলার কোন কথাই নেই। হাদিস পেশ করা হলো-হযরত আবূ হোরায়রা রাদ্বিয়াল্লাহু তা‘আলা আনহু হতে বর্ণিত, রাসূলে পাক সাল্লাল্লাহু তা‘আলা আলায়হি ওয়াসাল্লাম এরশাদ করেছেন তোমাদের কেউ যখন নামাযে আমিন বলে, তখন ফেরেশতারা আসমানে আমীন বলেন। তখন একে অপরের আমীন এক সাথে হয়ে যায়, তখন আল্লাহ্ তার সমস্ত অতীত গোনাহ্ মাফ করে দেন। [বোখারী শরীফ: ৭৮১, মুসলিম শরীফ:৪১০] এ হাদীসে আমীন উচ্চস্বরে বলার কোন কথাই নেই। আর এটাই লা-মাযহাবীদের উচ্চস্বরে আমিন বলার দলিল। এভাবে আরো একটি হাদীসের দিকে দেখা যাক-হযরত আবু হোরায়রা রাদ্বিয়াল্লাহু তা‘আলা আনহু হতে বর্ণিত, তিনি বলেন, রাসূলে পাক সাল্লাল্লাহু তা‘আলা আলায়হি ওয়াসাল্লাম আমাদেরকে নামায শেখাতে গিয়ে বলেছেন, তোমরা ইমামের আগে কোন কাজ করবে না। ইমাম তাকবীর বললে তোমরাও তাকবীর বলবে, ইমাম ‘সামি‘আল্লাহু লিমান হামীদাহ্ বললে তোমরা ‘রাব্বানা লাকাল হামদ’ বলো। ইমাম ওয়ালাদ্ব্ দ্বোয়া-ল্লীন’ বললে তোমরা আমীন বলো। [মুসলিম শরীফ, হাদিস নং ৪১৫]এটা আহলে হাদীসের দলিল। অথচ এখানে আমীন বলার কথা থাকলেও উচ্চস্বরে বলার কোন ইঙ্গিত নেই।এদের আরো একটি দলিল- তিরমিযী শরীফে হযরত ওয়ায়েল ইবনে হুজর থেকে বর্ণিত, তিনি বলেন, ‘‘আমি রাসূল করীম সাল্লাল্লাহু তা‘আলা আলায়হি ওয়াসাল্লামকে শুনেছি যে, তিনি ‘গাইরিল মাগদ্বূবে আলায়হিম ওয়ালাদ্ব্ দ্বোয়া-ল্লী-ন’ বলে আমীন বললেন, আওয়াজকে দীর্ঘ করে (মাদ্ পড়ে) আ-মীন।দেখুন, হাদিসে এসেছে ‘মাদ্দাবিহা’ এর অর্থ মাদ্ করা, দীর্ঘ করা, আ-মী-ন টেনে টেনে পড়াকে ‘মাদ্’ বলে। যেমন ক্বারী সাহেবানগণ এ ব্যাপারে ঐক্যমত পোষণ করবেন। এটাকে উচ্চস্বরে অর্থ নেয়া অপব্যাখ্যার নামান্তর। অবশ্য আবূ দাঊদ শরীফে ‘রাফা‘আ বিহ্ াসাওতাহু’ এসেছে যার অর্থ আওয়াজকে উঁচু করা। এর জবাবে আলিমগণ বলেছেন, প্রথমত: এর পূর্বের মাদ্দা শব্দকে কোন বর্ণনাকারী হয়তো ‘রাফা‘আহ’ দিয়ে বুঝাতে চেয়েছেন। অথবা তিরমিযী ও আবূ দাঊদের রেওয়ায়েতে নামাযের কথা নেই। হতে পারে নামায ছাড়া সূরা ফাতিহা পড়লে সকলের ঐকমত হলো আমিন উচ্চ স্বরে পড়া। অথবা রাসূলে পাক সাল্লাল্লাহু তা‘আলা আলায়হি ওয়াসাল্লাম দুই, একবার তালিম দেয়ার জন্য উচ্চস্বরে পড়েছেন- এসব উত্তর এ জন্য দিতে হচ্ছে যেহেতু আমীন নি¤œস্বরে পড়ার পক্ষে সরাসরি হাদীস ‘নাস’ (দলীল) এসেছে। যেমন-‘‘হযরত ওয়ায়েল ইবনে হুজর রাদ্বিয়াল্লাহু তা‘আলা আনহু বলেন, তিনি একদা রাসূলে পাকের সাথে নামায পড়ছিলেন। তিনি যখন ওয়ালাদ্ব্ দ্বোয়া-ল্লীন’ এ পৌঁছলেন তখন চুপিচুপি আমীন বললেন। [আহমদ-৪র্থ খন্ড, পৃ. ৩১৬, আবূ দাঊদ-৯৩২,৯৩৩ পৃ., মোস্তাদরাক এর বর্ণনায় এসেছে ইয়াফিদ্বু বিহা সাওতাহু’ (আওয়াজকে নিচু করলেন), ২য় খন্ড, ২৫৩ পৃ. হাদীস নং-২৯১৩] নি¤œলিখিত হাদীসে ‘আমীন’সহ এরা ৪টি বিষয় নামাযে নি¤œস্বরে পড়ার সরাসরি উল্লেখ রয়েছেঃ‘‘হযরত ওমর ইবনে খাত্তাব রাদ্বিয়াল্লাহু তা‘আলা আনহু থেকে বর্ণিত, ইমাম ৪টি বস্তু ছোট আওয়াজে পড়বে। এক. আউযুবিল্লাহ্, দুই. বিসমিল্লাহ্, ৩. আমিন, ৪. রাব্বানা লাকাল হামদ।এ সম্পর্কে আরো বিস্তারিত হাকিমুল উম্মত আকায়ে নে’মত মুফতী আহমদ ইয়ার খাঁন নঈমী বদায়ূনী আশরাফী রাহমাতুল্লাহি তা‘আলা আলায়হি লিখিত জা‘আল হক-এর ২য় খন্ড (৪৫-৫২) দেখার অনুরোধ রইল।৩য় মতবিরোধ: বুকের উপর হাত বাধালা-মাযহাবিদের আরেকটি ব্যতিক্রম কাজ হলো বুকে হাত বাঁধা। নারী ও পুরুষের হাত বাঁধা নিয়ে ভিন্ন পদ্ধতি চলে আসছে। পুরুষ নাভীর নিচে হাত বাঁধবে আর মহিলা বুকের উপর। কিন্তু ‘আহলে হাদীস’ লা-মাযহাবীরা এই ভেদাভেদকে অমান্য করতঃ উভয়কে বুকের উপর হাত বাধার জন্য বাধ্য করে। এবং দলিল হিসেবে আবূ দাঊদ শরীফের একটি হাদীস পেশ করে। তা হচ্ছে- হযরত ওয়াইল ইবনে হুজর বলেন, ‘‘আমি হযরত আলী রাদ্বিয়াল্লাহু তা‘আলা আনহুকে দেখেছি, তিনি বাম হাতের কব্জিকে ডান হাত দ্বারা ধরেছেন, আর নাভীর উপরে বেঁধেছেন।’’সুতরাং বুঝা গেল নাভীর উপরে অর্থাৎ বুকে হাত বাধঁতে হবে। সম্মানিত পাঠক দেখুন যে হাদীস দ্বারা দলিল দেয়া হলো সে হাদিসে বুকের নাম গন্ধও নেই তা ছাড়া সে আবূ দাঊদ শরীফেই ওই হাদীসের পরপর আরো ব্যাখ্যা আছে তা কৌশলে গোপন করা হচ্ছে। যেমন- তাতে বর্ণিত হয়েছে-‘‘এই নাভীর উপরে বাধা শব্দটি আবূ দাঊদের বর্ণনা হযরত আলী রাদ্বিয়াল্লাহু তা‘আলা আনহু থেকে সাঈদ ইবনে জুবাইর রেওয়ায়েত করেছেন। কিন্তু ওই একই সাহাবী থেকে আবূ জালাদ বর্ণনা করেছেন, ‘নাভীর নীচে’। আর হযরত আবূ হোরায়রা রাদ্বিয়াল্লাহু তা‘আলা আনহু বলেছেন, ‘নাভীর উপরের বর্ণনাটি’ শক্তিশালী নয়।এতে গেলো নাভীর উপর হাত বাঁধার বর্ণনা। কিন্তু নিচে বাধাঁর ব্যাপারে প্রায় ১৪টি হাদিস বর্ণিত আছে। তার ১টি নি¤েœ উল্লেখ করা হলো- ‘‘ওয়ায়েল ইবনে হুজর রাদ্বিয়াল্লাহু তা‘আলা আনহু বলেছেন, আমি স্বয়ং রাসূলে পাক সাল্লাল্লাহু তা‘আলা আলায়হি ওয়াসাল্লামকে দেখেছি তিনি ডান হাতকে বাম হাতের উপরে নাভীর নিচে হাত বেঁধেছেন। ইবনে আবী শায়বা এই হাদীস বর্ণনা করে বলেছেন ওই হাদীসের সকল রাভী নির্ভরযোগ্য। [ইবনে আবী শায়বা ১ম খন্ড, ৩৯০ পৃ. তদরীবুর রাবী ১ম খন্ড, ১৮৮পৃ. আসারুস্ সুনান ১৭পৃ.]চতুর্থতঃ রুকুর পূর্বে ও পরে হাত তোলাএ সম্পর্কে নিচের হাদিসটি দেখুন-‘‘হযরত জাবের ইবনে সামুরা রাদ্বিয়াল্লাহু তা‘আলা আনহু থেকে বর্ণিত, তিনি বলেন, একদা রসূলে পাক সাল্লাল্লাহু তা‘আলা আলায়হি ওয়াসাল্লাম আমাদের মাঝে তাশরীফ আনলেন এবং বললেন, আমার কি হলো যে, আমি তোমাদেরকে অবাধ্য ঘোড়ার লেজ তোলার মতো (বার বার) হাত তুলতে দেখছি? নামাজে শান্ত থাকো (এমনটি করো না)। [মুসলিম শরীফ ১ম খন্ড, ১৮১ পৃ. আবূ দাঊদ ১ম খন্ড, ১৪২পৃ.] এ হাদীসে রাসূলে পাক সাল্লাল্লাহু তা‘আলা আলায়হি ওয়াসাল্লাম স্পষ্টভাবে তাদেরকে রুকুর পূর্বে পরে হাত তুলতে নিষেধ। সুতরাং প্রমাণিত হলো ‘রফ‘ই ইয়াদাঈন’ সুন্নত নয়; বরং মানসূখ বা রহিত।হযরত আলকামা রাদ্বিয়াল্লাহু তা‘আলা আনহু বলেন, আবদুল্লাহ্ ইবনে মাসঊদ রাদ্বিয়াল্লাহু তা‘আলা আনহু একদিন আমাদেরকে বললেন, আমি তোমাদেরকে রাসূলাল্লাহর নামায পড়ে দেখাব? তখন তিনি নামায শুরু করে দিলেন। যে নামাযে তিনি শুধুমাত্র একবারই (তাহরীমাতে) হাত তুলেছেন। [আবূ দাঊদ, ১ম খন্ড, পৃ. ১০৯, তিরমিযী ২য় খন্ড, পৃ. ৪০, নাসা‘ঈ ১ম খন্ড, পৃ. ১৯৫] ইমাম তিরমিযী এ হাদিসকে ‘হাসান’ বলেছেন। সাহাবী তাবেয়ীগণ এ হাদিস এর উপর আমল করেছেন। এটাই সুফিয়ান সাওরী এবং কুফাবাসীর মতামত। এ হাদীসের সকল বর্ণনাকারী নির্ভরযোগ্য।মোটকথা চার খলিফা থেকে সহীহ্ সনদে হাত তোলার কোন বর্ণনা পাওয়া যায় না। যদি হাত তোলা সুন্নাত হতো, তাহলে অবশ্যই চার খলিফা এর উপর আমল করতেন। বুঝা গেল এটা সুন্নাত নয়, মনসুখ।পঞ্চমতঃ ইমামের পেছনে ক্বিরআতলা-মাযহাবীদের আরেক নতুন কথা হলো ইমামের পেছনে মুক্তাদী ক্বিরআত পড়তে হবে। অন্ততঃ সূরা ফাতিহা পড়তে হবে। কখনো বলে নিচু স্বরে, যখন ইমাম ক্বিরআত পড়েন, তখন মুক্তাদীকে ক্বিরআত পড়তে হবে।অথচ হাদিস শরীফে ব্যাপকভাবে বলা হয়েছে, ইমামের পেছনে নামায পড়লে মুক্তাদী কিরআত পড়বে না-হযরত আবূ মূসা আশয়ারী রাদ্বিয়াল্লাহু তা‘আলা আনহু বলেন, রাসূলে পাক সাল্লাল্লাহু তা‘আলা আলায়হি ওয়াসাল্লাম আমাদের নামায শিখিয়েছেন, বলেছেন যখন তোমরা নামাযে যাবে তোমাদের একজন ইমামতি করবে এবং ইমাম যখন ক্বিরআত পড়বে তোমরা তখন চুপ থাকবে। [মুসলিম ১ম খন্ড, পৃ. ১৭৪, আদদেরায়া ফি তখরীজে আহাদীসে হেদায়া, ১ম খন্ড, পৃ. ১৬৪, মুসনাদে আবী আওয়ানা, ২য় খন্ড, পৃ. ১৩৩ আহমদ]হাদীসে স্পষ্ট উল্লেখ আছে ক্বিরআত ইমামই পড়বে আর মুক্তাদী নীরব থেকে শুধুই শুনবে। এ হাদীস একদিকে যেমন মুক্তাদী ক্বিরআত না পড়ার জন্য দলিল অপরদিকে এটা সূরা আ’রাফ এর ২০৪ নং আয়াতের তাফসীরও বটে। ‘‘আর যখন ক্বোরআন তিলাওয়াত করা হবে তখন কানপেতে শুন এবং চুপ থেকো যাতে তোমাদের উপর রহমত বর্ষিত হয়।’’ আ’রাফ ২০৯, পারা-৯ আয়াতকে পড়বে তা বলা হয়সি হাদিসে তা পরিস্কার করা হয়েছে পাঠক হলো ইমাম। অথএব বুঝা গেল মুক্তাদী ইমামের পেছনে ফাতিহাও পড়বে না কোন ক্বিরআতই পড়বে না। হযরত আবূ হোরায়রা রাদ্বিয়াল্লাহু তা‘আলা আনহু বর্ণনাতেও তার কথা বলা হয়েছে-ইমাম এ জন্য বানানো হয়েছে যেন তাকে অনুসরণ করা হয়। অতএব ইমাম তাকবীর বললে তোমরাও তাকবীর বলো ইমাম ক্বিরআত পড়লে তোমরা চুপ থেকো। [নাসা‘ঈ, ২য় খন্ড, পৃ. ১১২]হযরত জাবের রাদ্বিয়াল্লাহু তা‘আলা আনহু হতে বর্ণিত, রাসূলে মাকবুল সাল্লাল্লাহু তা‘আলা আলায়হি ওয়াসাল্লাম এরশাদ করেছেন, যার ইমাম আছে ইমামের ক্বিরআত-ই তার জন্য ক্বিরআত। [মুয়াত্তা, ৮৯পৃ. মুসনাদে ইমাম আযম, পৃ. ৬১] এ হাদীসগুলো সহীহ্ এবং এর সকল রাভী বিশ্বস্থ ও নির্ভরযোগ্য আহলে হাদীসরা বোখারী-মুসলিমের একটি রেওয়ায়েত ‘‘লা-সালাতা ইল্লা-বি ফাতিহাতাল কিতাব’’ এ হাদীস দ্বারা যে মুক্তাদীকেও সূরা ফাতিহা পড়তে হবে বলে দলিল দিয়ে থাকেন সে হাদিসে তো ফাসা-‘ইদান শব্দও আছে, যার অর্থ সূরা ফাতিহা ও আরো কিছু আয়াত ছাড়া নামায হবে না। সে হাদীস অনুসারে তো মুক্তাদীরদেরকে ফাতিহা কেরাত সব পড়তে হবে, আহলে হাদীসরা তো বলে না শুধু ফাতিহা পড়তে বলে তাও আবার জোহর ও আসরে। যেখানে চুপে চুপে ক্বিরআত পড়া হয়। আহলে হকের কথা হলো- এ হাদিসের ব্যাখ্যা সুফিয়ান সাওরী করেছেন- যা আবূ দাঊদে উল্লেখ আছে لمن يصىل وحده অর্থাৎ যে একাকী নামায পড়বে তার জন্য এ হাদীস প্রযোজ। জামাতে পড়লে আগের হাদীস অর্থাৎ فقراءة الامام له قراة ইমামের ক্বিরআতই মুক্তাদীর ক্বিরআত প্রযোজ্য।মোটকথা, আলহামদুলিল্লাহ্, আহলে সুন্নাতই সঠিক ও সরল পথে আছেন। মাযহাবের অনুসরণ আহলে সুন্নাতেরই আক্বীদা। বর্তমানে বিশ্বে হানাফীম, শাফে‘ঈ, মালেকী ও হাম্বলী- যে চার মাযহাব রয়েছে এগুলো সত্য। এগুলোর মধ্যে যে কোন একটার অনুসরণ ওয়াজিব বা অপরিহার্য। পক্ষান্তরে, মাযহাবকে অস্বীকার করাও একটি মহা গোমরাহী বা ভ্রান্তি। মাযহাব অস্বীকারকারীদের গুরুঠাকুর হচ্ছে ওহাবী নেতা ইবনে আবদুল ওহাব নজদী। প্রথমে তার অনুসারী ও প্রচার করা তাল মিলিয়ে চলার জন্য মাযহাবের দিকে নিজেদের সম্পৃক্ত করলেও আরবে এখন তারা নিজেদেরকে তথাকথিত ‘সালাফী’ বলে পরিচয় দেয় এবং এ উপমহাদেশের ওহাবীদের ‘মাযহাববিরোধী সম্প্রদায়টি নিজেদের ‘ওহাবী’ না বলে তথাকথিত আহলে হাদীস’ বলে পরিচয় দেয়। উভয়ের আক্বীদা ও আমল এক ও অভিন্ন। তাই নির্দ্ধিদায় বলা যায়- ‘আসল ওহাবী’ ও ‘আহলে হাদীস’ একই মুদ্রার এপিঠ-ওপিঠ। এদের থেকে নিজেদেরকে দূরে রাখা ও তাদের খন্ডন ও প্রতিহত করা মুসলিম সমাজের উপর অপরিহার্য কর্তব্য। "
  },
  {
    "1": "ইসলাম বনাম জঙ্গি ও সন্ত্রাসবাদ",
    "2": "ইসলাম বনাম জঙ্গি ও সন্ত্রাসবাদ-\n\nমাওলানা মুহাম্মদ ইছমাইল নোমানী\n\n\u003d\u003d\u003d\u003d\u003d\u003d\u003d\u003d\u003d\n\nইসলাম নিরাপত্তা ও শান্তির ধর্ম। ইসলাম ধর্মাবলম্বীরা শান্তি প্রিয় ও শান্তিকামী। মহানবী হযরত মুহাম্মদ সাল্লাল্লাহু আলাইহি ওয়াসাল্লাম বিশ্ব মুসলমানকে মানবতা, উদারতা ও শান্তিকামিতা শিক্ষা দিয়েছেন। কিন্তু সম্প্রতি সারা বিশ্বে শ্রেষ্ঠ ধর্ম ইসলাম ও শ্রেষ্ঠ উম্মত মুসলমানদের শ্রেষ্ঠত্ব নষ্ট করার পাঁয়তারা চলছে খুব সুকৌশলে। তাই বিশ্বব্যাপী ইহুদি ী খিৃষ্টানরা ছলে বলে কৌশলে মুসলমানদেরকে জঙ্গি ও সন্ত্রাসবাদী বানাতে আগ্রহী। তারা কৌশলে মুসলমানদের মধ্যে ঢুকিয়ে দিয়েছে আইএস, জেএমবি, আনসারুল্লাহ সহ অনেক জঙ্গি ও সন্ত্রাসবাদী দলকে। তাদের অপতৎপরতায় আজ শ্রেষ্ঠ ধর্ম ইসলাম ও শ্রেষ্ঠ জাতি মুসলমানদের সুনাম ক্ষুন্ন হচ্ছে। সন্ত্রাসের কারণে হত্যার শিকার হয়েছে পাকিস্তানে স্কুল শিশু, জাপানে প্রতিবন্ধী। ফ্রান্সে ২৫ টন ভারী ট্রাকের চাপে আবাল-বৃদ্ধ-বণিতা ৮৪ জন নির্মমভাবে নিহত হয়েছে ইমাম, মুয়ায্যিন, পুরোহিত, আলেম-ওলামা, পীর মাশায়েখ, দরবারের খাদেমসহ অসংখ্য মানুষ হত্যার শিকার হয়েছে। তাই জঙ্গি ও সন্ত্রাসবাদী কারা তাদের স্বরূপ উন্মোচন ও বিধান সম্পর্কে আলোচনা করে দেশের মানুষকে সতর্ক করে দেয়া এখন সময়ের দাবী। সে দাবীর নিরিখে জঙ্গি ও সন্ত্রাসবাদ সম্পর্কে জনগণকে সম্যক ধারণা দেওয়ার জন্য এ প্রয়াস।\n\nইসলাম বনাম জঙ্গি ও সন্ত্রাসবাদ\n\nইসলাম ও জঙ্গিবাদ পরস্পর বিপরীত। ইসলামের সাথে জঙ্গিবাদের লেশমাত্র সর্ম্পকও নেই। ইসলাম মানে শান্তি আর জঙ্গিবাদ মানে যুদ্ধ। ফার্সি জঙ্গ হতে তা উদ্ভুত। জঙ্গি অর্থ যুদ্ধপ্রিয়, অশান্তিদাতা। কাজেই শান্তি ও অশান্তি এক হতে পারে না। ইদানিং প্রিন্ট মিডিয়াতে ইসলামী জঙ্গিবাদ নামে যে শব্দ প্রয়োগ করা হয় তা সম্পূর্ণ অযৌক্তিক। তাই ইসলামী জঙ্গিবাদ বা সন্ত্রাসবাদ বলা যায় না। নিম্নে বিস্তারিত আলোচনা করা হল।\n\nইসলাম শান্তির ধর্ম। এ অর্থ মুসলমানের মাঝে যথার্থ ফুটে উঠে। মুসলমান শান্তিপ্রিয় হয় এবং অপরকে শান্তি দান করে। প্রকৃত অর্থে ইসলামের শান্তি নিহিত আছে। তাই এ দীন-ইসলাম জাতি-ধর্ম-বর্ণ নির্বিশেষে মানুষকে প্রেমপ্রীতি, সৌহার্দ্যবোধ, শান্তি, নিরাপত্তা ও সহিঞ্চুতার সাথে বসবাসের শিক্ষা দিয়ে থাকে।\n\nইসলাম বিদ্বেষী কতিপয় লেখক অন্যায়ভাবে প্রচার করেছে যে, ইসলাম তরবারির মাধ্যমে প্রচারিত হয়েছে; অথচ এ ধরণের উক্তি ডাহা মিথ্যা। একজন সত্যিকার মুসলমান হত্যাকাণ্ড ও সন্ত্রাসে লিপ্ত হতে পারেন। কারণ হাদিসে বলা হয়েছে-\n\nالْمُسْلِمُ مَنْ سَلِمَ الْمُسْلِمُونَ مِنْ لِسَانِهِ وَيَدِهِ والمؤمن من امنه الناس فى د ماءهم واموالهم\n\nমুসলমান ওই ব্যক্তি, যার হাত ও মুখ থেকে মুসলমানেরা নিরাপদ থাকে। আর মুমিন ব্যক্তি, যাকে মানুষেরা তাদের জান-মালের ব্যাপারে আমানতদার মনে করে।\n\nপরমতসহিঞ্চুতা বা পরধর্মের প্রতি উদারতার যে অত্যুজ্জ্বল দৃষ্টান্ত রহমাতুল্লিল আলামীন নবী দেখিয়েছেন, তা পৃথিবীর অন্য কোনো মতাদর্শেই পরিদৃষ্ট হয় না। প্রফেসর রামদেব বলেন- ‘ভ্রান্তিমূলকভাবে বলা হয়ে থাকে যে, তরবারির মাধ্যমেই ইসলাম প্রচারিত হয়েছে; অথচ প্রতিষ্ঠিত সত্য কথা যে, ইসলামের প্রচারে কখনো তরবারী ব্যবহৃত হয়নি।’ ঐতিহাসিক ডোজিও অনুরূপ মন্তব্য করে বলেন-প্রথমেই দৃষ্টি আকর্ষণকারী এক রহস্য হিসেবে ধরা পড়ে যে, ইসলামের নতুন ধর্ম কারো উপর জোর করে আরোপ করা হয়নি। বলপূর্বক ধর্মান্তরিত করা তো দূরে থাক, অপরের ধর্ম, ধর্মগ্রন্থ ও অন্য ধর্মের প্রবর্তকদের প্রতিও সামান্যতম কটুক্তি করা ইসলামে নিষিদ্ধ ঘোষণা করা হয়েছে।\n\nইসলামের অর্থ \n\nইসলাম শব্দটি মাসদার। এটির অর্থ নিরাপত্তা প্রদান করা। নিজের দীন ও জান-মালের বিষয়ে বিভিন্ন প্রকার বলা-মুসিবত থেকে রেহাই দেওয়া। ইসলামের বিধি-বিধান কবুল ও বিশ্বাস করে পরিপূর্ণ আত্মসমর্পণ করাকে ইসলাম বলে।\n\nজঙ্গিবাদ ও জিহাদের মধ্যে পার্থক্য\n\nজিহাদ ইসলামি পরিভাষা। অর্থ- চেষ্টা করা, শক্তি ব্যয় করা, শক্তি বা সামর্থ্য।\n\nশরীয়তের পরিভাষায়-সত্য ধর্মের প্রতি আহবান করা এবং এ আহবান অগ্রাহ্যকারীর সাথে যুদ্ধ করা।\n\nইসলাম প্রতিষ্ঠার লক্ষ্যে সশরীরে বা পরামর্শদানে বা আর্থিক সহযোগিতায় কাফিরদের বিরুদ্ধে যুদ্ধে সর্বাত্বক প্রচেষ্টা চালানোকে জিহাদ বলে।\n\nআল্লামা ইবন হুম্মাম বলেন- আল্লাহর বাণী প্রচার করার প্রচেষ্টাই জিহাদ। মুসলিমগণ যখন ধর্মশত্র“ কর্তৃক আগ্রাসনের শিকার হয়, আক্রান্ত হয়, মুসলিম উম্মাহর সংহতি ও ইসলামী রাষ্ট্রের স্বাধীনতা সার্বভৌমত্ব বিপন্ন হওয়ার উপক্রম হয়, তখন জিহাদ আবশ্যক হয়ে যায়। অহেতুক স্বধর্ম বা ভিন ধর্মের লোক হত্যা করাকে জিহাদ বলা যায় না; এটি জঙ্গিবাদ যা মানুষের রক্তপাত ঘটায়। ইসলামের মূলধারা থেকে বিচ্ছিন্ন হয়ে পড়া বিভ্রান্তরাই তাদের অযৌক্তিক ও সমর্থনহীন চিন্তাধারাকে স্বাভাবিক রাস্তায় প্রচার-প্রসারে ব্যর্থ হবার প্রেক্ষিতে সন্ত্রাস এবং বিদ্রোহিতার আশ্রয় নিয়ে বাস্তবায়নের কর্মসূচিই মূলতঃ জঙ্গিবাদ।\n\nইসলামের শিক্ষা হল কোন কাফিরও যদি প্রাণের ভয়ে কিংবা বানোয়াটি করে যুদ্ধকালীন কালেমা পাঠ করতে নিজেকে মুসলমান হওয়ার দাবী করে এবং ইমান প্রকাশ করে এমন ব্যক্তিকেও হত্যা করা নিষেধ। জোর করে মানুষকে মুসলমান বানানোর উদ্দেশ্যে হত্যাকাণ্ড ঘটানো জিহাদ নয়। কারণ জিহাদে সুনির্দিষ্ট কতগুলো শর্ত রয়েছে। যথা-মুসলিম কোন নেতা বা বাদশার নেতৃত্বে হওয়া, পর্যাপ্ত যুদ্ধাস্ত্র মজুদ থাকা, মুসলমানদের সুরক্ষিত রাষ্ট্র থাকা ও কাফিরদের বিরুদ্ধে মোকাবেলা করার মত সৈন্য-সামন্ত থাকা ইত্যাদি।\n\nসন্ত্রাসবাদ\n\nইংরেজি টেরোরিজম, আরবিতে الارهابية (আল- ইরহাবিয়্যা) এবং বাংলায় সন্ত্রাসবাদ যে নামেই আখ্যায়িত করা হোক না কেন তা সমাজের একটি দুষ্ট প্রকৃতির মানুষের চরম দুশমন ইবলীসের উর্বর মস্তিস্ক থেকে আবিস্কৃত। সন্ত্রাস শব্দ ‘ত্রাস’ থেকে উদ্ভুত। ত্রাস হল- ভয়, শংকা, ভীতিকর। আর সন্ত্রাস হল আতঙ্কগ্রস্থ, অতিশয় ত্রাস বা ভয়ের পরিবেশ সৃষ্টি করা। সন্ত্রাসিত- সন্ত্রাসযুক্ত সন্ত্রস্ত। আতঙ্ক, সন্ত্রাস; ফার্সিতে দহিস্তে গরদি। ভয়ঙ্কর ব্যক্তি, প্রাণী, বা বস্তু সঙ্গবদ্ধভাবে ভয় দেখিয়ে বশ মানানোর নীতি সন্ত্রাসবাদ। সন্ত্রাসের আরবী প্রতিশব্দ হলো ‘ইরহাব’ অর্থাৎ কাউকে ভয় দেখানো, সন্ত্রস্ত করে তোলা।\n\nপরিভাষিক অর্থ সন্ত্রাস হল- কোন স্বার্থ চরিতার্থ করার জন্য অত্যাচার, হত্যা প্রভৃতি হিংসাতœক ও ত্রাসজনক পথ বেছে নেয়া, রাজনৈতিক ক্ষমতা লাভের জন্য সংঘবদ্ধভাবে ভয় দেখিয়ে বশ মানানোর নীতি অবলম্বন করা।\n\nমূলত ক্রোধ, লোভ, সমাজ ও স্বীয় সত্তায় বিশ্বাসের অভাব এবং এরূপ চরিত্রগত কিছু কিছু মনস্তাত্বিক দুর্বলতার মনোবিকার থেকেই সন্ত্রাস ও সন্ত্রাসবাদের সৃষ্টি হয়।\n\nতা যথা সময়োপযোগী সূক্ষ্মভাবে মূলোৎপাটন করা না হলে গোটা সমাজই ক্যান্সারের মত গ্রাস করে ফেলে। ফলে শান্তিময় সমাজব্যবস্থা ভেঙ্গে পড়ে।\n\nইতিহাস পর্যালোচনা করলে দেখা যায় সন্ত্রাস মোকাবেলায় দু’টো উদাহরণ আমাদের নিকট সমুজ্জ্বল;\n\nএক. প্রবলতর রোমক সাম্রাজ্য চালিত সংঘবদ্ধ সরকারী সন্ত্রাসের মুখে হযরত ঈসা আলাইহিস সালাম ও তাঁর প্রকৃত অনুসারীগণের অহিংস সংগ্রাম।\n\nদুই. রোমক ও পার্সিক সাম্রাজের বিশ্বব্যাপী সংঘবদ্ধ সমাজ সমগ্রব্যাপী সন্ত্রাসের মোকাবলোয় হযরত মুহাম্মদ সাল্লাল্লাহু আলাইহি ওয়াসাল্লাম ও তাঁর অনুসারীগণের আত্মরক্ষামূলক সীমিত শক্তি প্রয়োগ ব্যাপকতর পর্যায়ে অহিংস সর্বব্যাপী সৃষ্টি প্রেমভিত্তিক সন্ত্রাস নির্মূলমূলক প্রচেষ্টা।\n\nসন্ত্রাস নির্মূল করার পদ্ধতি\n\nসন্ত্রাস বন্ধের জন্য সন্ত্রাসীকেই নির্মূল করে ফেলা আজকের সন্ত্রাস বিরোধী প্রচেষ্টার এ প্রবণতা ভ্রান্ত বলে মনে হয়। সন্ত্রাসের বিরুদ্ধে সন্ত্রাস কোন সাফল্যজনক স্ট্র্যাটেজী হতে পারে না। বিশেষ করে সন্ত্রাস ও সন্ত্রাসবাদ যদি সমাজে বিস্তার লাভ করে; যেমনটি ছিল মহানবী সাল্লাল্লাহু আলাইহি ওয়াসাল্লাম’র সময়ের সমাজের সন্ত্রাসী নির্র্মূলে মাধ্যমে সন্ত্রাস বন্ধের পন্থা অবলম্বন করলে পুরো সমাজকেই প্রায় নির্মূল করে ফেলতে হবে। সীমিত সংখ্যক ভাল লোক রেখে সমাজের বাদ বাকী সকলকে হত্যা করা হবে সমাজেরই সর্বনাশ। সীমিত সংখ্যক ভাল লোক হলেও সাধারণত সমাজ চলতে পারে না।\n\nগোত্র ভিত্তিক বা মধ্যবিত্ত সমাজে সন্ত্রাসীদের পাইকারী মৃত্যুদণ্ড বা জেল দেয়া হলে, তা তেমন কার্যকর হয় না। কারণ, এমন সমাজে রক্তের সম্পর্ক, আত্মীয়তার টান ও শ্রেণীগত নৈকট্যের কারণে প্রায় সব সময় দেখা যাবে গ্রেপ্তারকৃত সন্ত্রাসীর আত্মীয়স্বজন সরকারের কোন না কোন পর্যায়ে সমাসীন থাকেন। ফলে এদের আত্মীয় কোন সন্ত্রাসীর সাজা হলে এরা সাধারণত তদবীর করতে চায়। আর তাতে দমনমূলক সাজার প্রচেষ্টা অনেক ক্ষেত্রে ব্যাহত হয়। প্রচেষ্টা সার্থক যদিও হয় কোন ক্ষেত্রে, তাহলে তার ফলে সেক্ষেত্রে এ সন্ত্রাসীর আত্মীয়স্বজনদের মনে ক্রোধের সঞ্চার হয়। তাদেরও সন্ত্রাসমূলক কার্যক্রমে প্রভাবিত হবার উপক্রম করে। এসব কারণেই সন্ত্রাস দমনমূলক ব্যবস্থাকে যত অল্পসময়ের জন্য সম্ভব, একটি অন্তর্বর্তীকালীন ব্যবস্থা হিসাবে সীমিত রেখে সন্ত্রাস নির্মূলমূলক স্ট্র্যাটেজী’র দিকে জোর দিতে হবে। এ বিষয়ে মহানবী সাল্লাল্লাহু আলাইহি ওয়াসাল্লাম’র আদর্শে তা-ই প্রতীয়মান।\n\nআত্মশুদ্ধিমূলক তরীকাসমূহের প্রসার\n\nসন্ত্রাস নির্মূলের জন্য সন্ত্রাসের উৎসরূপ মনোবিকারমূলক চরিত্রগত দুর্বলতা দূরীকরণে সর্বোচ্চ পর্যায়ের গুরুত্বদান তাঁর ঐ আদর্শের একটি দিক। এজন্য প্রবৃত্তির শুদ্ধি বা তাযকিয়াতুন্নাফস আজকের প্রচলিত পরিভাষায় যাকে বিশ্বনবীর তাসাউফ বলে, তাকে অত্যন্ত গুরুত্ব দিতে হবে। কুরআন শরীফে এ নফস তাযকিয়া সম্পর্কে বলা হয়েছে- قد افلح من تزكي যে প্রবৃত্তিকে পরিশুদ্ধ করেছে সে সাফল্যমণ্ডিত হয়েছে।\n\nসন্ত্রাস ও সন্ত্রাস নির্মূলমূলক সফল স্ট্র্যাটেজী’র কেন্দ্রীয় বিষয় হতে হবে প্রবৃত্তির শুদ্ধিমূলক নানা পদ্ধতিগত কর্মকাণ্ড। সমাজ মুসলমান অধ্যুসিত সমাজ হলে আর কথা নেই। স্বয়ং মহানবী সাল্লাল্লাহু আলাইহি ওয়াসাল্লাম এবং তাঁর সাহাবীদের শিক্ষা-দীক্ষা আর আচরণ পদ্ধতি থেকে নেয়া নানা উপাদান সমন্বিত-উপস্থাপিত ‘তাযকিয়া’ বা তাসাউফের যেসব বিভিন্ন বিশুদ্ধ পদ্ধতি বা তরীকা রয়েছে, সেগুলোর ব্যাপক প্রচার প্রসার ও প্রয়োগ হবে সমাজে সন্ত্রাস নির্মূলমূলক আদর্শ ‘স্ট্র্যাটেজী’ প্রয়োগের প্রধান কাজ। সমাজটি মুসলমান-প্রধান না হলে, সেখানেও এসব পদ্ধতির বিষয়বস্তু এবং প্রক্রিয়াগত পদ্ধতিকে ধর্মীয় বিষয় হিসেবে যদি নাও হয়- সমাজ মনস্তাত্ত্বিক, সংশোধন-সংস্কারমূলক সাংস্কৃতিক এক প্রচেষ্টা হিসেবেই তার প্রচলন করা যেতে পারে।\n\nএই আদর্শ স্ট্র্যাটেজী’র অংশ হিসেবে এই প্রক্রিয়ার মাধ্যমে জনসাধারণের মন থেকে লোভ, ক্রোধ, ও ঘৃণা, হীনমন্যতা এবং অন্যের প্রতি বিশ্বাসের অভাবের মত নেতিবাচক মনস্তাত্ত্বিক প্রবণতা দূর করতে হবে। মহানবী সাল্লাল্লাহ আলাইহি ওয়াসাল্লাম’র আদর্শ প্রচারে ব্রত হতে হবে। ‘দুনিয়া’ তথা বস্তুগত সুযোগ সুবিধার আকর্ষণ তথা ‘লোভ’ যে পাপ তথা অপরাধের ঊৎস, তা মহানবী সাল্লাল্লাহু আলাইহি ওয়াসাল্লাম জানিয়েছেন। তাঁর উচ্চারিত শেখানো কুরআন শরীফেও তা জানানো হয়েছে। সূরা ‘তাকাসুর’ এ। الهاكم التكاثر অর্থাৎ তোমাদেরকে ভুলিয়ে বসেছে প্রাচুর্যতা।\n\nসন্ত্রাসের উৎসমূলরূপ এ ‘লোভ’ দূর করার জন্য এই আদর্শ স্ট্র্যাটেজী’র এক দিক।\n\nসন্ত্রাসবাদ নির্মূলে রাসুলূল্লাহ সাল্লাল্লাহু আলাইহি ওয়াসাল্লাম’র আদর্শ \n\nহযরত রাসুলে আকরাম সাল্লাল্লাহু আলাইহি ওয়াসাল্লাম প্রেরিত হয়েছেন সারা জাহানের জন্য রহমত স্বরূপ। তাই ইহকালেও সকল মানুষ যেন সুখ-শান্তিতে বসবাস করতে পারে, শান্ত-স্নিগ্ধ এ পৃথিবীতে বুক ভরে স্বস্তির নিঃশ্বাস নিতে পারে। গুটি কয়েক দুর্বৃত্ত দুরাচারের জন্য সমাজের সকল শান্তি প্রিয় মানুষের জীবন যাতে দুর্বিসহ হয়ে উঠতে না পারে, সেজন্য তিনি ছিলেন সর্বদাই সচেতন। তাই এ ব্যাপারে তিনি বিভিন্ন কার্যকর পদক্ষেপ গ্রহণ করেন।\n\nএ উদ্দেশ্য বাস্তবায়নে তিনি প্রয়োজনীয় কল্পনাতীতভাবে কঠোর হয়েছেন। দুনিয়া থেকে যত অনাচার, অন্যায় অত্যাচার, সন্ত্রাস সবই দূর করার জন্য তিনি শক্ত হাতে কঠোরভাবে প্রচেষ্টা চালিয়েছেন। নবূওয়াত প্রকাশের পরে বটেই, পূর্বেও তিনি সর্বতোভাবে প্রচেষ্টা চালিয়েছেন সন্ত্রাস নির্মূল করতে।\n\nতাই আমরা দেখতে পাই- প্রিয়নবী সাল্লাল্লাহু আলাইহি ওয়াসাল্লাম নবুয়ত প্রকাশের পূর্বে হিলফুল ফুজুলের মাধ্যমে মক্কার সন্ত্রাস বন্ধ করেছিলেন। মাত্র ২০ বছর বয়সে তিনি ‘হিলফুল ফুজুল’ সংগঠনের মাধ্যমে যুলুম ও সন্ত্রাসবাদ প্রতিরোধের পদক্ষেপ নিয়েছেন। উক্ত সংগঠনের ১নং শর্তে বর্ণিত ছিল “আল্লাহর কসম! মক্কা নগরীতে কারো উপর অত্যাচার হলে আমরা সবাই মিলে অত্যাচারীর বিরুদ্ধে অত্যাচারিতের পক্ষে ঐক্যবদ্ধভাবে সাহায্য করব। চাই সে উচু শ্রেণীর হোক, বা নীচু শ্রেণীর, স্থানীয় হোক বা বিদেশী হোক, অত্যাচারিতের প্রাপ্য যতক্ষণ পর্যন্ত আদায় হবে না ততক্ষণ পর্যন্ত আমরা এভাবেই থাকবো।”\n\nহত্যাকাণ্ড জঘন্যতম অপরাধ \n\nকুরআনে করীমে অনেক আয়াত রয়েছে যেগুলোতে হত্যাকান্ড ও সন্ত্রাসের ভয়ারহ পরিণতি তুলে ধরা হয়েছে। আল্লাহ তা‘আলা বলেন-\n\nِنَّمَا جَزَاءُ الَّذِينَ يُحَارِبُونَ اللَّهَ وَرَسُولَهُ وَيَسْعَوْنَ فِي الْأَرْضِ فَسَادًا أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلَافٍ أَوْ يُنْفَوْا مِنَ الْأَرْضِ ذَلِكَ لَهُمْ خِزْيٌ فِي الدُّنْيَا وَلَهُمْ فِي الْآخِرَةِ عَذَابٌ عَظِيمٌ\n\nযারা আল্লাহ ও তাঁর রাসূলের বিরুদ্ধে যুদ্ধ করে এবং দেশে ধ্বংসাত্মক কাজ করে বেড়ায় তাদের শাস্তি এই যে, তাদেরকে গুণে-গুণে হত্যা করা হবে অথবা শূলিতে চড়ানো হবে, তাদের একদিকের হাত অপরদিকের পা কেটে ফেলা হবে অথবা তাদেরকে দেশ থেকে নির্বাসিত করা হবে। এটা দুনিয়াতে তাদের জন্য লাঞ্ছনা ও পরকালে তাদের জন্য মহাশাস্তি রয়েছে।\n\nহত্যা ও সন্ত্রাস সম্পর্কে আল্লাহ তা‘আলা বলেন-\n\nمِنْ أَجْلِ ذَلِكَ كَتَبْنَا عَلَى بَنِي إِسْرَائِيلَ أَنَّهُ مَنْ قَتَلَ نَفْسًا بِغَيْرِ نَفْسٍ أَوْ فَسَادٍ فِي الْأَرْضِ فَكَأَنَّمَا قَتَلَ النَّاسَ جَمِيعًا وَمَنْ أَحْيَاهَا فَكَأَنَّمَا أَحْيَا النَّاسَ جَمِيعًا وَلَقَدْ جَاءَتْهُمْ رُسُلُنَا بِالْبَيِّنَاتِ ثُمَّ إِنَّ كَثِيرًا مِنْهُمْ بَعْدَ ذَلِكَ فِي الْأَرْضِ لَمُسْرِفُونَ\n\nআমি বনী ইসরাঈলের প্রতি বিধান দিয়েছিলাম যে, যদি কেউ কাউকে হত্যা করে নরহত্যা কিংবা দুনিয়ার ফাসাদ সৃষ্টি করা ছাড়া সে যেন দুনিয়ার সব মানুষকে হত্যা করলো। আর কেউ কারো প্রাণ রক্ষা করলে, সে যেন সব মানুষেরই প্রাণ রক্ষা করলো। তাদের কাছে তো এসেছিল আমার রাসূলগণ স্পষ্ট প্রমাণ নিয়ে, তারপরও তাদের মধ্যে অনেকেই দুনিয়ায় সীমালংঘনকারী রয়ে গেল।\n\nআল্লাহ তা‘য়ালা ইরশাদ করেন\n\nوَمَنْ يَقْتُلْ مُؤْمِنًا مُتَعَمِّدًا فَجَزَاؤُهُ جَهَنَّمُ خَالِدًا فِيهَا وَغَضِبَ اللَّهُ عَلَيْهِ وَلَعَنَهُ وَأَعَدَّ لَهُ عَذَابًا عَظِيمًا\n\nযে ব্যক্তি কোন মুমিনকে ইচ্ছাকৃতভাবে হত্যা করে, তার সাজা জাহান্নাম। সে সেখানে অনন্তকাল তাতে থাকবে। তার উপর আল্লাহ ক্রোধান্বিত হবেন আর তার উপর অভিশাপ দেবেন। আর তিনি তার জন্য তৈরি করে রেখেছেন মহাশাস্তি।\n\nআর সে সব জীবন যা আল্লাহ তোমাদের উপর হারাম করেছেন, অন্যায়ভাবে (শরীয়তের বিধান পালনার্থে ব্যতিত) হত্যা করবে না। এসব এমন যা তিনি তোমাদের প্রতি সুনির্দিষ্টভাবে আদেশ দিয়েছেন। তোমরা যেন জ্ঞান খাটিয়ে কাজ কর।\n\nনবী করিম সাল্লাল্লাহু আলাইহি ওয়াসাল্লাম বিশ্ব-মানবতার জান-মাল বিনাশ ও হত্যাযজ্ঞের কুফল ও নিষেধাজ্ঞা অবহিত করতে গিয়ে বিদায় হজ্বের দিন বলেন-ان دماءكم و اموالكم عليكم حرام كحرمة يومكم هذا\n\nনিশ্চয় তোমাদের প্রাণ ও তোমাদের সম্পদ তোমাদের উপর এরূপ সম্মানিত, যেমন তোমাদের আজকের এ দিন সম্মানিত।\n\nউকুল ও উরায়না গোত্রের লোকেরা মদিনায় হিজরত করলে তাদের পেট ফুলে যায়, চেহারা হলুদ বর্ণের হয়ে অসুস্থ হয়ে পড়লে মহানবী তাদেরকে সাদকার উটের দুধ ও প্রশ্রাব পান করতে বললেন। তারা তা পান করার পর সুস্থ হয়ে গেলে রাখাল হত্যা করে ওই উটগুলো লুঠ করে নিয়ে পালিয়ে যেতে থাকে। নবীজি ওই সন্ত্রাসীদের চোখ ফুটো করে মুসলা তথা হাত-পা কেটে হত্যার নির্দেশ দিলেন।\n\nবনু নযীরের লোকেরা রাষ্ট্রের বিরুদ্ধে ষড়যন্ত্র, হত্যাকাণ্ড ও সন্ত্রাসী কার্যকলাপ করার কারণে তাদেরকে কঠোর শাস্তি দিয়েছিলেন মহানবী সাল্লাল্লাহু আলাইহি ওয়াসাল্লাম। তাদের খেজুর গাছ কেটে আগুন লাগিয়ে ভিটা-বাড়ি থেকে উচ্ছেদ করে খায়বর ও সিরিয়াতে তাড়িয়ে দেয়া হয়েছে।\n\nযুদ্ধ চলাকালে অমুসলিম মহিলা ছাড়াও অমুসলিমদের শিশু-সন্তানদের হত্যা করার নিষেধাজ্ঞাও ইসলামের মানবতাধর্মী সোনালী কানুনের অন্যতম। এদিকে রহমতের নবীর যুদ্ধ-নীতির উদারতাও দেখুন, অপর দিকে দেখুন জিহাদের নামে কলেমা পড়া সন্ত্রাসীদের বীরত্বের আস্ফালন। হায়! তাদের যদি রাসূলের এসব বাণীর প্রতি যৎকিঞ্চিৎ লজ্জাবোধ সৃষ্টি হত। যুদ্ধ অবস্থায় যেখানে শিশু ও নারীদেরকে রেহাই দিয়েছেন সেক্ষেত্রে স্বাভাবিক অবস্থায় তাদেরকে হত্যা করা জঘন্যতম হারাম।\n\nনারী, বয়োবৃদ্ধ, আলেম, পীর-মাশায়েখ, মুসল্লী যে-কোন মানুষকে হত্যা করা মহাপাপ।\n\nইমাম মুসলিম হযরত ইবনে আব্বাস রাদিয়াল্লাহু আনহু থেকে একটি পত্রের কথা উল্লেখ করেন। পত্রে তিনি লিখেছেন- নিশ্চয় নবী করিম সাল্লাল্লাহু আলাইহি ওয়াসাল্লাম দুশমনদের শিশু-সন্তানদের হত্যা করতেন না। অতএব, তুমিও শিশুদের হত্যা করবে না।\n\nহযরত উসামা বিন যায়দ বিন হারেসা রাদ্বিয়াল্লাহু তা‘আলা আনহুমা থেকে বর্ণিত, নবী করিম সাল্লাল্লাহু আলাইহি ওয়াসাল্লাম আমাদেরকে ‘হেরকা’ নামক স্থানের দিকে জিহাদের জন্য পাঠান; যারা ছিল ‘জুহাইনা’ গোত্রের একটি শাখা। সেখানে আমরা সকলে পৌঁছে গেলাম। প্রচন্ড যুদ্ধের পর তাদের পরাভূত করলাম। আমি ও অপর এক আনসারী সাহাবী একত্রে সে গোত্রের এক ব্যাক্তিকে আক্রমণ করে বসলাম। তখন সে আমাদের হতে কালেমা শুনে পড়তে লাগল। তা শুনে সরে গেল। কিন্তু আমি তীর মেরে তাকে হত্যা করে ফেললাম। আমরা চলে এলাম। পরবর্তীতে নবীর কাছে ঘটনাটি পৌছলে বললেন, হে উসামা! তুমি কি তাকে লা-ইলাহা ইল্লাল্লাহু বলা সত্ত্বেও হত্যা করেছ? তিনি বারংবার এই কথাগুলোই বলতে রইলেন আর আমি আফসোস করছিলাম, হায়! আমি যদি আজকের দিনের পূর্বে ইসলাম গ্রহণ না করে থাকতাম! বর্ণনা এভাবে এসেছে-\n\nনবী করিম সাল্লাল্লাহু আলাইহি ওয়াসাল্লাম উসামাকে ডেকে এনে জানতে চাইলেন, তুমি একে কেন হত্যা করেছ? তিনি আরজ করলেন, হে আল্লাহর রসুল! সে মুসলমানদের কষ্ঠ দিয়েছে। কিছু সাহাবীর নাম উল্লেখ করে বলেন, অমুককে অমুককে সে হত্যা করেছে। আমি তার উপর আক্রমণ করি। সে যখন তরবারী দেখল, তৎক্ষণাৎ বলে উঠল, লা-ইলাহ ইল্লাল্লাহ। নবী করিম সাল্লাল্লাহু আলাইহি ওয়াসাল্লাম বললেন- কিয়ামতের দিন যখন লা-ইলাহ ইল্লাল্লাহ কলেমাটি প্রত্যাগত হবে, তখন তুমি তার জবাব কি দিবে? তিনি আরজ করলেন, হে আল্লাহর রাসূল! আমাকে ক্ষমা করে দিন। তিনি পুনরায় বললেন, কিয়ামতের দিন যখন লা-ইলাহ ইল্লাল্লাহ কলেমাটি প্রত্যাগত হবে, তখন তুমি তার কি জবাব দিবে? নবী করিম সাল্লাল্লাহু আলইহি ওয়াসাল্লাম এই কথা বলতে রইলেন, কিয়ামতের দিন যখন লা-ইলাহ ইল্লাল্লাহ কলেমাটি প্রত্যাগত হবে, তখন তুমি তার জবাব দিবে?\n\nহযরত মিকদাদ বিন আস্ওয়াদ রাদ্বিয়াল্লাহু তা‘আলা আনহু বর্ণনা করেন।\n\nআমি বললাম, হে আল্লাহর রাসূল! আপনার মতামতের অপেক্ষায় আছি। যুদ্ধ ময়দানে আমি যদি কোন কাফিরের মোকাবেলা করি আর সে আমার হাত কেটে নেয় কিন্তু আমি যখন তাকে আক্রমণ করতে উদ্যত হই, সে কোন বৃক্ষের আশ্রয়ে এসে বলতে থাকে- আমি আল্লাহর ওয়াস্তে মুসলমান হয়ে গেলাম। তবে আমি তাকে এ কালেমা পড়ার পর হত্যা করতে পারি? রাসূলুল্লাহ সাল্লাল্লাহু আলাইহি ওয়াসাল্লাম বললেন- তুমি তাকে হত্যা করতে পার না। আমি আরজ করলাম ইয়া রাসূলল্লাহ! সে তো আমার হাত কেটে নেওয়ার পর কালেমা পড়েছে। তাহলে আমি কি তাকে হত্যা করতে পারি না? তিনি বললেন, তুমি তাকে হত্যা করতে পার না। তুমি যদি তাকে হত্যা কর তবে সে তোমার মর্যাদায় অধিষ্ঠিত হয়ে যাবে, যে মর্যাদায় তুমি তাকে হত্যা করার পূর্বে ছিলে। তুমি হয়ে যাবে সে মর্যাদায়, যে মর্যাদায় সে ছিল কালেমা পড়ার পূর্বে অর্থাৎ কুফরের উপর।\n\nসন্ত্রাসীদের প্রকারভেদ\n\nসন্ত্রাসী চার প্রকার সূরা মায়িদায় বর্ণিত আয়াতের মর্ম থেকে বুঝা যায়: ক. শুধু হত্যাকাণ্ড চালায়, তাদের সাজা মৃত্যুদণ্ড।খ. হত্যা করতঃ ধন-সম্পদ ছিনিয়ে নেয়। তাদের শাস্তি শূলিতে চড়ায়ে মৃত্যু দণ্ড।গ. কাউকে আঘাত না করে কেবল মাল-সম্পদ লুঠ করে। তাদের শাস্তি ডান হাত ও বাম হাত কর্তন করা।ঘ. যারা রাস্তা ঘাটে ত্রাস সৃষ্টি করে। মাল লুট ও হত্যাকাণ্ড করে না, তাদের শাস্তি বন্ধি করে রাখা।সন্ত্রাসীদের তাওবাহযরত আলী রাদিয়াল্লাহু আনহুর যমানায় হারেছা নামী এক সন্ত্রাসী ছিল। সে বসরায় হত্যাকাণ্ড চালাত। আল্লাহ পাক তাকে তাওবা করার তাওফিক দান করেছেন। একদা যে কয়েকজন বসরার নেতার আশ্রয় নিল। কেউ তাকে হযরত আলী রাদিয়াল্লাহু আনহুর দরবারে নিয়ে যেতে রাজি হননি। অবশেষে সাঈদ বিন কায়ূম তাকে নিয়ে আমীরুল মুমিনীন হযরত আলীর নিকট হাজির হয়। সাঈদ রাদিয়াল্লাহু আনহু খলিফার নিকট গিয়ে জিজ্ঞাসা করলেন- হে খলিফা! যদি কোন সন্ত্রাসী আপনার নিকট এসে তাওবা করে ক্ষমা চায় তবে আপনি তাকে কি ক্ষমা করবেন? তিনি ফয়সালা দিলেন- যে সন্ত্রাসী ধরা পড়ার পূর্বে আত্মসমর্পণ করে তাওবা করে তাকে ক্ষমা করে দেয়া হবে; যদিও শ্রেষ্ঠ ডাকাত হারেছা হয়। তখন হারেছাকে ইশারা করা হল। আত্মগোপন থেকে বের হয়ে হারেছা তাওবা করে আত্মসমর্úণ করলো। হযরত আলী তাকে ক্ষমা করে দিলেন। পরবর্তীতে তিনি একজন ধার্মিক ও একনিষ্ঠ মুমিন হয়ে যান।আবু সুফিয়ানকে ক্ষমা করে দিয়েছেন মহানবী সাল্লাল্লাহু তা‘আলা আলায়হি ওয়াসাল্লাম। শুধু তা নয় মক্কা বিজয়ের সময় ঘোষণা দিয়েছিলেন যারা আবূ সুফিয়ানের আশ্রয়ে থাকবে তাদেরকে নিরাপত্তা দান করা হবে।খ) তায়েফে রাসুল সাল্লাল্লাহু আলাইহি ওয়াসাল্লামকে আঘাতকারী আবু আবদকে ক্ষমা করে দিয়েছেন।গ) যে ইহুদি মহিলা রাসুল সাল্লাল্লাহু আলাইহি ওয়াসাল্লামের খাদ্যে বিষ মিশিয়ে দিয়েছিলেন তাকে ক্ষমা করে দিয়েছেন।অর্থাৎ যারা ক্ষমা চাইলো এবং তাওবা করলো তাদের কে মহানবী সাল্লাল্লাহু আলাইহি ওয়াসাল্লাম ক্ষমা করে দিয়েছেন।সন্তাসীদেরকে হত্যা করা বিষয়ে ফতোয়াসন্ত্রাসী চক্রের সাথে যুদ্ধ-বিগ্রহ করা নিয়ে আল্লামা যাহেদ আল কাওছারী রাহমাতুল্লাহি তা‘আলা আলাইহি ইমাম আযমের উদ্ধৃতি পেশ করেছেন। ইমাম আযম আবু হানিফা বলেন, বিদ্রোহী ও সন্ত্রাসী চক্রের সাথে যুদ্ধ কর। তারা কুফরীতে রয়েছে বিধায় নয়; বরং তারা বিদ্রোহী। আর তাদের হত্যা করা অত্যাবশ্যক। তারা সমাজে নিরাপত্তাহীনতা ও অস্থিরতা বিস্তারে দায়ী। সর্বদা চেষ্টা চালিয়ে যেতে হবে নেককার ও সৎ মানুষের সঙ্গ নেওয়া। আর যদি হঠাৎ এমন কোন পরিস্থিতি সৃষ্টি হয় তবে সমাজকে নিরাপত্তাহীনতা ও অস্থিরতা থেকে রক্ষা করার জন্য সরকারের সাথে একাত্ম হতে হবে, কস্মিণকালেও সন্ত্রাসী বিদ্রোহীদের সঙ্গে থাকা যাবে না। এমনিতেই তো সমাজে কিছু লোক যেমন রয়েছে ফিতনা সৃষ্টিকারী অত্যাচারী, অপর দিকে তেমনি আবার সৎ ও ন্যায়পরায়ণও। এসব সৎ ন্যায়-নীতিবান লোকেরাই সে সব পথভ্রষ্ট বিপথগামীদের বিরুদ্ধে আপনাকে সাহায্য সহযোগিতা করবে। লোকেদের সিংহভাগই সশস্ত্র বিদ্রোহীতে লিপ্ত হয়ে পড়েছে এমন পরিস্থিতিতে সত্যপন্থীদের উচিত সে সব বিদ্রোহীদের থেকে বিচ্ছিন্ন হয়ে যাওয়া। আর তাদের বাদ দিয়ে অপর লোকদের দিকে প্রত্যাবর্তন করা। যেমন আল্লাহ তা‘আলা ইরশাদ করেন, “আল্লাহর জমিন কি প্রশস্ত ছিল না যে, তোমরা কোথাও হিজরত করে চলে যেতে আর নিশ্চয় আমার পৃথিবী সুপ্রশস্ত। অতএব তোমরা আমারই ইবাদত করবে।ইমাম শাফেয়ী, ইমাম মালেক, ইমাম আহমদ বিন হাম্বল, আবু জাফর তাহাভী, সারাখসী, ইমাম মাওয়ার্দী, বুরহান উদ্দীন মুরগিনানী, ইমাম ইবনে কুদামা, নববী, আবুল বারাকাত নাসাফী, ইমাম আব্দুর রহমান জরিবী প্রমুখ মুজতাহিদ ও ফিকহবিদগণ ফাতওয়া দিয়েছেন- মুসলিম রাষ্ট্রের বিরুদ্ধে সশস্ত্র বিদ্রোহ, হত্যাকাণ্ড ও আত্মহত্যা মোটেই বৈধ নয়।পরিশিষ্টজঙ্গি ও সন্ত্রাসবাদ রুখে দাঁড়ানো আমাদের নৈতিক দায়িত্ব। সমাজকে অশান্তি, অস্বস্থি ও বিশৃংখলা থেকে রক্ষা করা আমাদের ধর্মীয় দায়িত্ব। তাই যার যার অবস্থান থেকে সে কর্তব্য পালন করা জরুরী। হাদিসে পাকে প্রিয় নবী সাল্লাল্লাহু আলাইহি ওয়াসাল্লাম বলেছেন-من رأى مِنْكُم مُنْكرا فليغيره بِيَدِهِ إِن اسْتَطَاعَ فَإِن لم يسْتَطع فبلسانه فَإِن لم يسْتَطع فبقلبه وَذَلِكَ أَضْعَف الْإِيمَانতোমাদের মধ্যে যে কোন মন্দ কাজ দেখবে তার উচিত তা যথাসাধ্য হাত দ্বারা প্রতিহত করা, যদি তা সম্ভব না হয় মুখ দিয়ে প্রতিবাদ করা, আর যদি তা ও না হয় তবে তা অন্তর থেকে ঘৃনা করবে। আর এটা হচ্ছে দূর্বল ঈমানের পরিচয়।তোমাদের প্রত্যেক ব্যক্তি স্বীয় আওতাধীনদেরকে সৎ পথে পরিচালিত করা কর্তব্য।সে কর্তব্যবোধ সম্পর্কে মহানবী সর্বসাধারণের জন্য একসূত্র বর্ণনা করেছেন- كلكم رَاع وكلكم مسئول عَن رَعيته তোমরা প্রত্যেকে পরিচালক, প্রত্যেকে তার আওতাধীন ব্যক্তিদের সম্পর্কে জবাবদিহী থাকবে। এ সূত্রানুপাতে মা-বাবা তার সন্তানকে, সর্দার তার সমাজের মানুষকে, মেম্বার, চেয়ারম্যান, এমপি, মন্ত্রি সবাই স্বীয় নেতৃতাধীনদের কে সৎ ও হেদায়াতের পথে পরিচালিত করা গুরু দায়িত্ব। নতুবা আল্লাহর নিকট জবাবদিহী করতে হবে। কিতাবুস সানিয়াতে এক হাদিস বর্ণিত রয়েছে- কিয়ামতের দিন পাপীকে জাহান্নামে প্রবেশের নির্দেশ দেয়া হলে, সে বলবে হে আল্লাহ! আমি পাপ করেছি, কিন্তু যে আমাকে তা থেকে বাধা দেয়নি, সে কুকর্ম থেকে বাধা দিলে আজ আমাকে জাহান্নামে যেতে হতো না। আমি তাকে দেখতে চাই। তখন সে মাতাব্বরকে সামনে আনা হলে পাপী তার গলা ধরে ধাক্কা দিয়ে বলবে আমি তাকেও নিয়ে যাব। অবশেষে সে নেতাকেও জাহান্নামে যেতে হবে। প্রত্যেক আপন ক্ষমতা বলে জঙ্গি ও সন্ত্রাসবাদ প্রতিহত করলে তা অচিরে নির্মূল হবে। দেশ-জাতি শান্তি ও নিরাপত্তা লাভ করবে।আত্মহত্যা হারাম ও জগণ্য পাপ। যারা তরুনদের মগজ দোলাই করে জান্নাতের প্রলোভন দেখিয়ে আত্মঘাতি হামলার জন্য উস্কিয়ে দেয়, তারা নিজের হত্যার পথ বেছে নেই তাদের জন্য জান্নাত হারাম।হযরত আবু হুরাইরা রাদিয়াল্লাহু আনহু থেকে বর্ণিত- যে ব্যক্তি নিজেকে পাহাড় থেকে গড়ায়ে হত্যা করলো সে জাহান্নামের আগুনে যাবে। যে ব্যক্তি কোন হাতিয়ার দ্বারা নিজেকে হত্যা করলো সে জাহান্নামে যাবে। যে ব্যক্তি নিজে বিষ পান করে মারা যায় সেও জাহান্নামে যাবে। [বোখারী শরীফ, চিকিৎসা অধ্যায়]\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d। আবু আব্দুল্লাহ মুহাম্মদ বিন ইসমাঈল বুখারী, বুখারী শরীফ, কিতাবুল ইমান।। নুরুল ইসলাম মানিক, সন্ত্রাস প্রতিরোধে ইসলাম, ড.এ.কে. এম. ইয়াকুব হোসাইন’র প্রবন্ধ ‘পরমত সহিষ্ঞুতা ও বিশ্বশান্তি রাসূলল্লাহ দ. এর আদর্শ’ ইসলামিক ফাউন্ডেশন বাংলাদেশ, তৃতীয় সং, এপ্রিল, ২০০৯, পৃষ্ঠা. ৮২।। মমতাজ উদ্দীন দেওবন্দী, শরহে আকায়েদে নাসাফী, উর্দূ তরজমা, এমদাদিয়া লাইব্রেরী,ঢাকা, পৃষ্ঠা-৩০২।। শরহে বেকায়া, জিহাদ অধ্যায়।। মোল্লা আলী ক্বারী, মিরকাত, কিতাবুল জিহাদ।। মোছাহেব উদ্দিন বখতিয়ার কর্তৃক লিখিত প্রবন্ধ, ইসলামের নামে জঙ্গিবাদ কারণ ও প্রতিকার, ইমাম, প্রথম ব্যাচ স্মারক, ২৩ এপ্রিল ২০১৬ ইং, পৃষ্ঠা-৭।। নুরুল ইসলাম মানিক, সন্ত্রাস প্রতিরোধে ইসলাম, প্রফেসর ড. আহমদ আনিসুর রহমানের প্রবন্ধ ‘সন্ত্রাস নির্মূলে মহানবী সাল্লাল্লাহু আলাইহি ওয়াসাল্লাম এর আর্দশ।’ ইসলামিক ফাউন্ডেশন বাংলাদেশ, তৃতীয় সংখ্যা, এপ্রিল,২০০৯, পৃষ্ঠা. ৫৩।। নুরুল ইসলাম মানিক, সন্ত্রাস প্রতিরোধে ইসলাম, ইসলামিক ফাউন্ডেশন বাংলাদেশ, ঢাকা, প্রথম প্রকাশ, ১জুন ১৯৮৫, পৃ. ৪১৩। আল কুরআন, সূরা মায়িদা:৩৩।। আল কুরআন, সূরা মায়িদা:৩২।। আল কুরআন, সূরা নিসা:৯৩।। আল কুরআন, সূরা আনআম:১৫১।। মুফতি আহমদ ইয়ার খান নাঈমী, তাফসীরে নাঈমী, ৬ষ্ঠ খণ্ড, ৪২৭পৃষ্ঠা।। মুফতি আহমদ ইয়ার খান নাঈমী, তাফসীরে নাঈমী, ৬ষ্ঠ খণ্ড, ৪৩৬ পৃষ্ঠা।। মুহাম্মদ বিন আব্দুর রহমান আলখমীস, শরহে ফিকহ আকবর, মাকতাবাতুল ফুরকান, আলইমারাতুল আরাবীয়্যা, ১৯৯৯খ্রি. ১ম খণ্ড, পৃ.১৩১। মুফতি আহমদ ইয়ার খান নাঈমী, তাফসীরে নাঈমী ও অন্যান্য।। আব্দুর রহমান বিন হাসান, আলমাতলাবুল হামীদ ফী বয়ানে মাকাসিদিত তাওহীদ, দারুল হিদায়া, ১৯৯১খ্রি. ১ম খণ্ড, পৃ.২৫৮।লেখক: অধ্যক্ষ-আল আমিন বারীয়া কামিল মডেল মাদরাসা।"
  },
  {
    "1": "খারেজি-ওহাবি জঙ্গিবাদের উৎপত্তি ও বিকাশ",
    "2": " \n\nখারেজি-ওহাবি জঙ্গিবাদের উৎপত্তি ও বিকাশ \n\nইসলামই সর্বশ্রেষ্ঠ ধর্ম। ইসলাম মানে শান্তি। এ ধর্ম শান্তি, সম্প্রীতি ও সহমর্মিতার ধর্ম। ফিতনা-সন্ত্রাস, জঙ্গিবাদ ও বিশৃঙ্খলা ইত্যাদি ইসলাম সমর্থন করে না। এ প্রসঙ্গে মহান আল্লাহ্ বলেন, ”ফিতনা হত্যার চেয়েও ভয়াবহ।’’ [আল কুরআন, সূরা বাকারা, আয়াত-১৯১]\n\nআল্লাহ্র প্রিয় হাবিব হযরত মুহাম্মদ সাল্লাল্লাহু আলাইহি ওয়াসাল্লাম তাঁর বিদায় হজ্বের ভাষণে বলেন, ‘‘শুনে রাখো! মুসলমান পরস্পর ভাই ভাই। সাবধান আমার পরে তোমরা একজন আরেকজনকে হত্যা করার মত কুফরি কাজে লিপ্ত হয়ো না।” মানুষ হত্যার বিষয়ে নিষেধ করে আল্লাহ্ বলেন,‘‘কেউ কাউকে নরহত্যার অপরাধ অথবা পৃথবীতে ফ্যাসাদ সৃষ্টির কারণ ব্যতীত হত্যা করলে সে যেন গোটা মানব জাতিকে হত্যা করলো। আর কেউ কারো প্রাণ বাঁচালে সে যেন গোটা মানব জাতিকে বাঁচালো।’’ [আল কুরআন, সূরা মায়িদা, আয়াত-৩২]\n\nইসলামের নামে বিপর্যয় সৃষ্টিকারীদের সম্পর্কে মহানবী হযরত মুহাম্মদ সাল্লাল্লাহু আলাইহি ওয়াসাল্লামের ভবিষ্যদ্বাণী, ”হযরত আলি রাদ্বিআল্লাহু আনহু বর্ণনা করেন, নবী করিম সাল্লাল্লাহু আলাইহি ওয়াসাল্লাম বলেন: শেষ যমানায় এমন একটি গোষ্ঠীর আবির্ভাব ঘটবে যারা হবে বয়সে নবীন, বুদ্ধিতে অপরিপক্ক ও নির্বোধ। কুরআন পাঠ করবে কিন্তু তা তাদের কণ্ঠনালীও অতিক্রম করবে না। তাঁরা সৃষ্টির সেরা মানুষের কথাই বলবে, কিন্তু দ্বীন থেকে এমনভাবে বেরিয়ে যাবে, যেমন ধনুক (তীর) শিকার ভেদ করে বেরিয়ে যায়।’’ [তিরমিযী, ফিতান, বাব ২৪]\n\nযাঁরা কট্টরপন্থা অবলম্বনকারী সন্ত্রাসী, তাঁরা কপট ও মুনাফেকী চরিত্রের। তাঁরা নিজেদেরকে শান্তির বার্তাবাহক বানিয়ে গোপনে অশান্তি ও সন্ত্রাসী কার্যকলাপ সংঘটিত করে। তাঁদের সম্পর্কে আল্লাহ্ তায়ালা বলেন, ‘‘তাদেরকে যখন বলা হয়, তোমরা পৃথিবীতে বিপর্যয় সৃষ্টি করো না, তখন তারা বলে, আমরাই তো শান্তি ও সংস্কারকামী।\n\n[আল কুরআন, সূরা বাকারা, আয়াত ১১]\n\nএই কারণে বিশ্বের সুন্নি আলেম-উলামা, পীর-মাশায়েখ, লেখক, বুদ্ধিজীবী, পর্যটক অর্থাৎ প্রত্যেক শ্রেণির সুন্নি মুসলমান এই সন্ত্রাসবাদ-জঙ্গিবাদ বা ফিৎনার বিরুদ্ধে স্ব স্ব অবস্থান হতে বিরোধিতা করেন।\n\nশান্তির ধর্ম হিসাবে ইসলাম ধর্ম পৃথিবীতে এক আল্লাহ্ ও তাঁর অত্যন্ত প্রিয় হাবিব হযরত মুহাম্মদ সাল্লাল্লাহু আলাইহি ওয়াসাল্লামের প্রতি আনুগত্য স্বীকার করে। তাওহীদ ও রিসালতের সমন্বয়ে ইসলামের প্রথম চার খলিফা পার্থিব ও অপার্থিব কর্মকাণ্ড পরিচালনা করেছেন। ইসলামের মূল ধারা সুন্নি জামা‘আত ইসলামের প্রথম চার খলিফাকে সঠিক পথের অনুসারী হিসাবে মান্য করে। ইসলামি জাহানের সুন্নি তৃতীয় খলিফা হযরত ওসমান গনি যুন্ নুরাইন ইবন আফ্ফান রাদ্বিয়াল্লাহু আনহু এক দল বিদ্রোহী কর্তৃক নিহত হওয়ার মাধ্যমে বিদ্রোহী মুসলিম কর্তৃক সুউচ্চ মর্যাদার অধিকারী একজন খলিফার শাহাদাতের মত বেদনাবিধুর দৃষ্টান্তের সৃষ্টি হয় এবং পরে এই অস্বাভাবিক মৃত্যুকে কেন্দ্র করে বিভিন্ন মতাবলম্বী রাজনৈতিক ও ধর্মীয় সম্প্রদায়ের উদ্ভব হয়। ইসলাম ধর্মে সুন্নি, শিয়া ও খারেজী- এই তিনটি প্রধান ধর্মীয় ও রাজনৈতিক মতবাদের উৎপত্তি এবং পরে মুসলমানরা আরও ধর্মীয় ফিরকা বা দল-উপদলে বিভক্ত হয়ে যায়। মহানবী হযরত মুহাম্মদ সাল্লাল্লাহু আলাইহি ওয়াসাল্লামের মক্কা ও মদিনার জীবনে যদিও মুনাফিক ছিল কিন্তু তারা মুসলমানদের মধ্যে বিভাজন সৃষ্টিতে সফল হয় নি। সুন্নি চতুর্থ খলিফা হযরত আলি ইবন আবি তালিব রাদ্বিয়াল্লাহু আনহু (৬০০খ্রি.-৬৬১ খ্রি. শাসনকাল ৬৫৬- ৬৬১খ্রি.) ইসলামি জাহানের খলিফা হিসাবে দায়িত্ব গ্রহণের পর থেকে মুনাফিক চক্র বিভিন্নভাবে ষড়যন্ত্র শুরু করে। এই সময়ে প্রাক ইসলামি যুগ হতে চলে আসা কুরাইশ বংশের হাশিম ও উমাইয়্যা গোত্রের দ্বন্দ্ব নতুন করে দেখা দেয়। কারণ হযরত ওসমান রাদ্বিয়াল্লাহু আনহু ছিলেন উমাইয়্যা গোত্রের এবং হযরত আলি রাদ্বিয়াল্লাহু আনহু হলেন হাশিম গোত্রের। হযরত ওসমান রাদ্বিয়াল্লাহু আনহু হত্যার বিচার বা প্রতিশোধকে কেন্দ্র করে মুসলিম ধর্মীয় ব্যক্তিদের মধ্যে মতানৈক্য প্রকট আকার ধারণ করলে খলিফা আলি রাদ্বিয়াল্লাহু আনহুর বিরুদ্ধে একটি গ্র“প সক্রিয় ভূমিকা পালন করে। ফলে মুসলিমদের মধ্যেই উষ্ট্র যুদ্ধ (৬৫৬ খ্রি.) ও সিফ্ফিনের যুদ্ধ (৬৫৭ খ্রি.) সংঘটিত হয়। এভাবে প্রখ্যাত সাহাবী ও তৎকালীন সিরিয়ার শাসক উমাইয়া নেতা হযরত আমীরে মুয়াবিয়া ইবন আবু সুফিয়ান রাদ্বিয়াল্লাহু আনহুমার (৬০৬-৬৮০ খ্রি. শাসনকাল ৬৬১-৬৮০ খ্রি.) সঙ্গে খলিফা আলি রাদ্বিয়াল্লাহু আনহুর মনোমালিন্য শুরু হয়, যার প্রভাব তাঁদের সন্তান হাশেমী বংশের সূর্য ইমাম হাসান ইবন আলি রাদ্বিয়াল্লাহু আনহু (৬২৫-৬৭০ খ্রি.), ইমাম হোসাইন ইবন আলি রাদ্বিআল্লাহু আনহু (৬২৬-৬৮০ খ্রি./৪-৬১ হি.) এবং উমাইয়া বংশের বাদশাহ্ ইয়াজিদ ইবন মুয়াবিয়া (৬৪৭-৬৮৩ খ্রি. শাসনকাল ৬৮০-৬৮৩ খ্রি.) প্রমুখের উপর পড়ে। এক পর্যায়ে উমাইয়া বংশের ইয়াজিদ বাহিনীর সঙ্গে ইমাম হোসাইন পরিবারের মধ্যে সত্য- মিথ্যার দ্বন্দ্বে কারবালার যুদ্ধ (৬৮০ খ্রি./৬১ হি.) পর্যন্ত গড়ায়। এর পর মুসলমানদের মধ্যে ফিৎনা ও ফিরকা বৃদ্ধি পেয়ে আসছে। এই ফিরকা বা মুসলিম দল-উপদলের মধ্যে ভয়ঙ্কর-বিশৃঙ্খলাকারী হিসাবে খারেজি সম্প্রদায় তাঁদের কার্যক্রম চালিয়ে আসছে। পরবর্তীতে খারেজি উপগ্র“প বা খারেজি ভাবাপন্ন কিছু ক্ষুদ্র গ্র“প এ সম্প্রদায়ের ভূমিকায় অবতীর্ণ হয়। এসব গ্র“পের মধ্যে সালাফি-ওহাবি বা আহলে হাদিস অন্যতম। সমকালীন ধর্মতত্ত্ববিদগণ ‘দ্যা ইসলামিক স্টেট ইন ইরাক এন্ড দ্যা লেভান্ত’ (ওঝওখ-ওংষধসরপ ঝঃধঃব ড়ভ ওৎধয় ধহফ ঃযব খবাধহঃ) যার সংক্ষিপ্ত নাম আই এস, আল কায়দা (ধষ ছধবফধ) ও এরূপ দল-উপদলের বিশ্বাস ও কার্যক্রমকে খারেজিদের সঙ্গে তুলনা করেছেন।  তাই এই বিষয়ে আলোচনা করা সমীচীন মনে করি।\n\nখারেজি পরিচয়\n\nমুসলিমদের মধ্যেই প্রথম গৃহযুদ্ধ উষ্ট্র যুদ্ধ (৬৫৬ খ্রি.) সংঘটিত হওয়ার পর আপাতদৃষ্টিতে সুন্নি ৪র্থ খলিফা হযরত আলি রাদ্বিয়াল্লাহু আনহু বিজয় অর্জন করলেও মূল বিজয় অর্জন করেছিল ষড়যন্ত্রকারীরা। কারণ তাঁরা মুসলমানদের মধ্যে এরূপ গৃহযুদ্ধ কামনা করেছিল। পরবর্তীতে সিফ্ফিনের যুদ্ধ (৬৫৭ খ্রি.) যা হযরত আলি রাদ্বিয়াল্লাহু আনহুর সঙ্গে হযরত আমীরে মুয়াবিয়া রাদ্বিয়াল্লাহু আনহুর সৈন্যদের মধ্যে ইউফ্রেতিস (ফোরাত) নদীর তীরে সিফ্ফিন নামক স্থানে সংঘটিত হয়। এ যুদ্ধে হযরত আমীরে মুয়াবিয়া রাদ্বিআল্লাহু আনহুর পরাজয় অনুমান করতে পেরে তাঁর এক দল সৈন্য আমর ইবনুল আসের (৫৮৫-৬৬৪ খ্রি.) পরামর্শক্রমে তাঁদের পতাকাশীর্ষে ও বর্শাগ্রে পবিত্র কুরআন শরীফ বেঁধে চীৎকার করে উঠল, ‘‘এখানে আল্লাহর কিতাব- এটি আমাদের মধ্যে বিরোধ মীমাংসা করে দিবে ।’’ পরবর্তীতে এ মীমাংসার কারণকে শির্ক ফাত্ওয়া দিল খারেজীরা। খলিফা আলি রাদ্বিআল্লাহু আনহু শুরু থেকেই মুসলমানদের মধ্যে এরূপ যুদ্ধ নিয়ে অনিহা ছিল। কুরআন দেখিয়ে যুদ্ধ বন্ধ করানোর আসল বিষয়টি তিনি অনুমান করেও কেবল মুসলমানদের ঐক্য বিনষ্ট ও কুরআন শরীফের অবমাননা- এদুয়ের আশঙ্কায় যুদ্ধ বন্ধ করার নির্দেশ দেন। পরবর্তীতে উভয়পক্ষের সংঘর্ষ পরিসমাপ্তির জন্য সিদ্ধান্ত গ্রহণ করা হয় যে, তাঁরা উভয়ে মধ্যস্থতাকারী (গবফরধঃড়ৎ) নিযুক্ত করে বিরোধ নিষ্পত্তি করবেন। খলিফা আলি রাদ্বিয়াল্লাহু আনহুর পক্ষে আবু মুসা আশ্‘আরী রাদ্বিআল্লাহু আনহু (ওফাত ৬৬২/৬৭২ খ্রি.) ও হযরত মুয়াবিয়া রাদ্বিআল্লাহু আনহুর পক্ষে আমর ইবনুল আস রাদ্বিআল্লাহু আনহু কে (৫৮৫-৬৬৪ খ্রি.) মধ্যস্থতাকারী নিযুক্ত করা হয়। আরো সিদ্ধান্ত হয় যে, উভয় পক্ষের চারশত করে লোক নিয়ে সিরিয়া ও ইরাকের মধ্যবর্তী স্থানে মিলিত হবেন এবং বিরোধ মীমাংসা করবেন। যদি তাঁরা কোন স্থির ও অবিচল সিদ্ধান্তে উপনীত হতে না পারেন তাহলে মীমাংসার ভার নিযুক্তীয় আট শত লোকের ওপর পড়বে এবং তাঁরা প্রত্যেকে ভোটাধিকার প্রয়োগ করে চূড়ান্ত সিদ্ধান্ত গ্রহণ করবেন। সে অনুযায়ী জানুয়ারি, ৬৫৯ খ্রিস্টাব্দে সিরিয়া ও ইরাকের মধ্যবর্তী স্থান ‘দুমাতুল জন্দল’ নামক স্থানে সালিসি বৈঠক বসে। সালিসি সভা শুরু হওয়ার পূর্বে আমর ইবনুল আস সরলমনা আবু মুসাকে বুঝালেন যে, ইসলামের শান্তি ও নিরাপত্তা রক্ষার জন্য মুয়াবিয়া ও আলি রাদ্বিআল্লাহু আনহুমা এ দুইজনের পরিবর্তে তৃতীয় ব্যক্তিকে খলিফা নির্বাচিত করতে হবে, যদিও খলিফা নির্বাচনের বিষয়টি তাঁদের এখতিয়ার বহির্ভূত ছিল। দুই মধ্যস্থতাকারী স্থির করলেন যে, আবু মুসা আল আশ‘আরী প্রথমে হযরত আলি রাদ্বিয়াল্লাহু আনহুর পদচ্যুতি সর্বসমক্ষে ঘোষণা করবেন এবং পরে আমর ইবনুল আস হযরত মুয়াবিয়া রাদ্বিয়াল্লাহু আনহু তাঁর ঘোষণা দেবেন। সেই মোতাবেক সহজ-সরল আবু মুসা আল আশ‘আরী আমর ইবনুল আসের কথামতো তিনি জন সমক্ষে হযরত আলি রাদ্বিআল্লাহু আনহুকে খলিফার পদ হতে পদচ্যুত করেন। তারপর সভা মঞ্চে আমর ইবনুল আস বললেন, ‘‘আমি হযরত আলির পদচ্যুতি অনুমোদন করলাম এবং তাঁর পরিবর্তে মুয়াবিয়াকে খলিফা মনোনয়ন করলাম।” এ ঘোষণানুসারে সিরীয়রা আমীর মু‘আবিয়া রাদ্বিয়াল্লাহু তা‘আলা আনহুকে খলীফা স্বীকার করলেও ইরাক্বীরাসহ বাকী সৈন্যরা তা মানতে রাজী হননি। তাঁরা হযরত আলী রাদ্বিয়াল্লাহু তা‘আলা আনহুকে খলীফা পদে বহাল আছে বিধায় হযরত আমীর মু‘আবিয়া ও সিরীয়দের বিরুদ্ধে যুদ্ধ করে বিদ্রোহ্ দমনের পরামর্শ দেন। হযরত আলী রাদ্বিয়াল্লাহু তা‘আলা আনহুও এ যুদ্ধের জন্য প্রস্তুতি নিলেন; কিন্তু এদিকে এক অমূলক ধূয়া তুলে ১২,০০০ (বার হাজার) লোক সৈন্য দল ত্যাগ করে আব্দুল্লাহ ইবন ওহাবকে তাঁদের নেতা নির্বাচিত করেছেন এবং ঘোষণা করে যে, লা হুকমাহ ইল্লা লিল্লাহ বা আল্লাহর মীমাংসা ছাড়া কারো মীমাংসা নেই। তাঁরা হযরত আলিকেও উক্ত মীমাংসার জন্য রাজী হওয়ায় তারা হযরত আলির দল থেকে ‘খারিজ’ বা বিচ্ছিন্ন হয়ে যায়। ‘খারেজি’ অর্থ দল ত্যাগী অর্থাৎ ইসলাম ধর্ম হতে তাঁরা বিচ্ছিন্ন হয়ে গেছেন বুঝাতে এ শব্দটি ব্যবহার করা হয়। তারা দল ত্যাগ করে হারুরা নামক গ্রামে মিলিত হয়, এ গ্রামের নামানুসারে অনেকে তাদেরকে হারুরীয়া বলে। তারা আল্লাহ্র হুকুমের কথা বলে ছিলো বলে অনেকের নিকট তারা ‘মুহাক্কিমাহ্’ নামে পরিচিত। হারুরা থেকে তাঁরা আব্দুল্লাহ ইবন ওহাবের নেতৃত্বে নাহরাওয়ানে শিবির স্থাপন করে। হযরত আলি ‘খারেজি আন্দোলনের’ সংবাদ পেয়ে সৈন্যদের নিয়ে নাহরাওয়ানের দিকে অগ্রসর হয়ে নাহরাওয়ানের যুদ্ধে (৬৫৯ খ্রি.) খারেজিদের পরাজিত করেন। এভাবে ৬৫৯ খ্রিস্টাব্দে মুসলমানদের মধ্যে সুন্নি-খারেজি বিভক্তি প্রকাশ্যে দেখা দেয়। এরূপে খিলাফতের বিভিন্ন স্থানে বিদ্রোহ ও অশান্তি দেখা দিলে হযরত আলি রাদ্বিআল্লাহু আনহু ইসলামের স্বার্থে হযরত হযরত আমীরে মুয়াবিয়া রাদ্বিআল্লাহু আনহুর সঙ্গে সন্ধি চুক্তিতে আবদ্ধ হন। সন্ধি অনুযায়ী সিরিয়া ও মিশরের শাসক হিসাবে হযরত আমীরে মুয়াবিয়া রাদ্বিআল্লাহু আনহু এবং খিলাফতের অবশিষ্ট অংশে খলিফা হিসাবে হযরত আলি রাদ্বিআল্লাহু আনহু শাসন করবেন। এভাবে উভয় সাহাবীর বিরোধ নিষ্পত্তি হয়। ফলে মুসলামানদের গৃহযুদ্ধের পরিসমাপ্তি ঘটে; কিন্তু ষড়যন্ত্রকারীদের চক্রান্ত সফল না হওয়ায় তাঁরা নতুন ষড়যন্ত্র শুরু করে। বিশেষ করে বিদ্রোহী খারেজিরা উভয় সাহাবীর ওপর খুবই ক্ষুব্ধ হয়।\n\nখারেজিদের প্রথম সন্ত্রাসী বা জঙ্গি তৎপরতা\n\nইসলামের ইতিহাসে বর্তমান সময়ের ন্যায় প্রথম জঙ্গি কর্মকাণ্ড সূচনা করে খারেজিরা। তাঁরা ইসলামের শত্র“ হিসাবে তিন জন ব্যক্তিকে চিহ্নিত করে এবং চিহ্নিত শত্র“দেরকে হত্যা করার গোপন ষড়যন্ত্র করে। তাঁদের চিহ্নিত শত্র“রা হলেন:\n\n১. সুন্নি ৪র্থ খলিফা হযরত আলি রাদ্বিআল্লাহু আনহু।\n\n২. মহানবীর অন্যতম সাহাবি সিরিয়া ও মিশরের সুন্নি শাসক হযরত আমীরে মুয়াবিয়া রাদ্বিআল্লাহু আনহু এবং\n\n৩. ’দুমাতুল জন্দল’ সালিসির হযরত মুয়াবিয়া রাদ্বিআল্লাহু আনহুর পক্ষে নিযুক্তীয় মধ্যস্থতাকারী ‘আমর ইবনুল ‘আস রাদ্বিআল্লাহু আনহুম।\n\nখারেজি জঙ্গিরা একই দিনে ও একই সময়ে এই তিনজনকে হত্যা করার সিদ্ধান্ত নেয়। আব্দুর রহমান ইবন মুলজাম, আল হুজ্জাজ আল তামিমি /বারেক ইবন আব্দুল্লাহ এবং আমর ইবন বকর আল তামিমি -এই তিনজন খারেজি জঙ্গি হজ্বের সময় পবিত্র কাবা ঘরে উপস্থিত হয়ে প্রতিজ্ঞা করে যে, পরবর্তী ১৫ ই রমজান (৪০ হি.) ইসলামি জগতে অশান্তি সৃষ্টির উদ্দেশ্যে তাদের চিহ্নিত শত্র“ যথাক্রমে হযরত আলি রাদ্বিআল্লাহু আনহু, আমীরে মুয়াবিয়া রাদ্বিআল্লাহু আনহু এবং আমর ইবনুল আস প্রমুখকে বর্তমান ইরাকের কুফা, সিরিয়ার দামেস্ক ও মিশরের ফুসতাতের মসজিদে ফজর নামাযে ইমামতি করে ফেরার পথে হত্যা করবে। প্রতিজ্ঞা পালনের জন্য তারা হত্যা অভিযানে নামে। সৌভাগ্যক্রমে আমর ইবনুল আস ঐ দিন মসজিদে অনুপস্থিত ছিলেন। আমীরে মুয়াবিয়া রাদ্বিআল্লাহু আনহু সামান্য আহত হলেও প্রাণে রক্ষা পেলেন; কিন্তু মুসলমানদের দুর্ভাগ্যক্রমে আব্দুর রহমান ইবন মুলজামের বিষাক্ত ছুরির অব্যর্থ আঘাতে হযরত আলি রাদ্বিআল্লাহু আনহু গুরুতর আহত হন (২৪ জানুয়ারি, ৬৬১ খ্রি.) এবং ২৭ জানুয়ারি, ৬৬১ খ্রি. শাহাদাত বরণ করেন। এরই ধারাবাহিকতায় খারেজিরা উমাইয়া ও আব্বাসী শাসনামলে বিভিন্নভাবে অরাজকতা সৃষ্টি করে এবং বর্তমানে তাঁদের উপদল হিসাবে সালাফি-ওহাবিরা বিশ্বব্যাপী জঙ্গি তৎপরতা চালিয়ে শান্তির ধর্ম ইসলামকে আন্তর্জাতিক পর্যায়ে সন্ত্রাসী ও ঘৃণিত ধর্ম হিসাবে পরিচয় করিয়ে দেয়ার অপপ্রয়াস চালাচ্ছে।\n\nখারেজিদের কতিপয় ভ্রান্ত বিশ্বাস\n\n১. হযরত মুহাম্মদ সাল্লাল্লাহু আলাইহি ওয়াসাল্লামের পর ১ম ও ২য় খলিফাকে স্বীকৃতি দেয়। সুন্নি ৩য় ও ৪র্থ খলিফা এবং উমাইয়াগণ ইসলামি আদর্শ হতে বিচ্যুত হয়েছেন বলে মনে করেন। ২. যোগ্যতাসম্পন্ন যেকোন ব্যক্তি সর্বজনীন ভোটের মাধ্যমে খলিফা নির্বাচিত হবেন, তাদের মতে কোন নারীর যোগ্যতা থাকলে তিনিও খলিফা হতে পারেন। ৩. কোন মুসলমান গুনাহ করলে তাকে ধর্মচ্যুত বা মুরতাদ বলে গণ্য করে তাকে কাফের বা বিধর্মী বলতে হবে। খারেজি উগ্রগ্র“পের মতে এরূপ ব্যক্তি পুনরায় ইসলাম ধর্ম গ্রহণ করতে পারে না এবং তার পুত্র- কন্যাসহ তাকে হত্যা করতে হবে। ৫. খারেজি সম্প্রদায়ের অনেকে মনে করে যে, যে সমস্ত মুসলমান নিয়মিত নামাজ রোজা ও অন্যান্য ধর্মীয় অনুষ্ঠান পালন করে না তাদেরকে কাফের বলে আখ্যায়িত করতে হবে । (৬) খারেজিরা ভিন্ন মতালম্বী অ-খারেজি বা সুন্নি- শিয়াকে নির্বিশেষে কাফের মনে করে এবং অ-খারেজিদের হত্যা করা সওয়াবের কাজ মনে করে ইত্যাদি।\n\nখারেজিরা যুগে যুগে দেশে দেশে বিভিন্ন গ্র“পে বা নামে ইসলাম ধর্ম বর্হিভূত কর্মকাণ্ডের মাধ্যমে তাঁদের অপতৎপরতা চালিয়ে আসছেন। তাঁদের বিভিন্ন উপদল বা বিবর্তিত গ্র“পের মধ্যে আজরাকী, ইবাদি, নাজদাই, জাহেরি, ইয়াজেদি, বর্তমান সময়ে আহলে হাদীস বা সালাফি-ওহাবি। পরবর্তীতে খারেজি মতবাদের প্রধান পৃষ্ঠপোষকদের মধ্যে ইবন তাইমিয়া (১২৬৩-১৩২৮ খ্রি.) ও মুহাম্মদ ইবন আব্দুল ওহাব নজদী (১৭০৩-১৭৯২ খ্রি.) প্রমুখ উল্লেখযোগ্য। মূলত তাঁদের কারণেই এখনো খারেজি ধারা টিকে আছে। আহলে হাদীস বা সালাফি হচ্ছে সুন্নি চার মাযহাব বিকাশের সময় খারেজি ভাবাপন্ন একগ্র“প মুসলিম যাঁরা হাদীস বা সুন্নাহর অনুসরণকারী হিসাবে পরিচয় দিত ও মাযহাবের ইজমা-কিয়াস বা অন্যান্য অপ্রধান ইসলামি আইনের উৎসসমূহকে স্বীকৃতি দিত না। তাঁরা বিশেষ কোন ইমামের তাকলিদ বা অনুসরণ করার বিরোধিতা করে। তাঁদের অন্যতম ইমাম ইবন তাইমিয়ার (১২৬৩-১৩২৮ খ্রি.) যুগ শেষ হলে মুহাম্মদ ইবন আব্দুল ওহাব নজদীর (১৭০৩-১৭৯২ খ্রি.) যুগ শুরু হলে তাঁর নামানুসারে তাঁরা ওহাবি হিসাবে পরিচিতি লাভ করে। তাই বর্তমানে আহলে হাদীস গ্র“প ও ওহাবিদের মধ্যে পার্থক্য করা হয় না। তাঁদের প্রধান পৃষ্ঠপোষক হচ্ছে আধুনিক সৌদি আরব রাষ্ট্রটি । সুন্নি ও শিয়াদের সঙ্গে খারেজি ওহাবিদের সম্পর্ক যেমন তিক্ত, তেমনি খারেজীদের অনেক সময় অমুসলিমদের সঙ্গে সুসম্পর্ক দেখা যায়। সুন্নি, শিয়া ও খারেজি-ওহাবিদের মধ্যে কতগুলো মৌলিক বিষয়ে মতবিরোধ বিদ্যমান যেমন-মিলাদ শরীফ উদযাপন। সুন্নিরা রবিউল আওয়াল মাসে বিশেষত ১২ই রবিউল আওয়াল ঈদে মিলাদুন্নবী সাল্লাল্লাহু আলাইহি ওয়াসাল্লাম বিশেষভাবে উদযাপন করেন, শিয়ারা ১৭ই রবিউল আওয়াল মিলাদ উদযাপন করে। কারণ এ দিনটি ৬ষ্ঠ ইমাম জাফর সাদিক রাদ্বিআল্লাহু আনহুর জন্মদিন (নবী মুহাম্মদ সাল্লাল্লাহু আলাইহি ওয়াসাল্লাম ও ইমাম জাফর সাদিক রাদ্বিআল্লাহু আনহুর জন্মদিন একসঙ্গে উদযাপন করে।) আর ওহাবিরা নবী মুহাম্মদ সাল্লাল্লাহু আলাইহি ওয়াসাল্লামের মিলাদ বা জন্মদিন উদযাপন করে না, তাঁরা এরূপ উদ্যাপন করাকে বিদ‘আত বলে বিশ্বাস করে । এ বিশ্বাসের কারণেই ২০০৬ খ্রিস্টাব্দে পাকিস্তানের করাচি শহরে জামাআতে আহলে সুন্নাত বা সুন্নি জামাআতের উদ্যোগে অনুষ্ঠিত ঈদে মিলাদুন্নবি সাল্লাল্লাহু আলাইহি ওয়াসাল্লাম অনুষ্ঠানে ওহাবি জঙ্গিরা হামলা করে এবং ও প্রায় ৫৭ জন সুন্নি মুসলমানকে হত্যা করে । ভারতবর্ষে মিলাদ-ক্বিয়াম নিয়ে ওস্তাদ শাগরেদের মধ্যে মতবিরোধের কারণে এখনও একদল মিলাদ-কিয়ামের পক্ষে আরেক দল মিলাদ-কিয়ামের বিপক্ষে অবস্থান করছেন। ভারতীয় উপমহাদেশের অন্যতম সুন্নি আলেম ও পীর হযরত হাজী ইমদাদুল্লাহ্ মোহাজেরে মক্কী রাহমাতুল্লাহি আলাইহি (ভারত ১২৩১হি.- মক্কা ১৩১৮ হি./১৮১৭-১৮৯৯ খ্রি.) তাঁর সনদ এবং সিলসিলা (তরিকতের শায়খ পরম্পরা) দ্বারা ভারতের দেওবন্দে অনেক আলেম ও পীর রয়েছেন। তাঁর দুইজন নামকরা দেওবন্দি শাগরেদ হলেন যথাক্রমে (১) মাওলানা রশিদ আহমদ গঙ্গুহি (১৮২৯-১৯০৫ খ্রি.) ও (২) মাওলানা আশরাফ আলি থানবি (১৮৬৩-১৯৪৩ খ্রি.)। এই দুইজন দেওবন্দি শাগরেদ তাদের পীরের সঙ্গে বিভিন্ন বিষয়ে দ্বিমত পোষণ করতেন। এই মতানৈক্যের মধ্যে মিলাদ-কিয়াম অন্যতম। পীর ও ওস্তাদ মিলাদ-কিয়াম করতেন এবং এই নফল কাজটিকে পুণ্যের কাজ বলে প্রচার করতেন। অন্যদিকে এই শাগরেদরা মিলাদ-কিয়ামকে শিরক-বিদআত বলে মত প্রকাশ করেন। পরবর্তীতে ওস্তাদ ’ফায়সালায়ে হাফতে মাছায়েল’ (ঋধরংষধ ঐধভঃ গধংষধ; ধ নড়ড়শ ড়হ ংবাবহ পড়হঃৎড়াবৎংরধষ রংংঁবং) বা সাত মাসায়েলের সমাধান নামক পুস্তিকা লিখে মিলাদ-কিয়াম ইত্যাদি শরীয়তসম্মত আমল বলে প্রচার করলেও এই শাগরেদরা তা মেনে নিতে পারেন নি। অথচ তারা চিশতিয়া তরিকার অনুসারী হিসাবে নিজের পীরের নামে উপশাখা সাবেরি ইমদাদি তরিকার পীর বা তরিকতের খেলাফত প্রাপ্ত দাবী করেন এবং নিজেদের হক্কানিয়াত বা সত্যের পথের পথিক হিসাবে তাঁদের পীর ও মুর্শিদ হযরত হাজী ইমদাদুল্লাহ্ মোহাজেরে মক্কী চিশতি, নক্সবন্দি, সোহরাওয়ার্দী আল কাদেরী রাহমাতুল্লাহি আলাইহির পরিচয় দিয়ে থাকেন অথচ তাদের এ দ্বিমুখী ভূমিকা শরীয়ত ও তরিকতের শিক্ষার পরিপন্থী ছাড়া আর কিছু নয়। কারণ তাদের এরূপ নীতি দ্বারা তারা বুঝাতে চায় যে, তারা সুন্নি বা হকপন্থী আর তাঁদের পীর শিরকী- বিদআতি ।\n\nওহাবি পরিচয়\n\nওহাবি হচ্ছে মুহাম্মদ ইবন আব্দুল ওহাব (১৭০৩-১৭৯২ খ্রি.) ওরফে শায়খ নজদী কর্তৃক প্রতিষ্ঠিত একটি সম্প্রদায়। এ সম্প্রদায়ের উৎপত্তি হতে তাঁদের বিরোধিরা তাদেরকে এ নামে অভিহিত করেন। ব্রিটিশ কমনওয়েলথ মন্ত্রণালয়ে নিয়োজিত হ্যামফ্রে নামক এক গোয়েন্দার ডায়রি হতে জানা যায় যে, শায়খ নজদী ব্রিটিশ কর্তৃক মুসলমানদের বিরুদ্ধে ষড়যন্ত্রের অংশ হিসাবে পৃথক একটি সম্প্রদায় সৃষ্টি করেন। অন্যদিকে, ওহাবি আন্দোলনের ইতিহাস ও শায়খ নজদীর জীবনী পর্যালোচনাপূর্বক বলা যায় যে, মুহাম্মদ ইবন আব্দুল ওহাবের নেতৃত্বে যে ওহাবি মতাদর্শ প্রতিষ্ঠিত হয় তার মৌলিক নীতিগুলি ইমাম ইবন তাইমিয়ার (১২৬৩-১৩২৮ খ্রি./৬৬১-৭২৮ হিজরি) শিক্ষা থেকেই গৃহীত হয়েছে এ বিষয়ে কোনও মতবিরোধ নেই। মহানবী হযরত মুহাম্মদ সাল্লাল্লাহু আলাইহি ওয়াসাল্লামের রওযা যিয়ারত করা বিদআত (বিদআতে সাইয়্যাহ্)- ফতোয়া দানকারী বা ঘোষণাকারী হিসাবে পরিচিত হলেন ওহাবিদের আদি গুরু ইবন তাইমিয়া। তাঁর পুরো নাম তকি উদ্দিন আবুল আব্বাস আহমদ ইবন আব্দুল হালিম ইবন আব্দুস সালাম ইবন আব্দুল্লাহ ইবন আল কিজর ইবন মুহাম্মদ ইবন আল কিজর ইবন আলী ইবন আব্দুল্লাহ ইবন তাইমিয়া আল হারিয়ানি (জন্ম- হারান, তুরস্ক ১২৬৩ খ্রি.- মৃত্যু দামেস্ক, সিরিয়া ১৩২৮ খ্রি./৬৬১-৭২৮ হিজরি), যিনি সুন্নি হাম্বলী মাযহাবের অনুসারী দাবীদার হলেও মুজতাহিদ ইমামদের মাযহাব অনুসরণ (তাকলিদের) এবং সুফি মতবাদ বিশেষত গাউছুস সাকালাইন বড়পীর গাউছুল আজম সৈয়দ মুহি উদ্দিন আব্দুল কাদের জিলানী আল হাসানী ওয়াল হোসাইনী রাদ্বিআল্লাহু আনহু (৪৭০-৫৬১ হি./১০৭৭-১১৬৬ খ্রি.), রেফায়ী তরিকার ইমাম সৈয়দ আহমদ কবীর আর-রেফায়ী আশ শাফেয়ী রাহমাতুল্লাহি আলাইহি (ইরাক ১১১৮-১১৮২ খ্রি.), শায়খে আকবর আবু আব্দুল্লাহ্ মুহাম্মদ ইবন আলী ইবন মুহাম্মদ ইবন আল আরাবি রাহমাতুল্লাহি আলাইহি (জন্ম- মুরসিয়া, স্পেন, ১১৬৫ খ্রি./৫৬০হি.- ওফাত দামেস্ক, সিরিয়া ১২৪০ খ্রি.) প্রমুখের সমালোচনা করেন এবং বিভিন্ন সময়ে ও বিষয়ে সুন্নি মতাদর্শের বিরোধিতা করেন। তৎকালীন সুন্নি আলেমগণ ইবন তাইমিয়ার বাতিল মতবাদের বিরোধিতা করেন এবং তাঁর ভ্রান্ত মতবাদের মূলোৎপাটন করতে সক্ষম হন। ১৩২৬ খ্রিস্টাব্দে (৭২৬ হি.) ইমাম ইবন তাইমিয়া নবী বিদ্বেষী বিদআতী ফতোয়া দিলে তাঁকে এ অপরাধে গ্রেফতার করা হয় এবং ১৩২৮ খ্রিস্টাব্দে (৭২৮ হি.) নবী বিদ্বেষ নিয়েই ইবনে তাইমিয়া কারাগারে শেষ নিঃশ্বাস ত্যাগ করেন।এরূপ নবী বিদ্বেষী বিদআতী ফতোয়া দেওয়ার কারণে সুন্নিরা ইবনে তাইমিয়াকে হকপন্থী বলে স্বীকার করেন না বরং তাঁরা তাঁকে সালাফি-ওহাবিদের ইমাম বা গুরু বলে থাকেন। বর্তমানে সালাফি-ওহাবি বা আহলে হাদিস গ্র“পও ইবনে তাইমিয়াকে তাঁদের ইমাম বা গুরু বলে প্রচার করে থাকেন।নবুুয়ত, বেলায়ত সম্পর্কে ইবনে তাইমিয়ার অভিমত হল, ‘‘একমাত্র সর্বশক্তিমান আল্লাহ্-ই আমাদের প্রার্থনায় ধ্যানযোগ্য, কোনও পয়গম্বর, পীর, সূফী বা ধর্মনেতার কাছে প্রার্থনা জানানো ইসলামের শিক্ষার পরিপন্থী। এমন কি কেবলমাত্র দর্শনাভিলাষে বিশ্বনবীর মাযার শরীফে যাওয়াও তিনি অন্যায় কার্য (মা’সিয়া) বলে ফতোয়া দেন ।” বহুক্ষেত্রে তিনি প্রথিতযশা মুসলিম বিধান দাতাদের বিরুদ্ধে মত পোষণ করতেন। তার মতে, ’ইজমার বিরুদ্ধ মতপোষণ করা অধর্ম নয়, নাস্তিকতাও নয়’। তকলিদকে অস্বীকার করেই ইবন তাইমিয়া ক্ষান্ত হননি, সর্বজননন্দিত বহু বিশিষ্ট ব্যক্তির তথাকথিত ভুল ভ্রান্তির দিকে অঙ্গুলি নির্দেশ করে তিনি তকলিদের তথাকথিত অসারতা প্রতিপন্ন করার অপচেষ্টা চালিয়েছেন। এক বক্তৃতায় তিনি বলেছিলেন: ‘উমর বিন খাত্তাব বহু ভুল করেছিলেন। আলী বিন আবি তালিব জীবনে তিনশ ভুল করেছিলেন। (না‘ঊযুবিল্লাহ্) ইবন তাইমিয়া বহু সর্বজনমান্য সূফি বিশেষত আল গাযালী, মহীউদ্দীন ইবনুল আরাবী ও উমর আল ফরীদের তীব্র সমালোচনা করেন ।’ ইবন তাইমিয়ার মত ছিলো যে, কুরআনের কোনও উক্তি সম্বন্ধে ‘কেন, কিভাবে’ প্রভৃতি তর্কমূলক প্রশ্ন করা চলবে না। কুরআনের যা উক্তি তার সহজ-সরল অর্থ গ্রহণ করতে হবে, কোনও রূপক বা অলংকারের অবতারণা করে তার সহজ মর্মকে বিকৃত করা ধর্ম বিরুদ্ধ। এই মতানুযায়ী তিনি কুরআন ও সুন্নাহয় উক্ত আল্লাহ্র সিফাত বা গুণাবলী সম্বন্ধে যে আক্ষরিক অর্থ গ্রহণ করতেন, তার দরুন আল্লাহ্ মানবসুলভ আকৃতি বিশিষ্ট এই মতবাদের একজন দৃঢ় বিশ্বাসী (ধহঃযৎড়ঢ়ড়সড়ৎঢ়যরংঃ) হিসাবে তিনি আখ্যায়িত হয়েছেন। ইবনে তাইমিয়া তার এসব মত এত দুঃসাহসের প্রকাশ করতেন যে, পরিব্রাজক ইবনে বতুতার ভাষ্য মতে তিনি একদিন দামেস্কের জামে-মসজিদ থেকে ঘোষণা করেছিলেন: আল্লাহ্ আসমান হতে যমীনে নামেন। ঠিক যেভাবে আমি নেমে যাচ্ছি এবং সঙ্গে সঙ্গে মসজিদের সিঁড়ি বেয়ে তিনি নিচে নেমে গিয়েছিলেন ।জাজিরাতুল আরবের নজদ, হেজায ইত্যাদি অঞ্চল নিয়ে তথাকথিত তাওহীদ/একত্ববাদের ভিত্তিতে ওহাবি মতাদর্শিক একটি ধর্মীয় ও রাজনৈতিক সার্বভৌম রাষ্ট্র প্রতিষ্ঠা করার উদ্দেশ্যে তৎকালীন সালাফি নেতা বা ওহাবি সম্প্রদায়ের প্রতিষ্ঠাতা মুহাম্মদ ইবন আব্দুল ওহাব ওরফে শায়খ নজদী এবং দিরাইয়ার রাজা বা শাসক মুহাম্মদ বিন সৌদ (পিতা- সৌদ ইবনে মুহাম্মদ ইবনে মুকরিন) এক মৈত্রী সম্পর্ক স্থাপন করেছিলেন। রাজনৈতিকভাবে দিরাইয়ার রাজা বা শাসক মুহাম্মদ বিন সৌদ এবং ধর্মীয়ভাবে ইমাম মুহাম্মদ ইবন আব্দুল ওহাব- এই দুই ব্যক্তির নেতৃত্বে ১৭৪৪ খ্রিস্টাব্দে (১১৫৭ হি.) দিরাইয়া আমিরাত (ঞযব ঊসরৎধঃব ড়ভ উরৎরুধয) বা প্রথম সৌদি রাষ্ট্র প্রতিষ্ঠিত হয়। রাজনৈতিক কারণে মুহাম্মদ বিন সৌদকেই দিরাইয়া আমিরাত (ঞযব ঊসরৎধঃব ড়ভ উরৎরুধয) বা প্রথম সৌদি রাষ্ট্রের প্রতিষ্ঠাতা বলা হয়। মহানবী সাল্লাল্লাহু আলাইহি ওয়াসাল্লামের সাহাবী, সূফি মতবাদীদের সমাধিসৌধ (মাযার), ওহাবী মতানুসারে সকল বিদ‘আতি কর্মকাণ্ড। যেমন, মহানবী সাল্লাল্লাহু আলাইহি ওয়াসাল্লামের, তাঁর বংশধরগণের ও তাঁর সাহাবীগণের এবং সূফি মতবাদী ওলীগণের মাযার, স্মৃতিচিহ্ন, স্মৃতিবিজড়িত স্থান, গাছ, পাথর ইত্যাদি যিয়ারত (পরিদর্শন) ইত্যাদি (ওহাবী মতানুসারে শিরক-বিদআতি কর্মসমূহ) নির্মূল করার জন্য একটি চুক্তি সম্পাদিত হয়, তাঁদের ঐকমত্যের ভিত্তিতে প্রতিষ্ঠিত আদর্শিক লক্ষ্য অর্জনের প্রচেষ্টা অব্যাহত রাখার ধর্মীয় এ মতবাদের সম্পর্ক এখনও বিদ্যমান রয়েছে। এই লক্ষ্য অর্জনের জন্য উভয়ে যে শপথ করেছিলেন তা আরো সুদৃঢ় ও বাস্তবায়ন করার জন্য উভয়ের ব্যক্তিগত সম্পর্ক স্থায়ী করতে মুহাম্মদ বিন সৌদের পুত্র ও স্থলাভিষিক্ত উত্তরাধিকারী আব্দুল আজিজ বিন মুহাম্মদ বিন সৌদের সঙ্গে শায়খ মুহাম্মদ ইবন আব্দুল ওহাবের কন্যার বিয়ে দেওয়া হয়, যে বৈবাহিক সম্পর্কের কারণে সৌদি রাজপরিবার ও আল আস শায়খ পরিবার- এ দুই পরিবারের সুসম্পর্ক শতাব্দী পার হয়ে এখনও বিদ্যমান। নজদ অঞ্চলের দিরাইয়া ভিত্তিক ওহাবি শাসকগণ প্রতিবেশী কুয়েত, ওমান ইত্যাদি অঞ্চলে তাঁদের প্রভাব-প্রতিপত্তি প্রতিষ্ঠা করতে সক্ষম হন। ১৭৬৫ খ্রিস্টাব্দে প্রথম সৌদি রাষ্ট্র দিরাইয়া আমিরাতের প্রতিষ্ঠাতা ও সৌদি রাজপরিবারের প্রধান ব্যক্তি মুহাম্মদ বিন সৌদ (শাসনকাল ১৭৪৪-১৭৬৫ খ্রি.) ইন্তেকাল করলে তাঁর পুত্র আব্দুল আজিজ বিন মুহাম্মদ (শাসনকাল ১৭৬৫-১৮০৩ খ্রি.) যিনি মুহাম্মদ ইবন আব্দুল ওহাবের জামাতা, ওহাবি সভাসদ কর্তৃক শাসক নিযুক্ত হন।ওহাবিদের প্রথম সন্ত্রাসী তৎপরতাইসলামের ইতিহাসে বর্তমান সময়ের ন্যায় প্রথম জঙ্গি কর্মকাণ্ড সূচনা করেন খারেজিরা। ইসলামি জগতে শান্তি প্রতিষ্ঠার উদ্দেশ্যে ইসলামের শত্র“ হিসাবে চিহ্নিত করে যথাক্রমে হযরত আলি রাদ্বিআল্লাহু আনহু, আমীরে মুয়াবিয়া রাদ্বিআল্লাহু আনহু এবং আমর ইবনুল আস প্রমুখকে তাঁরা হত্যা করার গোপন ষড়যন্ত্র করে এবং হযরত আলি রাদ্বিআল্লাহু আনহুকে হত্যা করে। অনুরূপ খারেজিদের পরবর্তী গ্র“প ওহাবিরা তথাকথিত র্শিক-বিদআত নির্মূলের অজুহাতে আল্লাহ্র প্রিয়বান্দাদের সান্নিধ্য হতে সাধারণ মুসলমানদেরকে দূরে সরানোর হীন মানসে নিম্নোক্ত তিনটি মাযার শরীফকে চিহ্নিত করে ধ্বংস করে:১. ইসলামের ৪র্থ খলিফা হযরত আলী (শাসনকাল ৬৫৬-৬৬১ খ্রি.) রাদ্বিয়াল্লাহু আনহুর মাযার (বর্তমান ইরাকের নাজাফ)২. ইমাম হোসাইন ইবন আলী (০৪-৬১ হি./৬২৬-৬৮০ খ্রি.) রাদ্বিয়াল্লাহু আনহুর মাযার (বর্তমান ইরাকের কারবালা)। হযরত আলী রাদ্বিআল্লাহু আনহুর মাযার এবং ইমাম হোসাইন রাদ্বিআল্লাহু আনহুর মাযার- এ দুটি মাযার ওহাবিরা ১৮০১ খ্রিস্টাব্দে (১২১৬ হি.) ধ্বংস করে।৩. হযরত যায়েদ ইবন খাত্তাব রাদ্বিআল্লাহু আনহুর মাযার (রিয়াদের উত্তরে জাবীলা, সৌদিআরব)। যায়েদ ইবন খাত্তাব রাদ্বিআল্লাহু আনহু হলেন হযরত মুহাম্মদ সাল্লাল্লাহু আলাইহি ওয়াসাল্লামের সাহাবী ও ইসলামের ২য় খলিফা হযরত উমর ইবন খাত্তাব রাদ্বিআল্লাহু আনহুর বড় ভাই। হযরত যায়েদ ইবন খাত্তাব রাদ্বিআল্লাহু আনহুর গম্বুজ বিশিষ্ট মাযার শরীফ আধুনিক রিয়াদের উত্তরে অষ্টাদশ শতাব্দী পর্যন্ত বিদ্যমান ছিল। মাযারটিকে মূর্তিপূজার মূর্তির সঙ্গে তুলনা করে ওহাবি সম্প্রদায়ের প্রতিষ্ঠাতা শায়খ মুহাম্মদ ইবন আব্দুল ওহাব নজদি (১৭০৩-১৭৯২ খ্রি.) মাটির সঙ্গে সমান করে মিশিয়ে দেয়*।(মুহাম্মদ মুজীবুর রহমান, শায়খুল হাদীস মুহাম্মদ বিন আব্দুল ওয়াহ্হাব (প্রথম প্রকাশ জানুয়ারী, ২০০২ ইং), প্রকাশক-ড. মুহাম্মদ মুজীবুর রহমান, বিনোদপুর বাজার, রাজশাহী-৬২০৬, বাংলাদেশ (পৃ. ১০২)।মহানবী হযরত মুহাম্মদ সাল্লাল্লাহু আলাইহি ওয়াসাল্লামের সাহাবী হিসাবে দুই ভাই যথাক্রমে যায়েদ ইবন খাত্তাব রাদ্বিয়াল্লাহু আনহু এবং উমর ইবন খাত্তাব রাদ্বিআল্লাহু আনহু হাদিস বর্ণনা করার সৌভাগ্যও অর্জন করেন।[ড. মাহমূদ আত্-তাহ্হান, হাদীসের পরিভাষা (তাইসীরু মুসতালাহ্ আল-হাদীস), বঙ্গানুবাদক- ড. মুহাম্মদ জামালউদ্দিন, অক্টোবর, ২০১০, বঙ্গানুবাদ প্রকাশনায়- ইসলামিক ফাউন্ডেশন, আগরগাঁও, শেরেবাংলা নগর, ঢাকা-১২০৭, বাংলাদেশ (পৃ. ১৯২)]এ তিনটি মাযার ধ্বংস করার মাধ্যমে ওহাবিরা ধর্মের অপব্যাখ্যা করে মাযার ধ্বংস করা শুরু করে, যা যুগে যুগে দেশে দেশে ওহাবিরা চালু রাখতে সচেষ্ট হয়েছে। ওহাবিরা পবিত্র শহরদ্বয় মক্কা ও মদিনা দখল, সুন্নি মুসলমানদের গণহারে হত্যা ও মসজিদে নববীতে ভাংচুর করলে সাধারণ মানুষের কাছে ধর্মীয় সন্ত্রাসী দল (বর্তমান সময়ের জঙ্গি) হিসেবে চি‎হ্নিত হয়েছে। [চলবে]"
  },
  {
    "1": "তাবলীগ জামাত ও তাদের ইজতিমার স্বরূপ",
    "2": "তাবলীগ জামাত ও তাদের ইজতিমার স্বরূপ \n\n✍ মাওলানা আবূ মাকনূন ইসলামাবাদী\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\n[মাসিক তরজুমান ১৪৩৮ হিজরি রবিউল আউয়াল সংখ্যা]….\n\nআমাদের দেশের রাজধানীর অদূরে টঙ্গীতে প্রত্যেক বছর মুসলমানদের একটি সম্প্রদায় ‘বিশ্ব ইজতিমা’ শিরোনামে এক বিশাল জমায়েতের ডাক দেয় ও আয়োজন করে। এর বিশেষ কর্মসূচি থাকে ‘আখেরী মুনাজাত’। এ বছর দেখা যাচ্ছে যে, তারা বিভাগীয় পর্যায়ে ইজতিমা করছে।\n\nএদেশের মানুষ সরলপ্রাণ ও ধর্মপরায়ণ। ইসলামের কথা ও মহান আল্লাহর দরবারে মুনাজাতের কথা শুনলে সেদিকে তাদের আগ্রহের সীমা থাকে না। অনেকাংশে তারা নির্বিচারে এহেন জমায়েতে শরীক হয়ে যান। এদেশের গণতান্ত্রিক সরকারকেও তখন জনগণকে সুযোগ-সুবিধা প্রদান ও অসুবিধা এড়ানোর জন্য ব্যবস্থা গ্রহণ করতে হয়। প্রচার মাধ্যমগুলোতো আছেই- যে কোন ঘটনার খবর প্রকাশে তৎপর। তাই, ওই ইজতিমায় আগত মানুষগুলোর আয়োজনকারীদের সাথে সরকারী সহযোগিতাও সংযুক্ত হয়ে আসছে।\n\nএ ইজতিমার আয়োজনকারী হচ্ছে ওহাবী-দেওবন্দী সম্প্রদায়ের একটি শাখা-‘তাবলীগ জামাত’। এ জামাতটি সারা বছর দেশের প্রত্যন্ত অঞ্চল পর্যন্ত ‘ওহাবী মতবাদ’ প্রচার করে; তাও ‘ইসলামী’ নামের লেবাস পরে। আর প্রতি বছর ঢাকার অদূরে টঙ্গীতে একটি ইজতিমা বা সমাবেশের আয়োজন করে; যার নাম দিয়েছে ‘বিশ্ব ইজতিমা’। আর এ বছর অঞ্চলভিত্তিকও ইজতিমার আয়োজন করছে।\n\nযেহেতু ওই ইজতিমাকে ‘ইসলামী ইজতিমা’ বলে দাবী করা হচ্ছে সেহেতু এ জামাত ও তাদের ইজতিমার প্রকৃতি ও আসল উদ্দেশ্য সম্পর্কে স্পষ্ট করাও প্রয়োজন। এ বিষয়টি স্পষ্ট করেই ‘তাবলীগ জামাত ও তাদের ইজতেমার স্বরূপ’ নামে নিবন্ধ লিখা হয়েছে। এতে একথা প্রমাণ করা হয়েছে যে, এসব ইজতিমা একটি বিশেষ সম্প্রদায় (ওহাবী)-এরই জমায়েতের আয়োজন মাত্র। তাদের আক্বীদা বা ধর্মবিশ্বাস নিছক একটি বিশেষ সম্প্রদায়েরই। সুন্নী মুসলমানদের সাথে তাদের আক্বীদার যথেষ্ট গরমিল রয়েছে। তাই বাস্তব সত্যটি ব্যাপকভাবে প্রচার করা দরকার, যাতে সরলপ্রাণ মুসলমানগণ ধোঁকা না খায়। এ নিবন্ধে পাঠকগণ বিস্তারিতভাবে তাবলীগ জামাত ও তাদের ‘ইজতিমার’ বাস্তবতা সম্পর্কে জানতে পারবেন এবং তাদের ব্যাপারে সঠিক সিদ্ধান্তে উপনীত হবেন- এ আশাই রইলো।\n\nসরলপ্রাণ মানুষ যখন কোন বাতিল ও মিথ্যার বাহ্যিক চাকচিক্যপূর্ণ আয়োজনের গোলকধাঁধার আবর্তে সঠিক দিশা খুঁজে বের করতে হিমশিম খায়, তখন সচেতন সত্যপন্থীদের উপর ওয়াজিব (অপরিহার্য) হয়ে যায় ওই বাতিলের পরিচয় তুলে ধরে সরল পথের দিকে মানুষকে আহ্বান করা। অন্যথায় একদিকে হাদীসে পাকের নূরানী ভাষায় ‘সত্য বলার ক্ষেত্রে নীরবতা অবলম্বনকারী বোবা শয়তান’-এর অশুভ পরিণতির উপযোগী হতে হয়, অন্যদিকে যাদের উদ্দেশ্যে ওই সত্যপথ দেখানো হয়, তাদেরও ঈমানী দায়িত্ব হয়ে যায়- নিজেদের খোদাপ্রদত্ত বিবেক-বুদ্ধিকে কাজে লাগিয়ে ওই সত্য পথের আহ্বানে সাড়া দেওয়া।\n\nঢাকার টঙ্গীতে ‘তাবলীগ জামাত’ তাদের ‘ইজতিমা’ (সমাবেশ)-এর আয়োজন করে আসছে বেশ কয়েক যুগ ধরে। প্রাথমিক পর্যায়ে সেটা ওই জামাত ও ওই মতবাদীদের ‘মহাসমাবেশ’ হিসেবে অনুষ্ঠিত হত। পরবর্তীতে ‘ইসলামী’ শব্দের ব্যবহার ও ‘আখেরী মুনাজাত’-এর আয়োজনের ফলে দেশের অন্যান্য ধর্মপ্রাণ মুসলমানগণও তাতে শরীক হতে থাকে। (যদিও ওই জামাতের অন্যতম মুরব্বী চট্টগ্রামের মুফতী ফয়যুল্লাহ্ সাহেব জমাতবন্দী হয়ে হাত তুলে মুনাজাত করার ঘোর বিরোধী! তিনি সেটা বিদ‘আত ও নিষিদ্ধ বলে ফাত্ওয়া দেন।) বিদেশ থেকেও কিছু লোক ওই ইজতিমায় শরীক হয় বলে প্রচার করা হয়। বস্তুত ওই মেহমানরা হয়তো একই মতবাদের প্রচারক, নতুবা ওই জামাতের প্রচারকদের দ্বারা প্রভাবিত ও আমন্ত্রিত। ব্যাপক প্রচারণা ও ব্যবস্থাপনার কারণে ওই ইজতিমার পরিসর ক্রমশ বাড়ছে। এ সুবাদে তারা সেটাকে এক পর্যায়ে হজ্বের সাথে তুলনা করতে লাগল এবং নানা বিশেষণ দিয়ে ব্যাপকতর প্রচারে লিপ্ত হল। কিন্তু তা সচেতন মুসলমানদের দৃষ্টি ও শ্রবণকে বিদ্ধ করল। তাঁরা এবং দেশের বিভিন্ন প্রচারমাধ্যম এ ধরনের অমূলক প্রশংসার সমালোচনা করলেন। ফলে দেখা যায় ২০০৬ ইংরেজীতে তুলনামূলক বিশেষণ বাদ দিয়ে সেটাকে বলা হল- ‘ধর্মপ্রাণ মুসলমানদের বৃহত্তম সমাবেশ’ ও ‘মানবতার মহামিলন’ ইত্যাদি; অথচ তাদের ইজতিমাগুলো যে, একেকটা ওহাবী সম্মেলন তাতে সন্দেহ কিসের?\n\nএখানে আমার বক্তব্য হচ্ছে- একদিকে সরকার তো তার দায়িত্ব পালন করেছে, আর সরলপ্রাণ মুসলমানরাও বড় জমায়েতে ‘মুনাজাত’ করাকে একটি বিরাট ধর্মীয় কাজ মনে করছেন, অন্যদিকে এটা অত্যন্ত দুঃখের সাথে আশঙ্কাও করা যাচ্ছে যে, তাবলীগ জামাতের চতুরতা ও দেশের মুসলমানদের সরলতা, সর্বোপরি সচেতন সুন্নী মুসলমানদের নীরবতা ওই তাবলীগ জামাতের আসল পরিচয় ও উদ্দেশ্যকে এক গাঢ় আড়ালে দ্রুত ঢাকা দিতে যাচ্ছে কিনা! আর এ আড়ালের সুবাদে তারাও এ দেশকে সহসা ‘ওহাবীরাষ্ট্র’ বা জঙ্গী রাষ্ট্রে পরিণত করার সুযোগ নিতে যাচ্ছে কিনা! কারণ, বর্তমানে দমিত ও গা-ঢাকা দেওয়া ‘জঙ্গি-খারেজী’ (জেএমবি ও হরকাতুল জিহাদ ইত্যাদি) অদূর ভবিষ্যতে এক পর্যায়ে গিয়ে আরো মারাত্মক আকার ধারণ করতে যাচ্ছে কিনা, তাও ভেবে দেখার সময় এসেছে।\n\nতাই আমি দেশবাসী তথা বিশেষত সচেতন সুন্নী ওলামা ও মুসলমানদের পক্ষ থেকে এ ‘তাবলীগ জামাত’ ও ‘তাদের মূল উদ্দেশ্য’ এবং এ জামাতের এ পর্যন্ত যাবতীয় কর্মকাণ্ডের ফলাফল সম্পর্কে সংক্ষেপে আলোকপাত করার চেষ্টা করব, যাতে ‘ইজতিমার আয়োজন’ ও ‘মুনাজাত’-এর আড়ম্বরতা’য় মুগ্ধ হয়ে এদেশের মুসলমানগণ যেন তাদের আসল পরিচয় ভুলে না বসেন। আমি আমার ঈমানী দায়িত্বটুকু পালন করতে চাই। সেটার প্রতি গুরুত্ব দেওয়া বা না দেওয়ার সিদ্ধান্ত নেবেন যাঁরা তাদেরকে নির্বিচারে ‘ইসলামী জামাত’ মনে করেন বিশেষভাবে তাঁরা এবং সাধারণভাবে অন্যরা।\n\nতাবলীগ জামাতের গোড়ার কথা\n\nএ কথা সুস্পষ্ট যে, ভারতের সাইয়্যিদ আহমদ বেরলভী ও মৌলভী ইসমাঈল দেহ্লভী সৌদি আরব থেকে এ উপমহাদেশে ‘ওহাবী মতবাদ’ সর্বপ্রথম আমদানি করার পর ভারতে ‘দারুল উলূম দেওবন্দ মাদরাসা’ ও ‘নাদওয়াতুল ওলামা’ ইত্যাদি ওহাবী মতবাদের যথাক্রমে শিক্ষা ও গবেষণা প্রতিষ্ঠান হিসেবে প্রতিষ্ঠা লাভ করে। এ দেওবন্দ মাদরাসার অন্যতম প্রতিষ্ঠাতা, ওস্তাদ, শাগরিদ ও পৃষ্ঠপোষক ইত্যাদি হলেন- মৌং মুহাম্মদ কাসেম নানূতভী। মৌং আশরাফ আলী থানভী, মৌং রশীদ আহমদ গাঙ্গুহী এবং মৌং খলীল আহমদ আম্বেটবী প্রমুখ। তারা ছিলেন এ দেশে ওই মতবাদ প্রচারের পুরোধা। এ মৌং আশরাফ আলী থানভী সাহেবের অন্যতম প্রধান শিষ্য ছিলেন মৌং ইলিয়াস মেওয়াতী। মৌং ইলিয়াস সাহেব এ মতবাদ প্রচারের জন্যই ‘তাবলীগ জামাত’ প্রতিষ্ঠা করেছিলেন। এ জামাত প্রতিষ্ঠার ক্ষেত্রে তার উদ্দেশ্য সম্পর্কে তিনি বলেন যে, ‘তাবলীগ জামাতের কর্মপদ্ধতি হবে তার নিজের উদ্ভাবিত, কিন্তু প্রচারের বিষয়বস্তু ও শিক্ষা হবে তার পরম শ্রদ্ধেয় ওস্তাদ মৌং আশরাফ আলী থানভীর।’\n\n[তাবলীগী জামা‘আত কা খত্বরনাক প্রোগ্রাম, কৃত মাওলানা আরশাদ আলক্বাদেরী, ভারত]\n\nএখন দেখুন, মৌং আশ্রাফ আলী থানভী সাহেবের ‘শিক্ষা’ কি? তার আক্বীদা ও শিক্ষা হচ্ছে অবিকল সমস্ত দেওবন্দী আলিমদের আক্বীদা ও শিক্ষা। আর এ ‘আক্বীদা ও শিক্ষা’র প্রচার ও প্রসারের একমাত্র উদ্দেশ্যেই মৌং ইলিয়াস সাহেব কায়েম করেছেন ‘তাবলীগের ছয় উসূল’। গোটা ‘তাবলীগ জামাত’ই এ ছয় উসূল প্রতিষ্ঠা করে বেড়ায়। টঙ্গীর তথাকথিত ‘বিশ্ব ইজতিমা’য় ছয় উসূল ও তাদের বাস্তবায়ন নিয়ে চিল্লাবদ্ধ মুসল্লীদের উদ্দেশে হিদায়তী (নির্দেশনামূলক) বয়ান দেওয়া হয়। [দৈনিক পূর্বকোণ, ২৯ জানু. ২০০৬ সংখ্যা ইত্যাদি]\n\nউল্লেখ্য, ওই ছয় উসূলে ইসলামের পঞ্চবুনিয়াদ থেকে নেয়া হয়েছে মাত্র দু’টি- ১. কলেমা ও ২. নামায। আর বাকী ৪ টা হচ্ছে- ৩. ইকরামুল মুসলিমীন , ৪. নফর ফী সাবীলিল্লাহ , ৫. আমল ও যিক্র এবং ৬. তাসহীহ-ই নিয়্যত ।\n\nআশ্রাফ আলী থানভীসহ দেওবন্দীদের আক্বীদা ও শিক্ষা হচ্ছে:\n\n১. “আল্লাহ্ মিথ্যা বলতে পারেন।”\n\n[ফাতাওয়া-ই রশীদিয়া, ১ম খণ্ড, পৃষ্ঠা-৯,\n\nকৃত মৌং রশীদ আহমদ গাঙ্গূহী দেওবন্দী]\n\n২. “আল্লাহ্ আগে জানেন না বান্দা কি কাজ করবে। বান্দা যখন কাজ সম্পন্ন করে নেয় তখনই আল্লাহ্ তা জানতে পারেন।”\n\n[তাফসীর-ই বুলগাতুল হায়রান, পৃষ্ঠা ১৫৭-৫৮, কৃত মৌং হুসাইন আলী ওয়াঁভচরান ওয়ালা দেওবন্দী]\n\n৩. “শয়তান ও মালাকুল মাওত-এর জ্ঞান হুযূর সাল্লাল্লাহু আলাইহি ওয়াসাল্লাম-এর চেয়ে বেশি।”\n\n[বারাহীন-ই ক্বাতি‘আহ্, পৃষ্ঠা ৫১, কৃত খলীল আহমদ আম্বেটভী দেওবন্দী]\n\n৪. “আল্লাহ্র নবীর নিকট নিজের পরিণতি এবং দেয়ালের পেছনের জ্ঞানও নেই।”\n\n[বারাহীন-ই ক্বাতি‘আহ্, পৃষ্ঠা ৫১, কৃত খলীল আহমদ আম্বেটভী দেওবন্দী]\n\n৫. “হুযূর আকরাম সাল্লাল্লাহু আলাইহি ওয়াসাল্লামকে আল্লাহ্ তা‘আলা তেমনি জ্ঞান দান করেছেন, যেমন জ্ঞান জানোয়ার, পাগল এবং শিশুদের নিকটও রয়েছে।”\n\n[হিফযুল ঈমান, পৃষ্ঠা ৭, কৃত মৌং আশ্রাফ আলী থানভী দেওবন্দী]\n\n৬. “নামাযে হুযূর আকরাম সাল্লাল্লাহু আলাইহি ওয়াসাল্লাম-এর প্রতি শুধু খেয়াল যাওয়া গরু-গাধার খেয়ালে ডুবে যাওয়া অপেক্ষাও মন্দতর।” [সেরাতে মুস্তাক্বীম, পৃষ্ঠা ৮৬, কৃত মৌং ইসমাঈল দেহলভী ওহাবী]\n\n৭. “‘রাহমাতুল্লিল ‘আলামীন’ (সমস্ত বিশ্বের জন্য রহমত) রসূলুল্লাহ্ সাল্লাল্লাহু আলাইহি ওয়াসাল্লাম-এর খাস উপাধি নয়। হুযূর আকরাম সাল্লাল্লাহু আলাইহি ওয়াসাল্লাম ছাড়া অন্যান্য বুযুর্গকেও ‘রাহ্মাতুল্লিল ‘আলামীন’ বলা যেতে পারে। [ফাতাওয়া-ই রশীদিয়া, ২য় খণ্ড, পৃষ্ঠা-১২, কৃত মৌং রশীদ আহমদ গাঙ্গূহী দেওবন্দী]\n\n৮. “‘খাতামুন্নবিয়্যীন’ অর্থ ‘আখেরী বা শেষনবী’ বুঝে নেওয়া সাধারণ লোকদের খেয়াল মাত্র। জ্ঞানী লোকদের মতে এ অর্থ বিশুদ্ধ নয়। হুযূর আক্রামের যুগের পরও যদি কোন নবী পয়দা হয়, তবে হযরত মুহাম্মদ সাল্লাল্লাহু আলাইহি ওয়াসাল্লাম শেষ নবী হওয়ায় কোন ক্ষতি হবে না।”\n\n[তাহযীরুন্নাস, পৃষ্ঠা ৩ ও ২৫, কৃত দারুল উলূম দেওবন্দ মাদরাসার অন্যতম প্রতিষ্ঠাতা মৌং কাসেম নানুতভী]\n\n৯. “হুযূর আকরাম সাল্লাল্লাহু আলাইহি ওয়াসাল্লাম দেওবন্দের আলেমদের সাথে সম্পর্কের সুবাদে উর্দূ শিখতে পেরেছেন।” [বারাহীন-ই ক্বাতি‘আহ্, পৃষ্ঠা ২৬, কৃত মৌং খলীল আহমদ আম্বেটভী দেওবন্দী]\n\n১০. “নবী করীম সাল্লাল্লাহু আলাইহি ওয়াসাল্লাম-এর সম্মান শুধু বড় ভাইয়ের মতই করা চাই।”\n\n[তাক্ব্ভিয়াতুল ঈমান, পৃষ্ঠা ৫৮, কৃত মৌং ইসমাঈল দেহলভী ওহাবী]\n\n১১. “আল্লাহ্ তা‘আলা ইচ্ছা করলে মুহাম্মদ সাল্লাল্লাহু আলাইহি ওয়াসাল্লামের সমকক্ষ কোটি কোটি পয়দা করতে পারেন।” [তাক্ব্ভিয়াতুল ঈমান, পৃষ্ঠা ১৬, কৃত মৌং ইসমাঈল দেহলভী ওহাবী]\n\n১২. “হুযূর আকরাম সাল্লাল্লাহু আলাইহি ওয়াসাল্লাম মৃত্যুবরণ করে মাটিতে মিশে গেছেন।”\n\n[তাক্ব্ভিয়াতুল ঈমান, পৃষ্ঠা ৫৯, কৃত মৌং ইসমাঈল দেহলভী]\n\n১৩. “নবী-রসূল সবাই অকেজো।”\n\n[তাক্ব্ভিয়াতুল ঈমান, পৃষ্ঠা ২৯, কৃত মৌং ইসমাঈল দেহলভী ওহাবী]\n\n১৪. “নবী প্রতিটি মিথ্যা থেকে পবিত্র ও মা’সূম হওয়া বাঞ্ছনীয় নয়।”\n\n[তাস্ফিয়াতুল্ আক্বাইদ, পৃষ্ঠা ২৫, কৃত মৌং কাসেম নানুতভী]\n\n১৫. “নবীর প্রশংসা শুধু মানুষের মতই কর; বরং তা অপেক্ষাও সংক্ষিপ্ত কর।”\n\n[তাক্ব্ভিয়াতুল ঈমান, পৃষ্ঠা ৬১, কৃত মৌং ইসমাঈল দেহলভী]\n\n১৬. “বড় অর্থাৎ নবী (সাল্লাল্লাহু আলাইহি ওয়াসাল্লাম) আর ছোট অর্থাৎ অন্যসব বান্দা বেখবর ও অজ্ঞ।”\n\n[তাক্ব্ভিয়াতুল ঈমান, পৃষ্ঠা ৩, কৃত মৌং ইসমাঈল দেহলভী ওহাবী]\n\n১৭. “বড় মাখলূক অর্থাৎ নবী, আর ছোট মাখলূক অর্থাৎ অন্যসব বান্দা আল্লাহর শান বা মর্যাদার সামনে চামার অপেক্ষাও নিকৃষ্ট।” [তাক্ব্ভিয়াতুল ঈমান, পৃষ্ঠা ১৪, কৃত মৌং ইসমাঈল দেহলভী ওহাবী]\n\n১৮. “নবীকে ‘তাগূত’ (শয়তান) বলা জায়েয।”\n\n[তাফসীর-ই বুলগাতুল হায়রান, পৃষ্ঠা ৪৩, কৃত. মৌং হুসাইন আলী ওয়াঁভচরান ওয়ালা]\n\n১৯. “নবীর মর্যাদা উম্মতের মধ্যে গ্রামের চৌধুরী ও জমিদারের মত।”\n\n[তাক্ব্ভিয়াতুল ঈমান, পৃষ্ঠা ৬১, কৃত মৌং ইসমাঈল দেহলভী ওহাবী]\n\n২০. “যার নাম মুহাম্মদ কিংবা আলী তিনি কোন কিছুর ইখতিয়ার রাখেন না। নবী ও ওলী কিছুই করতে পারেন না।” [তাক্ব্ভিয়াতুল ঈমান, পৃষ্ঠা ৪১, কৃত মৌং ইসমাঈল দেহলভী ওহাবী]\n\n২১. “উম্মত বাহ্যিকভাবে আমলের মধ্যে নবী থেকেও বেড়ে যায়।” [তাহযীরুন্নাস, পৃষ্ঠা ৫, কৃত মৌং কাসেম নানুতভী]\n\n২২. “দেওবন্দী মোল্লা হুযূর আকরাম সাল্লাল্লাহু আলাইহি ওয়াসাল্লামকে পুলসেরাত হতে পতিত হওয়া থেকে রক্ষা করেছেন।” [তাফসীর-ই বুলগাতুল হায়রান, পৃষ্ঠা ৮, মৌং হুসাইন আলী]\n\n২৩. “‘লা-ইলাহা ইল্লাল্লাহ্ আশরাফ আলী রসূলুল্লাহ্’ আর ‘আল্লাহুম্মা সল্লি ‘আলা সায়্যিদিনা ওয়া নবীয়্যিনা আশরাফ আলী’ বলার মধ্যে সান্ত্বনা রয়েছে, কোন ক্ষতি নেই।” [রিসালা-ই ইমদাদ, পৃষ্ঠা ৩৫, সফর – ১৩৩৬ হিজরি সংখ্যা]\n\n২৪. “‘মীলাদুন্নবী’ (সাল্লাল্লাহু আলাইহি ওয়াসাল্লাম) উদ্যাপন করা তেমনি, যেমন হিন্দুরা তাদের কানাইয়্যার জন্মদিন পালন করে।” [বারাহীন-ই ক্বাতি‘আহ্, পৃষ্ঠা ১৪৮, ফাতওয়া-ই মীলাদ শরীফ, পৃষ্ঠা ৮]\n\n২৫. “রসূল চাইলে কিছুই হয়না।” [তাক্ব্ভিয়াতুল ঈমান, পৃষ্ঠা ৫৬, কৃত মৌং ইসমাঈল দেহলভী ওহাবী]\n\n২৬. “আল্লাহর সামনে সমস্ত নবী ও ওলী একটা নাপাক ফোঁটা অপেক্ষাও নগণ্য।”\n\n[তাক্ব্ভিয়াতুল ঈমান, পৃষ্ঠা ৫৬, কৃত মৌং ইসমাঈল দেহলভী ওহাবী]\n\n২৭. “নবীকে নিজের ভাই বলা দুরস্ত।”\n\n[বারাহীন-ই ক্বাতি‘আহ্, পৃষ্ঠা ৩, কৃত মৌং খলীল আহমদ আম্বেটভী]\n\n২৮. “নবী ও ওলীকে আল্লাহর সৃষ্টি ও বান্দা জেনেও উকিল এবং সুপারিশকারী মনে করে এমন মুসলমান সাহায্যের জন্য আহ্বানকারী ও নযর-নিয়াযকারী মুসলমান, আর কাফির আবূ জাহ্ল-শির্কের মধ্যে সমান।”\n\n[তাক্ব্ভিয়াতুল ঈমান, পৃষ্ঠা ৭-২৭, কৃত মৌং ইসমাঈল দেহলভী ওহাবী]\n\n২৯. “‘দরূদ-ই তাজ’ অপছন্দনীয় এবং পাঠ করা নিষেধ।”\n\n[ফযাইলে দরূদ শরীফ, পৃষ্ঠা ৯২, ফাযাইলে আ’মাল তথা তাবলীগী নেসাব থেকে পৃথকীকৃত]\n\n৩০. মীলাদ শরীফ, মি’রাজ শরীফ, ওরস শরীফ, খতম শরীফ, চেহলামের ফাতিহাখানি এবং ঈসালে সাওয়াব- সবই নাজায়েয, ভুল প্রথা, বিদ’আত এবং কাফির ও হিন্দুদের প্রথা।”\n\n[ফাতাওয়া-ই রশীদিয়া, ২য় খণ্ড, পৃষ্ঠা ১৫০ এবং ৩য় খণ্ড, পৃষ্ঠা ৯৩-৯৪, কৃত প্রাগুক্ত]\n\n৩১. “প্রসিদ্ধ কাক খাওয়া সাওয়াব।”\n\n[ফাতাওয়া-ই রশীদিয়া, ২য় খণ্ড, পৃষ্ঠা ১৩০, কৃত মৌং রশীদ আহমদ গাঙ্গূহী]\n\n৩২. “হিন্দুদের হোলী-দেওয়ালীর প্রসাদ ইত্যাদি জায়েয।”\n\n[ফাতাওয়া-ই রশীদিয়া, ২য় খণ্ড, পৃষ্ঠা ১৩২, কৃত মৌং রশীদ আহমদ গাঙ্গূহী]\n\n৩৩. “ভাঙ্গী-চামারের ঘরের রুটি ইত্যাদির মধ্যে কোন দোষ নেই, যদি পাক হয়।”\n\n[ফাতাওয়া-ই রশীদিয়া, ২য় খণ্ড, পৃষ্ঠা ১৩০, কৃত মৌং রশীদ আহমদ গাঙ্গূহী]\n\n৩৪. “হিন্দুদের সুদী টাকায় উপার্জিত অর্থে কূপ বা নলকূপের পানি পান করা জায়েয।”\n\n[ফাতাওয়া-ই রশীদিয়া, ৩য় খণ্ড, পৃষ্ঠা ১১৩-১১৪, কৃত মৌং রশীদ আহমদ গাঙ্গূহী] (না‘ঊযু বিল্লাহ্, সুম্মা না‘ঊযু বিল্লাহ্ মিন্হা)\n\nএখানে বিশেষভাবে লক্ষ্যণীয় যে, তাবলীগ জামাতের আক্বীদা ও আমল দেওবন্দী-ওহাবীদের আক্বীদা ও আমলের সাথে মোটেই বিরোধপূর্ণ নয়, বরং এক ও অভিন্ন। এসব আক্বীদা ও আমলকে তাবলীগ জামাত তার ছয় উসূলের মাধ্যমে প্রচার ও প্রতিষ্ঠা করার জন্য তৎপর। টঙ্গীর ইজতিমার প্রধান লক্ষ্যও এটাকে আরো ব্যাপক করা। এখন বিভাগীয় তাবলীগী ইজতিমা গুলোর উদ্দেশ্য এক ও অভিন্ন হওয়া স্বাভাবিক।\n\n“ইজতিমা প্যান্ডেলে তথাকথিত তাশকীলের কামরায় নতুন করে বিভিন্ন মেয়াদের চিল্লায় তালিকাভুক্ত মুসল্লীদের স্থান দেওয়া হয়। তালিকাভুক্ত জামাতীদের বিভিন্ন খেত্তা থেকে তাশকীলের কামরায় আনা হয় এবং জামাতবন্দী করা হয়।\n\nচূড়ান্তভাবে এলাকা ভাগ করে তাদেরকে দেশের বিভিন্ন এলাকায় দেশের বিভিন্ন স্থানে ও বিদেশে পাঠানো হয়।” [দৈনিক পূর্বকোণ, ২৯ জানুয়ারি ২০০৬ সংখ্যা]\n\nতাবলীগ ও তাদের ইজতিমা সম্পর্কে নিম্নলিখিত বিষয়গুলোর প্রতি মনযোগ দেওয়া দরকারঃ\n\nপ্রথমত যেকোন আমল ক্ববূল হবার পূর্বশর্ত হচ্ছে বিশুদ্ধ আক্বীদা। আর এ বিশুদ্ধ আক্বীদা হচ্ছে একমাত্র ‘আহ্লে সুন্নাত ওয়া জামা‘আত’-এর আক্বাইদ। ভ্রান্ত আক্বাইদ পোষণ করলে কোন আমলই আল্লাহর দরবারে গ্রহণযোগ্য হয় না। এমনকি মুনাজাতও নয়।\n\nদ্বিতীয়তঃ ইসলামের একমাত্র সঠিক রূপরেখা হচ্ছে ‘আহলে সুন্নাত ওয়া জামা‘আত’-এর মতাদর্শ। কিন্তু উক্ত ওহাবী-দেওবন্দী- তাবলীগীদের এমনসব আক্বীদা রয়েছে, যেগুলো ‘আহলে সুন্নাত ওয়া জামা‘আত’র সম্পূর্ণ বিপরীত। বস্তুত তাদের আক্বীদা ও আমল ওই খারেজী মতবাদেরই অনুরূপ, যারা পবিত্র হাদীসের ভাষায়, ইসলামী নামের ভ্রান্ত ৭২ (বাহাত্তর) দলের মধ্যে সর্বপ্রথম দল। [সেহাহ্ ও শরহে মাওয়াক্বিফ ইত্যাদি]\n\nতৃতীয়ত ওহাবী-তাবলীগপন্থী শিক্ষা-প্রতিষ্ঠানগুলো বাংলাদেশ সরকারের অধীনে পরিচালিত ‘বাংলাদেশ মাদরাসা শিক্ষা বোর্ড’-এর পাঠ্যক্রম অনুসরণ করেনা, তারা অনুসরণ করে ভারতের দেওবন্দ মাদরাসার পাঠ্যক্রম, শিক্ষা ও প্রশিক্ষণ পদ্ধতি। [দৈনিক ইনকিলাব-এ প্রকাশিত ক্রোড়পত্র]\n\nউল্লেখ্য, আহলে হাদীসের ড.গালিব, শায়খ আবদুর রহমান, সিদ্দীকুর রহমান বাংলাভাই প্রমুখ এবং নিষিদ্ধ ঘোষিত তাদের সংগঠনগুলোর সদস্যরা হয়তো এসব খারেজী মাদরাসায় শিক্ষাপ্রাপ্ত, নতুবা তাবলীগপন্থী। (বিটিভিতে প্রচারিত ‘অনুতাপ’কারীদের কেউ কেউ স্বীকারও করেছে যে, তারা তাবলীগপন্থী।) তাছাড়া, ‘আহলে হাদীস’ সম্প্রদায়টি মূলত ওহাবীদেরই একটি অংশ। পার্থক্য শুধু এতটুকু যে, আহলে হাদীসের লোকেরা মাযহাব মানেনা। অন্যান্য আক্বীদা ও আমল প্রায় এক ও অভিন্ন। সুতরাং তাবলীগ জামাতের অগ্রযাত্রার সাথে সাথে প্রকারান্তরে ওই সব ধর্মের নামে বিশৃঙ্খলাবাদীদের ক্ষমতা বৃদ্ধির আশঙ্কাও উড়িয়ে দেবার মত নয়।\n\nচতুর্থত ‘তাবলীগ জামাত’ এ দেশকে একটি ওহাবীরাষ্ট্রে পরিণত করার অন্যতম কার্যকর হাতিয়ার। তারা হয়তো মুখে অরাজনৈতিক জামাত বলে হলফ করেও বলবে; কিন্তু তাদের ওই হলফ ও বাহ্যিক জুব্বা, পাগড়ি ও চিল্লা ইত্যাদি দিয়ে বিচার করলে চলবে না; বরং এরা যে প্রত্যক্ষ কিংবা পরোক্ষভাবে এদেশের রাজনীতির সাথে জড়িত, বরং তৎপর -তাও বিবেচনায় আনা দরকার। দেশের স্বাধীনতাযুদ্ধের সময় তাবলীগপন্থী ক্বওমী-ওহাবীদের ভূমিকা কি ছিল তা দেশবাসী ভালভাবে জানেন। তখন তারা মুজাহিদ বাহিনী গঠন করে মুক্তিযুদ্ধের বিপক্ষে মারাত্মকভাবে অংশ নিয়েছিলো, এরপর ‘আমরা হব তালেবান-বাংলা হবে আফগান’ স্লোগানটিও তাদের। এসব বিষয়ের খোঁজ-খবর নিলে বিষয়টি পরিষ্কার হয়ে ওঠবে। উল্লেখ্য, আফগানিস্তানের তালেবান এবং তাদের পৃষ্ঠপোষকপক্ষও খারেজী-ওহাবী মতবাদের লোক।\n\nপঞ্চমত এদেশে সুন্নী মুসলমানরাই সংখ্যাগরিষ্ঠ, ওহাবীরা নয়। কিন্তু এসব ওহাবী-ক্বওমী-তাবলীগীরা সংখ্যালঘু সুলভ ঐক্য, বাহ্যিক বেশ-ভূষা, জমাতবন্দিতা ও সুচতুরতা, সর্বোপরি একই মতবাদী বিদেশীদের পৃষ্ঠপোষকতা (যেমন- বর্তমান সৌদিয়া প্রভাবিত আরবীয়রা) এবং অব্যাহত কর্মতৎপরতার মাধ্যমে তাদের অবস্থানকে উল্লেখযোগ্য পর্যায়ের বলে প্রদর্শন করে আসছে। এরই পরম্পরায় এরা প্রাগ-একাত্তরকালীন সময়ে পাকিস্তানী হানাদারদের ছত্রছায়ায় কোন্ ভূমিকায় ছিল তা হয়তো দেশবাসী বিভিন্ন কারণে ভুলে যাচ্ছেন। এক কালের ক্ষমতাসীন জোটের সাথে অংশীদারিত্বের সুবাদে তারা সুন্নী মুসলমান ও নিরীহ্ মানুষের উপর নানাভাবে আঘাত হানতে আরম্ভ করেছিল। হযরত শাহ্জালাল রাহমাতুল্লাহি আলাইহির মাযারে ওরসের মুনাজাত চলাকালে বোমা মেরে যা-ইরীন হত্যা, ওই মাযার এবং চট্টগ্রামের হযরত বায়েজীদ বোস্তামী রহমাতুল্লাহি আলাইহির মাযারের পুকুরে বিষপ্রয়োগ করে মাছ ইত্যাদি হত্যা করা এরই প্রকৃষ্ট দৃষ্টান্ত বৈ-কি।\n\nষষ্ঠত ‘তাবলীগী ইজতিমা’র এ কয়েক বছরের জমায়েতকে তারা মুসলিম বিশ্বের দ্বিতীয় বৃহত্তম ইসলামী জমায়েত বলে চমক লাগাতে চাচ্ছে; অথচ জশনে জুলূস ও সুন্নী মুসলমানদের অন্যান্য বহু বিশাল বিশাল জমায়াতের তুলনায় তাদের ইজতিমার পরিসর অনেক ছোট।\n\nসপ্তমত বিশ্বের কয়েকটা দেশের নিছক ওহাবী-তাবলীগীদের ইজতিমাকে ‘বৃহত্তর ইজতিমা’, ‘হজ্বতুল্য জমায়েত’ ইত্যাদি বলার পক্ষে যুক্তি অগ্রহণযোগ্য। দেশ-বিদেশের বৃহত্তর জনগোষ্ঠী খাঁটি সুন্নী, নবী-ওলীগণের প্রকৃত আশিক্ব-ভক্ত, সুন্নী পীর-মাশাইখ ও তাঁদের ভক্ত-মুরীদান এবং মাযারভক্ত মুসলমানরা এ তাবলীগ জামাত এবং ওহাবী-খারেজীদেরকে তাদের জঘন্য আক্বীদা ও কর্মকাণ্ডের কারণে মোটেই পছন্দ করেন না; বরং মানুষের ঈমান-আক্বীদা, এমনকি বিভিন্ন কারণে দেশ ও জাতির শান্তি-সমৃদ্ধির পথে হুমকি মনে করেন তা সরেজমীনে তদন্ত বা জরিপ চালালে সুস্পষ্টভাবে বুঝা যাবে। তদুপরি, একটি সুন্নী মতাদর্শবিরোধী সম্প্রদায়ের কর্মকাণ্ডকে ক্রমশ দেশের জাতীয় কর্মসূচিতে পরিণত করার মত বদান্যতা (!) প্রদর্শনের মাধ্যমে তাদেরকে উৎসাহিত করার ফলে ক্ষমতাসীন সরকারগুলো দেশের বৃহত্তম সূন্নী জনগোষ্ঠীর বিরাগভাজন হচ্ছে। কারণ, এ তাবলীগী-ওহাবীদের উত্থানকে দেশের সুন্নী মুসলমানগণ এক অশুভ সঙ্কেত বলে মনে করেন। এ সঙ্কেত কখনো বাস্তবরূপ ধারণ করলে তা কারো জন্য মঙ্গলময় হবে না বলা যায়।অষ্টমত ওহাবী-তাবলীগীদের সাথে সুন্নী মুসলমানদের বিরোধ কোন খুঁটিনাটি কিংবা ব্যক্তিগত বিষয়ে নয়; বরং ধর্মীয় দৃষ্টিকোণ থেকে মৌলিকই। কারণ, ওহাবী-দেওবন্দী-তাবলীগীদের (পূর্বোল্লিখিত) আক্বীদা ও আমলগুলো কোন সুন্নী, বরং কোন মুসলমান মাত্রই বরদাশ্ত করতে পারে না। তবুও তারা ইসলামের আদলে ওইগুলোকে শুধু নিজেরা গ্রহণ করেনা, বরং মুসলিম সমাজে প্রচার এবং প্রতিষ্ঠা করতেও সোচ্চার। ওহাবী-দেওবন্দীদের উত্থানের গোড়ার দিক থেকেই বিশ্বের সুন্নী ওলামা-মাশাইখ, বিশেষত উপমহাদেশের সুন্নী মুসলিম ও ওলামা-মাশাইখ তাদেরকে চ্যালেঞ্জ করে আসছেন। সেই চ্যালেঞ্জের জবাবে তারা আত্মশুদ্ধির পরিবর্তে তাদের আসল পরিচয় গোপন করে অন্যভাবে মুসলমানদেরকে বিভ্রান্ত করার প্রয়াস চালায়। যারা তাদের ওইসব ভ্রান্ত আক্বীদা ও আমলের কথা বলে মানুষকে সতর্ক করেন, তাদের বিরুদ্ধে সুকৌশলে অপ-প্রচার ও চক্রান্ত চালায়।প্রসঙ্গত উল্লেখ্য, এভাবে তারা নিজেদের প্রকৃত পরিচয় গোপন করতে গিয়ে একতরফাভাবে এমনি প্রচারণা চালিয়ে এসেছে যে, এখন তাদের আসল পরিচয় তুলে ধরলে অনেকের নিকটই অবিশ্বাস্য মনে হবে। বিশ্বাস করতে কষ্ট হবে যে, এমন জামাত ও জামাতের মুরব্বীদের এ ধরনের জঘন্য আক্বীদাও থাকতে পারে। উদাহরণস্বরূপ, তাবলীগ জামাতের প্রতিষ্ঠাতা মৌং ইলিয়াসের শিক্ষাগুরু ও তার অনুকরণীয় বুযুর্গ এবং উপমহাদেশের গোটা ওহাবী সম্প্রদায়ের নিকট বরণীয় ব্যক্তি, তাদের হাকীমুল উম্মত মৌং আশরাফ আলী থানভী সাহেবের কথা ধরুন। ওহাবীরা প্রচার করেছে, তিনি বড় বুযুর্গ ব্যক্তি ছিলেন। তাঁর নামে তারা ‘রহমাতুল্লাহি আলাইহি’ বলে থাকে। বহু কিতাব-পত্রও তিনি লিখেছেন। কিন্তু যখনই বলা হবে যে, তিনি তাঁর লিখিত ‘হিফযুল ঈমান’-এ হুযূর সাল্লাল্লাহু আলাইহি ওয়াসাল্লাম’-এর জ্ঞানকে জানোয়ার, পাগল ও শিশুদের জ্ঞানের সাথে তুলনা করে কুফর করেছেন, তাকে আ’লা হযরত ইমাম শাহ্ আহমদ রেযা বেরলভী রহমাতুল্লাহি আলাইহি এবং হেরমাঈন-শারীফাঈনের ৩৩ জন আলিম তার এবং আরো কয়েকজন দেওবন্দী আলিমের কুফর প্রমাণিত করে এ ফাতওয়া জারী করা সত্ত্বেও তিনি তার কুফরী বাক্যকে প্রত্যাহার করে ঈমানের পথ অবলম্বন করেননি, বরং তার মৃত্যুর পর দেওবন্দী-ওহাবীরাও তার ভুল স্বীকার করেননি, তখন হয়তো অনেকে আঁতকে ওঠবেন, আর দেওবন্দী ভাবধারার ওহাবী-তাবলীগীরা বলে বেড়াবেন সুন্নীরা তাদের মুরব্বীকে কাফির বলছেন ইত্যাদি।এখানে একথা বিশেষভাবে লক্ষ্যণীয় ও স্মরণীয় যে, ওহাবী-তাবলীগী-দেওবন্দীরা তাদের মুরব্বীদের কুফরীকেও মেনে নিয়ে তাদের পক্ষে প্রচারণা চালানোর যতই বাহ্যিক চাকচিক্যপূর্ণ আয়োজন ইত্যাদি করুক না কেন, উপমহাদেশের সুন্নী মুসলমানগণ তাদের মিষ্ট কথায় ভুলেননি, ভুলবেনও না; বরং তাদের ও তাদের মুরব্বীদের কুফরী ও গোমরাহীপূর্ণ আক্বীদাগুলো, আল্লাহ্ ও নবী-ওলীর শানে কৃত বেআদবীগুলো প্রত্যাহার করে নিয়ে তাওবা-পূর্বক আহলে সুন্নাতের মতাদর্শ অবলম্বন না করা পর্যন্ত তাদের সাথে কোনরূপ আপোস করবেন না, করতেও পারেন না। আর এ জন্য কোন বিবেকবান মানুষ সুন্নীদেরকে দায়ীও করবেন না। কারণ, ধর্মে বিভ্রান্তি ছড়ানোর জন্য ওই ওহাবী-দেওবন্দীরাই দায়ী, সুন্নীরা নন। সুন্নীগণ এ ক্ষেত্রে তাঁদের ঈমানী দায়িত্ব পালন করেন মাত্র।নবমত প্রসঙ্গতঃ সচেতন সুন্নী কর্ণধারবৃন্দের ঈমানী দায়িত্ব পালন ও দেওবন্দী-ওহাবীদের হঠকারিতা প্রসঙ্গে আলোচনা করার প্রয়াস পেলাম। ভারতে ওহাবী মতবাদ প্রচারের প্রাথমিক পর্যায়ে মৌলভী ইসমাঈল দেহলভী মুহাম্মদ ইবনে আবদুল ওহাব নজদীর জঘন্য ও বিতর্কিত পুস্তক ‘কিতাবুত্ তাওহীদ’-এর ভাবানুবাদ ‘তাক্বভিয়াতুল ঈমান’ প্রকাশ করে বিশেষতঃ ‘নবী করীমের সমকক্ষ থাকা সম্ভব বলে প্রচার করে ‘খাতামুন্নাবীয়্যীন’ ইত্যাদি গুণাবলী দ্বারা গুণান্বিত আরো কেউ আত্মপ্রকাশ করাও সম্ভব বলে ফেললো, তখন আহলে সুন্নাতের ওলামা-ই কেরাম বিশেষ করে ‘খাতেমুল হুকামা’ আল্লামা মুহাম্মদ ফয্লে হক খায়রাবাদী রহমাতুল্লাহি আলাইহি তাদের ওই ভুল ও ঈমানবিধ্বংসী দৃষ্টিভঙ্গির খণ্ডন লিখিত ও মৌখিকভাবে করেছেন। তবুও না মৌং ইসমাঈল দেহলভী তার কথা প্রত্যাহার করেছেন, না ওহাবীরা এই ইসমাঈল দেহলভীকে প্রত্যাখ্যান করেছেন।তাছাড়া, মীর্যা গোলাম আহমদ ক্বাদিয়ানী ভণ্ড নুবূয়তের দাবিদার হয়ে মুরতাদ হল। মুসলমানরা একবাক্যে তাকে ধিক্কার দিল। এ দেশের সুন্নীদের সাথে ওহাবীরাও তাকে কাফির-মুরতাদ বলার ক্ষেত্রে সুর মিলালো। তারা সেটাকে রাজনৈতিক ইস্যু করে ক্বাদিয়ানীদের অমুসলমান ঘোষণা করার দাবিও করেছে। অথচ ইতোপূর্বে তাদেরই মুরব্বী, দেওবন্দ মাদরাসার প্রতিষ্ঠাতা মৌং কাসেম নানুতভী সাহেব কোরআনী আয়াতের ‘খাতাম’ শব্দের ভুল ব্যাখ্যা দিয়ে ‘আমাদের নবী করীম সাল্লাল্লাহু আলাইহি ওয়াসাল্লাম-এর পরে কোন নবী আসলেও হুযূরের শেষনবী হবার মধ্যে অসুবিধা নেই’ বলে ফাত্ওয়া দিয়ে ওই গোলাম আহমদ ক্বাদিয়ানীর জন্য পথ খুলে দিয়েছেন। দেওবন্দী মুফতী মৌং রশীদ আহমদ গাঙ্গূহী ‘আল্লাহর পক্ষে মিথ্যা বলা সম্ভব’ বলে ফাতওয়া দেন। মৌং খলীল আহমদ আম্বেটভী হুযূর সাল্লাল্লাহু আলাইহি ওয়াসাল্লাম-এর জ্ঞান অপেক্ষা শয়তান ও মালাকুল মাওতের জ্ঞান বেশি বলে তাঁর কিতাবে লিখেছেন। (দু’জায়গায়) উল্লেখ করা হয়েছে যে, দেওবন্দী ও তাবলীগীদের হাকীমুল উম্মত মৌং আশরাফ আলী থানভী হুযূর করীমের জ্ঞানকে গৃহপালিত পশু, শিশু ও পাগলের জ্ঞানের সাথে তুলনা করেছেন। বস্তুতঃ এসব মন্তব্য যে, যথাক্রমে আল্লাহ্ ও তাঁর হাবীবের শানে জঘন্য বেয়াদবী হবার কারণে নিশ্চিত ‘কুফর’ -তা বিবেকবান মাত্রই বলতে পারেন।ইমামে আহলে সুন্নাত, মুজাদ্দিদে মিল্লাত, শাহ-ই বেরেলী ইমাম আহমদ রেযা খান রহমাতুল্লাহি আলাইহি তাদের ওই সব মন্তব্য ও আক্বীদা গভীরভাবে পর্যালোচনা করেছেন। শতাধিক বিষয়ের বিশারদ, সহস্রাধিক গ্রন্থ-পুস্তকের রচয়িতা, অদ্বিতীয় ফিক্ব্হশাস্ত্রবিদ আ’লা হযরতের দৃষ্টিতেও ওইসব মন্তব্য নিশ্চিত ‘কুফর’ বলে সাব্যস্ত হলে তিনি প্রত্যেকের নিকট জবাব চেয়ে চিঠি লিখেছেন। দীর্ঘদিন তাদেরকে সুযোগ দিয়েছেন। কিন্তু শেষ পর্যন্ত তাদের পক্ষ থেকে কোনরূপ জবাব কিংবা অনুশোচনার মনোভাব না পেয়ে, বরং হঠকারিতা সম্পর্কে নিশ্চিত হয়ে ১৩২০ হিজরিতে ‘আল্-মু’তামাদ আল্-মুন্তাক্বাদ’ প্রণয়ন করে- মীর্যা ক্বাদিয়ানী, মৌং কাসেম নানুতভী, মৌং রশীদ আহমদ গাঙ্গূহী, মৌং খলীল আহমদ আম্বেটভী এবং মৌং আশরাফ আলী থানভীর উপর, ওই সব মন্তব্যের ভিত্তিতে কুফরের ফাতওয়া আরোপ করলেন। (এর ব্যাখ্যাগ্রন্থ প্রণীত হয়- ‘আল্-মু’তামাদ আল্-মুস্তানাদ’ নামে।)আমি আবারো জোরালোভাবে বলতে পারি যে, বস্তুতঃ আ’লা হযরতের এ ফাতওয়া দেওবন্দী আলিমদের বিরুদ্ধে কোন ব্যক্তিগত মনগড়া ভিত্তিতে ছিল না, বরং নিরেট আল্লাহ্ ও তাঁর নবীর মর্যাদা রক্ষার খাতিরেই ছিল। দ্বীন ইসলামের পবিত্রতা ও সত্যতাকে সমুন্নত রাখার ক্ষেত্রে তিনি তাঁর ঈমানী দায়িত্বই পালন করেছেন। অতঃপর ১৩২৪ হিজরিতে আ’লা হযরত ইমাম আহমদ রেযা খান রহমাতুল্লাহি আলাইহি তাঁর উপরোক্ত কিতাব থেকে উল্লিখিত ব্যক্তিদের উপর আরোপিত ফাতওয়ার অংশখানা ‘হেরমাঈন শরীফাঈন’-এর ওলামা কেরামের নিকট পেশ করলেন। যার উপর উভয় হেরমের ৩৩জন আলিম তাঁদের জোরালো সমর্থন সূচক মন্তব্য লিপিবদ্ধ করেছেন। এ ফাতওয়া ও ওই সব মন্তব্য সহকারে ১৩২৪ হিজরিতেই ‘হুসামুল হেরমাঈন ‘আলা মানহারিল কুফরি ওয়াল মায়ন’ (কুফর ও মিথ্যার গ্রীবাদেশে হেরমাঈন শরীফাঈনের শানিত তরবারী) নামে প্রকাশ করা হয়েছে। ওই কিতাব এখনো বিদ্যমান। বাংলায়ও অনূদিত এবং প্রকাশিত হয়েছে। কিন্তু ওই ব্যক্তিরা আত্মশুদ্ধির পথ অবলম্বন করেন নি।উল্লেখ্য, পরবর্তীতে মৌং হুসাইন আহমদ টাণ্ডভী ও মৌং মুরতাদ্বা হাসান দরভঙ্গীর মত দেওবন্দী আলিমগণও স্বীকার করেছেন যে, যারা আল্লাহ্ ও তাঁর নবীর শানে এহেন বেআদবীপূর্ণ মন্তব্য করে তারা যে কোন অবস্থাতেই কাফির না হয়ে পারে না। আর ইমাম আহমদ রেযাও তাদের ওই সব কুফরিপূর্ণ মন্তব্য দেখে তাদের উপর কুফরের ফাত্ওয়া আরোপ করে শুধু তাঁর ঈমানী দায়িত্বই পালন করেন নি, বরং তা না করলে তিনি নিজেও কাফির হয়ে যেতেন। কারণ কুফরকে সমর্থন করা এবং কুফর মনে না করাও কুফর। [আশ্-শিহাবুস্ সাক্বিব ইত্যাদি দ্রষ্টব্য]সুতরাং দেওবন্দী ওহাবী-তাবলীগীদের যেখানে ওইসব কুফরী বক্তব্য, আক্বীদা এবং এমন বক্তা ও আক্বীদাসম্পন্নদের প্রত্যাখ্যান ও বর্জন করা উচিত ছিল, সেখানে তাদেরকে মুরব্বী ও অনুকরণীয় হিসেবে গ্রহণ ও বরণ করে তাদেরই তথাকথিত শিক্ষার প্রসার ও প্রতিষ্ঠার জন্য ‘তাবলীগের ছয় উসূল’ কায়েম করছে, জামাতবন্দী হচ্ছে, বিশাল বিশাল ‘ইজতিমা’ ইত্যাদি করছে, কায়েম করছে কওমী ধাঁচের মাদরাসার পর মাদরাসা, প্রতিষ্ঠানের পর প্রতিষ্ঠান, অপরদিকে আ’লা হযরত ও সুন্নী মুসলমানদের কৃতজ্ঞতা প্রকাশ করে সুন্নী মতাদর্শকেই অবলম্বন করার পরিবর্তে তাঁদের প্রতি উল্টো মিথ্যা অপবাদ দিলে কিংবা তাদের বিরুদ্ধে নানা প্রপাগাণ্ডা ও চক্রান্ত করলে তাদের সম্পর্কে মন্তব্যও নিষপ্রয়োজন বৈ-কি।শদশমতঃ সর্বোপরি, তাদের ইজতিমাগুলোতে সফর করে যাওয়া তাদের মুরব্বীর ফাত্ওয়া অনুযায়ীও হারাম এবং অবৈধ কাজ। কারণ, ‘তাবলীগ জামাত’-এর উৎসপুরুষ হলেন মুহাম্মদ ইবনে আবদুল ওহাব নজদী। এ ইবনে আবদুল ওহাবের ধর্মীয় ও রাজনৈতিক গুরু হলেন ইবনে তাইমিয়্যাহ্। দেওবন্দী আলিমগণও ইবনে তাইমিয়্যার চিন্তাধারার সমর্থক। ইবনে তাইমিয়্যার মতে, তিন মসজিদ ব্যতীত অন্য কোথাও এমনকি নবী করীম সাল্লাল্লাহু আলাইহি ওয়াসাল্লামের বরকতময় যিয়ারতের উদ্দেশ্যেও সফর করা যাবে না। তারই অনুসরণে মৌং আবদুর রহীম ওহাবী তার ‘সুন্নাত ও বিদ‘আত’-এ লিখেছেন হুযূর সাল্লাল্লাহু আলাইহি ওয়াসাল্লাম-এর যিয়ারতের উদ্দেশ্যে সফর করা যাবেনা, যেতে চাইলে মসজিদে নববীর যিয়ারত বা তা’তে নামায পড়ার উদ্দেশ্যেই যেতে হবে। ওহাবীপন্থী মি.মওদূদী-ওহাবীপ্রমুখ খাজা গরীব নাওয়ায ও হযরত সালার-ই মাস‘ঊদের মাযারে যাওয়াকে জঘন্য পাপ বলে ফাতওয়া দিয়েছে; অথচ নবী পাকের রওযা-ই পাকের যিয়ারত সম্পর্কে হাদীস শরীফে বহু ফযীলত বর্ণিত হয়েছে, পবিত্র ক্বোরআনে হুযূরের দরবারে যাওয়ার মহা উপকার এরশাদ হয়েছে। বিশ্বের ইমামগণ পর্যন্ত নবী পাক এবং ওলীগণের রওযা ও মাযার শরীফে যিয়ারতের উদ্দেশে সফর করেছেন। কিন্তু টঙ্গীসহ বিভিন্ন স্থানে উদ্দেশ্যে সফর করার, ওইগুলোতে হাজীদের মত অবস্থান করার এবং তাদের চিল্লাগুলোতে যোগদান করে জামাতবন্দী হয়ে ওহাবিয়াত প্রচার করার পক্ষে শরীয়তের কোন প্রমাণ তো নেইই; বরং উল্টো তাদের মুরব্বীদের ফাত্ওয়ায় কঠোরভাবে নিষেধই পাওয়া যায়। সহীহ হাদীস শরীফে হুযূর সাল্লাল্লাহু আলাইহি ওয়াসাল্লাম এহেন ভ্রান্তদের প্রসঙ্গেই এরশাদ ফরমায়েছেন, “ইয়্যা-কুম ওয়া ইয়্যা-হুম” (তোমরা তাদের কাছে যেওনা, তাদেরকেও তোমাদের কাছে আসতে দিও না)। অথচ এ ইজতিমা আসলে তাবলীগীরা তো আছেই, তাদের সঙ্গে সরলপ্রাণ মুসলমানগণ জরুরি কাজ-কর্ম বাদ দিয়ে ওদিকে ধাবিত হয়। ফলে অফিস-আদালত, এমনকি হাসপাতাল-ক্লিনিকের কাজকর্ম পর্যন্ত ব্যাহত হয়। সরকারকে ব্যস্ত থাকতে হয় তাদেরকে সামাল দিতে ইত্যাদি। রেল কর্তৃপক্ষ ঠিকমত ভাড়াও পায় না।পরিশেষে, কারো নিছক বাহ্যিক অবস্থা দেখে ভুলে না গিয়ে তার মূল ও প্রকৃত অবস্থার খোঁজ-খবর নিয়ে পা বাড়ানোই হবে বুদ্ধিমানের কাজ। অন্যথায়, মহাক্ষতির সম্মুখীন হওয়া অনিবার্য। উপরিউক্ত বর্ণনা থেকে এ কথা সুস্পষ্ট হল যে, তাবলীগ জামাত ও তাদের ইজতিমার বাহ্যিকরূপ যা-ই হোক না কেন, তাদের মূল হচ্ছে ওহাবী-খারেজীর মতবাদ অনুসরণ। তাদের আসল উদ্দেশ্যই হচ্ছে এ দেশে ভ্রান্ত ওহাবী মতবাদ প্রচার করা। এ মতবাদ সুন্নী মতাদর্শের সম্পূর্ণ বিপরীত। তাই তাদের ইজতিমা ও মুনাজাতেরও কোন গুরুত্ব নেই। আক্বীদা ও উদ্দেশ্য বিশুদ্ধ না হলে আল্লাহর দরবারে কোন আমলের গুরুত্বই নেই।তাই এ ওহাবী তাবলীগ জামাত ও তাদের ইজতিমাগুলো সম্পূর্ণরূপে বর্জন ও প্রত্যাখ্যান করার প্রতি উদাত্ত আহ্বান জানাচ্ছি।ইসলামে তাবলীগ বা অমুসলমানদের নিকট ধর্মপ্রচার এবং তা’লীম বা দ্বীনের বিষয়াদির শিক্ষাদানের গুরুত্ব আছে। সুতরাং এ তাবলীগ ও তা’লীমের প্রসার উভয় জগতের কল্যাণ তখনই বয়ে আনবে যদি ইসলামের সঠিক রূপরেখা (সুন্নী মতাদর্শ)-এর প্রচারণা ও শিক্ষা দেওয়া হয়। সুখের বিষয় যে, সম্প্রতি হুযূর কেবলা সৈয়্যদ মুহাম্মদ তাদের শাহ্ ও সৈয়্যদ মুহাম্মদ সাবের শাহ্ সাহেব ‘দাওরা-ই ‘দাওয়াত-ই খায়র’-এর প্রবর্তন করে। মুসলমানদের এ চাহিদা পূরণ করেছেন। তাই, এটিই ক্ষেত্রে এ’ দু’টি হচ্ছে যথার্থ বিকল্প। তাছাড়া, সম্প্রতি বৃহৎ পরিসরে ‘সুন্নী ইজতিমা’র আয়োজনও যুগের চাহিদা হিসেবে বিবেচিত হচ্ছে। আসুন! আমরা যেন সবসময় সুন্নী মতাদর্শের উপরই অটল থাকার চেষ্টা করি। আল্লাহ্ পাক তাওফীক্ব দিন; আ-মী-ন্।"
  }
]