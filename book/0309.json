[
  {
    "1": "অতুলনীয় মহামানব হযরত মুহাম্মদ ﷺ",
    "2": "অতুলনীয় মহামানব\nহযরত মুহাম্মদ (সাল্লাল্লাহু আলাইহি ওয়াসাল্লাম)\n\nলেখক\nমাওলানা মুহাম্মদ আরিফুল ইসলাম আশরাফী\n\nস্বত্ত্বঃ গ্রন্থকার\n\nপ্রকাশকাল\nনভেম্বর ২০১৬ইং\n\nপ্রাপ্তিস্থান:\n১। এ/৯, উত্তর শাহজাহানপুর গাউসুল আযম জামে মসজিদ, ঢাকা। \n২। গাউসিয়া লাইব্রেরী, জয়েন্ট কোয়ার্টার, মাদ্রাসা রোড, মুহাম্মদপুর, ঢাকা।\n৩। মোহাম্মদী কুতুবখানা, আন্দরকিল্লা জামে মসজিদ, চট্রগ্রাম।\n৪। বায়তুশ শরীফ জামে মসজিদ, দেওভোগ, নারায়নগঞ্জ। (০১৭১৪-৪৯৭৯০৪)\n\nপ্রচ্ছদ ডিজাইন:\nমুহাম্মদ মাহাদী হাসান তুহিন\nমোবাইল: ০১৮ ২৫৩৩ ৯৪৯৪\n\nমূদ্রণ\nজয়নাব প্রিন্টিং এন্ড প্যাকেজেস্﻿"
  },
  {
    "1": "প্রথম অধ্যায়ঃ দুনিয়াতে আগমনের পূর্বে নবীজির মর্যাদা",
    "2": ""
  },
  {
    "1": "ভূমিকা",
    "2": "আল্লাহ পাক রাব্বুল আলামীন ১৮ হাজার মাখলুকাত দিয়ে এই অপরুপ সৃষ্টিজগত সাজিয়েছেন। একেকটা মাখলুকের একেক রকম সৌন্দর্য, একেক রকম বৈশিষ্ট্য। আবার একটা মাখলুকের মধ্যেই হাজারো বৈচিত্র। এত বৈচিত্রময় সৃষ্টিজগতের মধ্যে আল্লাহপাক সবচেয়ে সুন্দর করে যে মাখলুককে সৃষ্টি করলেন তা হচ্ছে মানব জাতি। আর এই মানবজাতির মধ্যে সবচেয়ে সুন্দর করে, সবচেয়ে সম্মানিত করে, অনন্য বৈশিষ্ট্য দিয়ে যাকে সৃষ্টি করলেন তিনি হচ্ছেন আল্লাহর হাবীব, সরওয়ারে কায়েনাত, মুফাখখারে মওজুদাদ, সরকারে দু’আলম, সাইয়্যেদুল মুরসালীন, শাফিউল মুজনিবীন, খাতামুন নাবিয়্যিন, রাহমাতাল্লিল আলামীন, আকায়ে নামদার, তাজেদারে মাদিনা আহাম্মদ মুস্তাফা মুহাম্মদ মুজতাবা সাল্লাল্লাহু আলাইহি ওয়া সাল্লাম। আল্লাহ পাক তাঁর হাবীবকে এমন সব বৈশিষ্ট্য দিয়ে তৈরী করেছেন যা তাঁকে সমস্ত মাখলুকাতের মধ্যে সর্বশেষ্ঠ আসনে অধিষ্ঠিত করেছে। তিনি এমন এক মহামানব যার সামনে সূর্যের আলো ম্লান হয়ে যায়, আকাশের চাঁদ তার সৌন্দর্য্য হারায়, মেশক আম্বর তার সৌরভ হারায়, আকাশের বিশালতা তার গৌরব হারায়। \n\nআল্লাহ রাব্বুল আলামীন তাঁর হাবীবকে অতুলনীয়, বেনযীর, বেমেসাল করে সৃষ্টি করেছেন। স্রষ্টা হিসেবে আল্লাহ যেমন এক ও অদ্বিতীয়। সৃষ্টি জগতের মধ্যে তেমনি আল্লাহর হাবীব সাল্লাল্লাহু আলাইহি ওয়া সাল্লামও এক ও অদ্বিতীয়। স্রষ্টা হিসেবে আল্লাহর যেমন কোন সমকক্ষ বা অংশিদার নেই তেমনি সৃষ্টি জগতের মধ্যেও আল্লাহর হাবীবের কোন সমকক্ষ বা অংশিদার নেই। অথচ আমাদের সমাজে কিছু সংখ্যক লোক আল্লাহর হাবীব সাল্লাল্লাহু আলাইহি ওয়া সাল্লামকে আমাদের মতোই দোষে গুণে সাধারণ মাটির মানুষ বলে প্রচার করে। তারা বলে তিনি শুধু আল্লাহর একজন নবী বৈ আর কিছুই নন। অথচ কোরআন এবং হাদীসে আমরা দেখতে পাই যে তিনি অন্যান্য নবীদের মতো শুধু একজন নবীই নন, তিনি আল্লাহর প্রিয় হাবীব। আল্লাহ পাক স্বয়ং তাঁর প্রিয় হাবীব সাল্লাল্লাহু আলাইহি ওয়া সাল্লামকে সবসময় খুশি করার চেষ্টা করেছেন এবং বান্দাদেরকে কঠোরভাবে হুকুম করেছেন তাঁর প্রিয় হাবিবকে ভালবাসতে এবং তাঁর প্রতি যথাযথ আদব রক্ষা করতে। নবী পাক সাল্লাল্লাহু আলাইহি ওয়া সাল্লামের প্রতি সামান্যতম বেআদবীর কারণে ঈমান, আমল সব বিনষ্ট হয়ে যায়। শুধু তাই নয়, পরকালে আমাদের নাযাতের জন্য আল্লাহ তায়ালা আমাদেরকে নবী পাক সাল্লাল্লাহু আলাইহি ওয়া সাল্লামের মুখাপেক্ষী করেছেন। নবীজির শাফায়াত ছাড়া কেউ জান্নাতে যেতে পারবে না। \n\nপ্রকৃতপক্ষে তারা প্রিয় নবী সাল্লাল্লাহু আলাইহি ওয়া সাল্লামের মহান শান ও মান নিরুপণ করতে ব্যর্থ হয়ে এই ধরণের বেয়াদবীপূর্ণ কথা বলে। অপর দিকে নবী প্রেমিকগণ নবী পাকের মহান শান ও মান পুরোপুরি বুঝতে অক্ষম হয়ে বলেছেন “নবীজির হাকীকত একমাত্র আল্লাহই জানেন”। এখানে উভয় মতের মধ্যে পার্থক্য হওয়ার কারণ হচ্ছে শুধুমাত্র নবীপ্রেম। একদল নবীজির প্রকৃত হাকীকত বুঝতে না পারাকে নিজের অক্ষমতা বলছেন, আর অন্য দল যাদের অন্তরে নবীপ্রেম নেই তারা শুধু বাহ্যিক দিক বিবেচনা করে বলেছে নবী আমাদের মতোই দোষেগুণে সাধারণ মানুষ। অথচ মনিষীগণ বলেছেন- মুহাম্মদ সাল্লাল্লাহু আলাইহি ওয়া সাল্লামের যথাযথ মর্যাদা নিরুপণ করতে সৃষ্টিজগত অক্ষম। দূরের ও নিকটের কেউই তাঁর প্রকৃত পরিচিতি লাভ করতে পারেনা। তিনি এক সূর্যতুল্য মহান সত্তা, যা দূর থেকে ক্ষুদ্রাকৃতির মানুষের মতোই মনে হয়। কিন্তু সোজাসুজি কেউ যদি তাঁর প্রতি দৃষ্টিনিক্ষেপ করে তাহলে দৃষ্টি অবসন্ন হয়ে যাবে। মোটকথা, তিনি হচ্ছেন এমন এক উজ্জল রবি, যার প্রকৃত রহস্য উদঘাটন করতে সৃষ্টিকুল অক্ষম। কোন এক কবি বলেছেন-\n\nখোদা কি আজমত কিয়া হ্যায় মোহাম্মদ মোস্তফা জানে\nমাকামে মোস্তফা কিয়া হ্যায় মোহাম্মদ কা খোদা জানে\n\nঅর্থাৎ- আল্লাহ পাকের বড়ত্ব সম্পর্কে মুহাম্মদ সাল্লাল্লাহু আলাইহি ওয়া সাল্লামই ভালো জানেন। আর মুহাম্মদ সাল্লাল্লাহু আলাইহি ওয়া সাল্লামের মর্যাদা কত উর্দ্ধে তা মুহাম্মদ সাল্লাল্লাহু আলাইহি ওয়া সাল্লামের খোদাই ভালো জানেন। \n\nনবী পাক সাল্লাল্লাহু আলাইহি ওয়া সাল্লাম শারীরিক গঠনে এবং জীবন যাপনে বাহ্যিক ভাবে আমাদের মতো হলেও প্রকৃতপক্ষে কোন দিক থেকেই নবীজি আমাদের মতো নন। এই গ্রন্থটিতে এই বিষয়টি সম্পর্কেই বিস্তারিত আলোকপাত করা হয়েছে। \n\nকুরআনের বানী “ক্বুল ইন্নামা আনা বাশারুম মিসলুকুম” অর্থাৎ “বলুন, আমিতো তোমাদেরই মতো একজন মানুষ”। এই আয়াতকে তারা দৃষ্টান্ত হিসেবে পেশ করে। কিন্তু তারা এই আয়াতটিকে গভীরভাবে বিশ্লেষণ করে না। শুধু শাব্দিক অর্থ দিয়েই বিচার করে। আল্লাহ পাক তাঁর হাবীব সাল্লাল্লাহু আলাইহি ওয়া সাল্লামকে বলছেন, হে হাবীব আপনি বিনয় প্রকাশের জন্য বলুন যে আমি তো তোমাদেরই মতো মানুষ। আপনার প্রশংসা তো করবো আমি আল্লাহ। আমি যখন আপনার সম্পর্কে বলবো, তখন তো আমি আপনাকে বলবো ‘সিরাজাম মুনির’। আমি আপনাকে বলবো ‘শাহিদাও ওয়া মুবাশশিরাও ওয়া নাযিরা’। আমি আপনাকে বলবো ‘বিল মু’মিনীনা রাউফুর রাহীম’। আমি আপনাকে বলবো ‘ওয়ারাফা’না লাকা যিকরাক’। আমি আপনার সম্পর্কে বলবো ‘আন নাবিয়্যু আউলা বিল মু’মিনীনা মিন আনফুসিহিম’। এইভাবে গোটা কোরআন জুড়ে আল্লাহ পাক তাঁর প্রিয় হাবীবের প্রশংসাই করেছেন। সেই প্রশংসামূলক আয়াতগুলো না দেখে শুধু ঐ একটা আয়াত দিয়ে বিচার করলে নবী সাল্লাল্লাহু আলাইহি ওয়া সাল্লামের প্রতি বরং অবিচার করা হবে। \n\n“আমিতো তোমাদেরই মতো একজন মানুষ” এই কথা বলার আরেকটা কারণ হতে পারে যে, মানুষেরা নবীজির অতুলনীয় মর্যাদা, শান-মান দেখে যাতে তাঁকে খোদা বা খোদার পুত্র মনে না করে এবং যাতে আল্লাহর সমকক্ষ বা অংশিদার স্বাব্যস্থ না করে। কারণ মানুষ ইতোপূর্বে ঈসা আলাইহিস সালাম এবং ওযাইর আলাইহিস সালামকে আল্লাহর পুত্র বলেছে। তাই হুশিয়ারীর জন্য বলছেন, “হে হাবীব বলুন, আমিতো তোমাদেরই মতো একজন মানুষ”।\n\nনবীজির সৃষ্টি থেকে শুরু করে পরকাল পর্যন্ত সময়কালকে তিনটি ভাগে ভাগ করা যায়।\n১। দুনিয়াতে আগমনের পূর্বে নবীজির মর্যাদা।\n২। দুনিয়াতে নবীজির মর্যাদা।\n৩। পরকালে নবীজির মর্যাদা।\n\nএর মধ্যে দুনিয়াতে আগমনের পূর্বে এবং পরকালে নবীজির সাথে আমাদের কোন মিল নেই। কারণ দুনিয়ায় আসার পূর্বে আমাদের কোন অস্তিত্বই ছিলো না। আর পরকালে কেয়ামতের ময়দানে আমরা শুধু ‘ইয়া নাফসী’ ‘ইয়া নাফসী’ করতে থাকবো। অথচ এই দুইটি জগতে নবীজির মর্যাদা কত উপরে এই গ্রন্থে তা বিস্তারিতভাবে আলোকপাত করা হয়েছে। মাঝখানে দুনিয়ার জগতে নবীজির জীবন যাপনের সাথে আমাদের বাহ্যিক মিল থাকলেও প্রকৃতপক্ষে নবীজির মহান শানের সাথে আমাদের কোন তুলনাই চলে না। তাইতো আল্লামা শরফুদ্দিন বুসিরী রাহমাতুল্লাহি আলাইহি কাসিদায়ে বুরদা শরীফে বলছেন, \nمُحَمَّدٌ بَشَرٌ لَا كَالْبَشَرِ- يَاقُوْتٌ حَجَرٌ لَا كَالْحَجَرِ\nঅর্থাৎ “মোহাম্মদ মোস্তফা সাল্লাল্লাহু আলাইহি ওয়া সাল্লাম মানুষ হয়েও কোন মানুষের মতোই নন, যেমন ‘ইয়াকুত’ পাথর হয়েও কোন পাথরের মতো নয়”।"
  },
  {
    "1": "নূরে মোহাম্মদী আল্লাহর প্রথম সৃষ্টি",
    "2": "এই বিশ্বজাহানের অস্তিত্ব এক সময় ছিলো না। ছিলেন শুধু এক আল্লাহ, যিনি সমস্ত সৃষ্টি জগতের একক প্রভু। যার কোন শরীক নেই। যিনি এক ও অদ্বিতীয়। সে সময় আল্লাহ রাব্বুল আলামীন ইচ্ছা করলেন নিজের পরিচয় কারো কাছে প্রকাশ করতে। কিন্তু তখন তো এক আল্লাহ ছাড়া অন্য কেউ ছিলো না। তাই আল্লাহ পাক মাখলুক সৃষ্টি করলেন। এ প্রসঙ্গে হাদীসে কুদসীতে এসেছে- \nكُنْتُ كَنْزًا مَّخْفِيًّا فَأَحْبَبْتُ اَنْ اُعْرَفَ فَخَلَقْتُ الْخَلْقَ لاِعْرَفَ \n\nঅর্থাৎ- “আমি ছিলাম এক গুপ্ত ভান্ডার। অতঃপর আমার ইচ্ছা হলো নিজের পরিচয় প্রকাশ করতে অতঃপর আমি আমার পরিচয় প্রকাশের জন্য মাখলুক সৃষ্টি করলাম।” (তাফসীরে রুহুল মা’আনী, মিরকাত শরহে মিশকাত)  \n\nউক্ত হাদীসে কুদসীতে আল্লাহ পাক বলেছেন যে, আত্নপরিচয় প্রকাশের জন্য তিনি মাখলুক সৃষ্টি করলেন। এখন প্রশ্ন হচ্ছে সেই প্রথম সৃষ্টিটা কী? এ প্রসঙ্গে মোহাদ্দেস আবদুর রাজ্জাক যিনি ছিলেন ইমাম মালেক রাহমাতুল্লাহি আলাইহির ছাত্র, ইমাম আহমদ বিন হাম্বল রাহমাতুল্লাহি আলাইহির ওস্তাদ ও ইমাম বোখারী রাহমাতুল্লাহি আলাইহির দাদা ওস্তাদ, তিনি স্বীয় গ্রন্থ “আল মোসান্নাফে” একখানা হাদীস সংকলন করেন। পরবর্তীতে ইমাম কাসতুলানী রাহমাতুল্লাহি আলাইহি স্বীয় গ্রন্থ “মাওয়াহেবুল লাদুনিয়্যায়”, ইমাম যুরকানী রাহমাতুল্লাহি আলাইহি “শরহুল মাওয়াহেবুল লাদুনিয়্যায়”, ইউসুফ নাবহানী রাহমাতুল্লাহি আলাইহি “আনোয়ারে মোহাম্মদীয়ায়”, হালভী রাহমাতুল্লাহি আলাইহি “আসসিরাতুল হালভিয়্যায়”, ইমাম বায়হাকী রাহমাতুল্লাহি আলাইহি “দালায়েলুন নবুওয়াতে”, আব্দুল হক মোহাদ্দেস দেহলভী রাহমাতুল্লাহি আলাইহি “মাদারেজুন নবুওয়াতে”, আজলুনী রাহমাতুল্লাহি আলাইহি “কাশফুল খিফাতে” উক্ত হাদীসখানা সংকলন করেন। হাদীসখানা নিম্নরুপঃ\nعَنْ جَابِرِبْنِ َعبْدِ اللهِ رَضِيَ اللهُ عَنْهُ قَالَ قُلْتُ يَا رَسُوْلَ اللهِ صَلَّي اللهُ عَلَيْهِ وَسَلَّمَ بِاَبِي اَنْتَ وَ اُمِّي اَخْبِرْنِي عَنْ اَوَّلَ شَيٍ خَلَقَهُ اللهُ تَعَلَي قَبْلَ الْاَشْيَاِء قَالَ يَا جَابِرُ اِنَّ اللهَ تَعَالَي خَلَقَ قَبْلَ الْاَشْيَاءِ نُورَ نَبِيِّكَ مِنْ نُوْرِهِ فَجَعَلَ ذلِكَ النُّورُ يَدُوْرُ بِاالْقُدْرَةِ حَيْثُ شَاءَ اللهُ تَعَالَي وَلَمُ يَكُنْ فِي ذلِكَ الوَقْتِ لَوْحٌ وَلَا قَلَمٌ وَلَا جَنَّتٌ وَلَا نَارٌ وَلَا مَلَكٌ وَلَا سَمَاءٌ وَلَا اَرْضٌ وَلَا شَمْسٌ وَلَا قَمَرٌ وَلَا جِنِّيٌّ وَلَا اِنْسِيٌِّ\n\nঅর্থাৎ- “হযরত যাবের ইবনে আব্দুল্লাহ রাদিয়াল্লাহু আনহু বলেন আমি রাসুলুল্লাহ সাল্লাল্লাহু আলাইহি ওয়া সাল্লামকে জিজ্ঞাসা করলাম, হে আল্লাহর রাসুল! আমার পিতা মাতা আপনার উপর উৎসর্গীত হোক, আমাকে জানান সর্বপ্রথম সমস্ত বস্তুর পূর্বে আল্লাহ পাক কোন বস্তুকে সৃষ্টি করেছেন? নবী করীম সাল্লাল্লাহু আলাইহি ওয়া সাল্লাম বললেন, আল্লাহ তায়ালা সর্বপ্রথম সমস্ত বস্তুর পূর্বে তার নিজ নূর হতে তোমার নবীর নূর সৃষ্টি করেছেন। তারপর আল্লাহ তায়ালার ইচ্ছা অনুযায়ী ঐ নূর পরিভ্রমণ করতে থাকে। আর ঐ সময় ছিলো না কোন লউহ মাহফুজ, ছিলো না কলম, ছিলো না বেহেস্ত, ছিলো না দোযখ, ছিলো না ফিরিশতা, ছিলো না আসমান, ছিলো না জমিন, ছিলো না সূর্য্য, ছিলো না চন্দ্র, ছিলো না জিন, ছিলো না মানব।” \n\nউক্ত হাদীসে বর্ণিত مِنْ نُوْرِهِ বা তাঁর নিজ নূর হতে শব্দটির ব্যাখ্যায় মোল্লা আলী ক্বারী রাহমাতুল্লাহি আলাইহি মিরকাত শরহে মিশকাতে লিখেছেন- ‘আয় মিন লামআতি নূরিহী’ অর্থাৎ- তাঁর আপন যাতি নূরের জ্যোতি দিয়ে নবীজিকে সৃষ্টি করেছেন। নবীজিকে সরাসরি আল্লাহর নূরের অংশ বললে শিরক হবে। \n\nএই হাদীস খানা দেওবন্দীদের মুরব্বী আশরাফ আলী থানবীও তদ্বীয় গ্রন্থ “নশরুত ত্বীবে” উল্লেখ করেন। দেওবন্দীদের আরও একাধিক মুরব্বী নবীজিকে নূর মেনে নিলেও তাদের পরবর্তী প্রজন্ম নবীজিকে নূর বলে স্বীকার করে না।\nপবিত্র কোরআনের সুরা আম্বিয়ার ১০৭ নং আয়াতে কারীমাও নবী পাক সাল্লাল্লাহু আলাইহি ওয়া সাল্লাম প্রথম সৃষ্টি বলে প্রমাণ করে-\nوَمَا أَرْسَلْنَاكَ اِلَّا رَحْمَةَ لِّلْعَالَمِيْنَ\n\u0027অর্থাৎ- “আমি আপনাকে জগত সমূহের জন্য রহমত স্বরুপ প্রেরণ করেছি।”\n\nআল্লাহ পাক নিজের ব্যাপারে বলেছেন رَبُّ الْعَالَمِيْنَ অর্থাৎ- “জগতসমূহের রব”, আর প্রিয় নবীর ব্যাপারে বলেছেন رَحْمَةَ لِّلْعَالَمِيْنَ অর্থাৎ- “জগতসমূহের রহমত”। আল্লাহ পাকের রবুবিয়াত যতটুকু জায়গার জন্য, প্রিয় নবী সাল্লাল্লাহু আলাইহি ওয়া সাল্লামের রহমতও ততটুকু জায়গার জন্য। কিন্তু এমন নয় যে, নবীজি মাত্র ৬৩ বছরের হায়াতে জিন্দেগীর সময়টুকুতেই তিনি রহমত। তাহলে তো পূর্ববর্তী এবং পরবর্তী সকল সৃষ্টি তাঁর রহমত থেকে বঞ্চিত হবে। সেক্ষেত্রে অত্র আয়াতের যথার্থতা থাকে না। অতএব, তিনি সকল সময়ের, সকল সৃষ্টির জন্যই রহমত। আর পৃথিবীর শুরু থেকে সকল সৃষ্টির জন্য রহমত হতে হলে তাদের পূর্বেই নবীজির অস্তিত্ব থাকা বাঞ্চনীয়। কেননা নবীজি সৃষ্টি না হলে বা তাঁর অস্তিত্ব না থাকলে তিনি রহমত হবেন কিভাবে? অতএব, বলা যায় যে, প্রতিটি সৃষ্টি তার অস্তিত্ব লাভ করার পর রব হিসেবে পেয়েছে আল্লাহকে এবং রহমত হিসেবে পেয়েছে নবী করীম সাল্লাল্লাহু আলাইহি ওয়া সাল্লামকে। এইভাবে ব্যাখ্যা করলেই এই আয়াতের যথার্থতা প্রমাণিত হয় এবং সাথে সাথে এও প্রমাণিত হয় যে প্রিয় নবী সাল্লাল্লাহু আলাইহি ওয়া সাল্লাম আল্লাহর প্রথম সৃষ্টি এবং নূরের সৃষ্টি। \n\nহযরত আলী রাদিয়াল্লাহু আনহু হতে বর্ণিত অপর এক হাদীসে নবী করীম সাল্লাল্লাহু আলাইহি ওয়া সাল্লাম এরশাদ করেন-\nكُنْتُ نُوْرًا بَيْنَ يَدَيِ رَ بِّي قَبْلَ خَلْقِ ادَمَ عَلَيْهِ الصَّلَوةُ والسَّلاَمْ بِأَرْبَعَةَ عَشَرَ أَلْفِ عَامٍ\nঅর্থাৎ- “আমি আদম সৃষ্টির চৌদ্দ হাজার বৎসর পূর্বে আমার প্রতিপালকের নিকট নূর হিসেবে বিদ্যমান ছিলাম।” (আল মাওয়াহেবুল লাদুনিয়্যা, বেদায়া ও নেহায়া, আনওয়ারে মোহাম্মদীয়া)\n\nপবিত্র কোরআনে নবী করীম সাল্লাল্লাহু আলাইহি ওয়া সাল্লাম যে নূর এবং তিনি যে প্রথম সৃষ্টি এই ব্যাপারে অনেক আয়াতে প্রত্যক্ষ ও পরোক্ষভাবে ইঙ্গিত করা হয়েছে। যেমন সুরা মায়েদার ১৫ নং আয়াতে ইরশাদ হচ্ছে-\nقَدْ جَاءَ كُمْ مِنَ اللهِ نُوْرٌ وَّ كِتَابٌ مُّبِيْنٌ\nঅর্থাৎ- “নিশ্চয়ই তোমাদের নিকট আল্লাহর পক্ষ থেকে নূর এবং প্রকাশ্য কিতাব এসেছে।”\n\nউল্লেখিত আয়াতে নূর দ্বারা হুজুরে পাক সাল্লাল্লাহু আলাইহি ওয়া সাল্লামকে বুঝানো হয়েছে। এই ব্যাখ্যা দিয়েছেন বিশিষ্ট সাহাবী হযরত আব্দুল্লাহ ইবনে আব্বাস রাদিয়াল্লাহু আনহু তদ্বীয় “তাফসীরে ইবনে আব্বাসে”, ইমাম জালালুদ্দিন সুয়ুতী রাহমাতুল্লাহি আলাইহি “তাফসীরে জালালাইনে”, ইমাম বাগভী রাহমাতুল্লাহি আলাইহি “মাআলিমুত তানযীলে”, ইমাম মাহমুদ আলুসী বাগদাদী রাহমাতুল্লাহি আলাইহি “তাফসীরে রুহুল মাআনীতে”, ইমাম ফখরুদ্দিন রাযী রাহমাতুল্লাহি আলাইহি “তাফসীরে কাবীরে”। এছাড়াও আরও অসংখ্য তাফসীর গ্রন্থে এই আয়াতে নূর দ্বারা হুজুর পাক সাল্লাল্লাহু আলাইহি ওয়া সাল্লামকে বুঝানো হয়েছে বলে স্বাব্যস্থ করা হয়েছে। \n\nপবিত্র কোরআন মাজীদের সুরা আনআমের ১৬৩ নং আয়াতে নবীজি প্রথম সৃষ্টি হওয়ার ইঙ্গিত রয়েছে-\nلَا شَرِيْكَ لَهُ وَ بِذَلِكَ اُمِرْتُ وَاَنَا اَوَّلُ الْمُسْلِمِيْنَ\nঅর্থাৎ- “তার (আল্লাহর) কোন শরীক নাই। আমার প্রতি এটাই হুকুম হয়েছে এবং আমিই সর্বপ্রথম মুসলিম।”\n\nঅত্র আয়াতে ‘আমিই সর্বপ্রথম মুসলিম’ এর দ্বারা ইঙ্গিত করে যে, তিনিই সর্বপ্রথম সৃষ্টি। কারণ যদি আদম আলাইহিস সালাম প্রথম সৃষ্ট মানুষ হতেন, তাহলে তো তিনিই হতেন প্রথম মুসলিম। \n\nএই আয়াতের ব্যাখ্যায় আল্লামা মাহমুদ আলুসী বাগদাদী রাহমাতুল্লাহি আলাইহি “তাফসীরে রুহুল মাআনীতে” বলেন-\nوَ قِيْلَ هذَا اِشَارَةُ اِلي قَوْلِه عَلَيْهِ الصَّلوةُ وَالسَّلَامْ اَوَّلُ مَا خَلَقَ اللهُ نُوْرِيْ-\nঅর্থাৎ- “আলোচ্য আয়াতের দ্বারা রাসুলে পাকের ঐ বানীর দিকে ইঙ্গিত করা হয়েছে যে, নবীজি বলেন- সর্বপ্রথম আল্লাহ তায়ালা আমার নূর সৃষ্টি করেছেন।” \n\nএ প্রসঙ্গে আরেকখানা হাদীস এসেছে যা ইমাম কাসতুলানী রাহমাতুল্লাহি আলাইহি “মাওয়াহেবুল লাদুনিয়্যাতে”, আল্লামা মাহমুদ আলুসী বাগদাদী রাহমাতুল্লাহি আলাইহি “তাফসীরে রুহুল মাআনীতে”, আজলুনী রাহমাতুল্লাহি আলাইহি “কাশফুল খিফাতে” উল্লেখ করেন-\nكُنْتُ اَوَّلَ النَّبِيِّيْنَ فيِ الْخَلْقِ وَاخِرِهِمْ فيِ الْبَعْثِ\nঅর্থাৎ- “সৃষ্টির দিক থেকে আমি ছিলাম সকল নবীর প্রথম নবী। আর প্রেরণের দিকে থেকে আমি হলাম নবীগণের শেষ নবী।”\n\nইমাম বায়হাকী এবং ইবনু আসাকীর আরেকখানা হাদীস বর্ণনা করেন-\nعَنْ اَبِي هُرَيْرَةَ اَنَّ رَسُوْلَ اللهِ صَلَّي اللهُ عَلَيْهِ وَسَلَّمَ قَالَ لَمَّا خَلَقَ اللهُ ادَمَ اَرَاهُ بُنَيَّه فَجَعَلَ يَري فَضَائِلَ بَعْضُهُمْ عَلَي بَعْضٍ فَرَاي نُوْرًا سَاطِعًا فِي أَسْفَلِهِمْ فَقَالَ يَا رَبُّ مَنْ هذَا قَالَ هذَا اِبْنُكَ اَحْمَدُ وَهُوَ اَوَّلُ وَهُوَ اخِرُ وَهُوَ اَوَّلُ شَافِعٍ\t\nঅর্থাৎ- “হযরত আবু হুরায়রা রাদিয়াল্লাহু আনহু হতে বর্ণিত যে, নিশ্চয়ই আল্লাহর রাসুল ইরশাদ করেন যখন আল্লাহ তায়ালা হযরত আদম আলাইহিস সালামকে সৃষ্টি করলেন, তখন তাকে তার সন্তানদিগকে দেখালেন। অতঃপর হযরত আদম আলাইহিস সালাম তাদের একের উপর অন্যের শ্রেষ্ঠত্ব অবলোকন করতে লাগলেন। অবশেষে তিনি তার বংশধরদের মধ্যে একটি চমকদার নূর দেখতে পেলেন এবং জিজ্ঞাসা করলেন- হে রব, এটি কে? আল্লাহ বললেন- এ তোমার আওলাদ “আহমাদ”। তিনি (সৃষ্টির দিক থেকে) সর্বপ্রথম এবং (প্রেরণের দিক থেকে) শেষ। তিনিই সর্বপ্রথম শাফায়াতকারী।” (দালায়েলুন নবুওয়াত, খাসায়েসুল কুবরা, মাওয়াহেবুল লাদুনিয়া)\n\nআল্লামা ইবনে কাসির “আল বিদায়া ওয়ান নিহায়াতে” এবং ইমাম হাকেম “আল মুসতাদরাক” গ্রন্থে নবীজির সম্মাণিত চাচা ও সাহাবী হযরত আব্বাস রাদিয়াল্লাহু আনহুর একখানা কাসিদা উল্লেখ করেন। একবার হযরত আব্বাস রাদিয়াল্লাহু আনহু হুজুরে পাক সাল্লাল্লাহু আলাইহি ওয়া সাল্লামের দরবারে আরজ করেন, ইয়া রাসুলাল্লাহ! আমি আপনার শানে কিছু কাসীদা পাঠ করতে চাই। তখন নবীজি ফরমান- ঠিক আছে পড়ুন। অতঃপর হযরত আব্বাস রাদিয়াল্লাহু আনহু পড়তে লাগলেন-\nوَاَنْتَ لَمَّا وُلِدْتَ اَشْرَقَتِ الْاَرْضُ وَضَائَتْ بِنُوْرِكَ الْاُفُقُ\nঅর্থাৎ- “আর যখন আপনি আগমন করলেন, পৃথিবী আলোকিত হয়ে গেল এবং আপনার নূরে আলোকিত হয়ে গেল চতুর্দিক।” \nউপরোক্ত দলিল সমূহের ভিত্তিতে একথা প্রমাণিত হয় যে হুজুরে পাক সাল্লাল্লাহু আলাইহি ওয়া সাল্লাম আল্লাহ পাকের প্রথম সৃষ্টি এবং তিনি আল্লাহ পাকের জাতি নূরের জ্যোতি হইতে পয়দা। আর এই বৈশিষ্ঠ্যের দ্বারা আল্লাহ পাক তাঁর হাবীবকে পৃথিবীর সমস্ত সৃষ্টি থেকে আলাদা মর্যাদা দিলেন। তবে পবিত্র কোরআনের আয়াত দ্বারা অনেকের মনে কিছুটা সংশয়ের সৃষ্টি হয়। সুরা কাহাফে ১১০ নং আয়াতে আল্লাহ পাক বলেন-\nقُلْ اِنَّمَا أَنَا بَشَرٌ مِّثْلُكُمْ\nঅর্থাৎ- “হে নবী আপনি বলুন- আমি তোমাদের মতোই একজন বাশার (মানুষ)।”\n\nএই আয়াত দ্বারা নবী পাক সাল্লাল্লাহু আলাইহি ওয়া সাল্লাম বাহ্যত আমাদের মতোই মানুষ বলা হয়েছে। কিন্তু তা নবীজির নূর হওয়ার দাবীকে ভুল প্রমাণ করে না। কেননা পৃথিবীর শুরু থেকে কেয়ামত পর্যন্ত সকল মানুষ একইভাবে সৃষ্টি হলেও কিছু ব্যতিক্রমও লক্ষ্য করা যায়। যেমন-\n১। হযরত আদম আলাইহিস সালাম সরাসরি মাটি থেকে সৃষ্টি। \n২। হযরত হাওয়া আলাইহিস সালাম বাবা আদমের বাম পাঁজরের হাড় থেকে সৃষ্টি। \n৩। হযরত ঈসা আলাইহিস সালামের সৃষ্টি হয়েছেন হযরত জিবরাঈল আলাইহিস সালামের ফুতকার থেকে।\n\nহযরত ঈসা আলাইহিস সালামের সৃষ্টি সম্পর্কে পবিত্র কোরআনে কারীমের সুরা মারইয়ামের ১৯-২১ নং আয়াতে বর্ণনা এসেছে, জিবরাঈল আলাইহিস সালাম হযরত মরিয়মের কাছে এসে বললেন-\nقَالَ اِنَّمَا أَنَا رَسُوْلُ رَبِّكِ لِأَهَبَ لَكِ غُلاَمًا زَكِيًّا- قَالَتْ أَنَّي يَكُوْنُ غُلاَمٌ وَلَمْ يَمْسَسْنِي بَشَرٌ وَلَمْ أَكُ بَغِيًّا- قَالَ كَذلِكِ قَالَ رَبُّكِ هُوَ عَلَيَّ هَيِّنٌ وَلِنَجْعَلَهُ أَيَةً لِّلنَّاسِ وَرَحْمَةً مِّنَّا وَكَانَ أَمْرًا مَّقْضِيًّا\nঅর্থাৎ- “তিনি বললেন- আমি তোমার পালনকর্তা প্রেরিত। আমি তোমাকে এক পুত্র সন্তান দান করে যাবো। হযরত মরিয়ম বললেন- কিরুপে আমার পুত্র হবে, যখন কোন মানব আমাকে স্পর্শ করেনি এবং আমি ব্যভিচারিনীও নই। হযরত জিবরাঈল আলাইহিস সালাম বললেন- এমনিতেই হবে। তোমার পালনকর্তা বলেছেন, এটা আমার জন্য সহজ সাধ্য এবং আমি তাকে মানুষের জন্য একটি নিদর্শন ও আমার পক্ষ থেকে অনুগ্রহ স্বরুপ করতে চাই। এটা তো এক স্থিরীকৃত ব্যাপার।”\n\nহযরত ঈসা আলাইহিস সালামের মাতা বিবি মরিয়ম আলাইহিস সালাম অবিবাহিত ছিলেন। সেই কুমারী অবস্থায় হযরত জিবরাঈল আলাইহিস সালামের ফুতকারের মাধ্যমে আল্লাহ পাক তার গর্ভে সন্তান দান করেন। আল্লাহ পাক চাইলে কী না করতে পারেন?\n\nআল্লাহ পাক যে হযরত ঈসা আলাইহিস সালামকে পিতা ছাড়া সৃষ্টি করলেন তার পেছনে বিরাট রহস্য লুকায়িত। এই রহস্যের ভেদ আল্লাহই সবচেয়ে ভালো জানেন। হযরত আদম হাওয়ার পর থেকে আজ পর্যন্ত এই পৃথিবীর শত শত কোটি মানুষ একভাবে পিতা মাতার মাধ্যমে দুনিয়াতে আসলো মাঝখানে হযরত ঈসা আলাইহিস সালামকে আল্লাহ এমন ব্যতিক্রমী ভাবে দুনিয়াতে পাঠানোর কারণ কী? এর কারণ সম্ভবত এমন হতে পারে যে, যারা প্রিয় নবী সাল্লাল্লাহু আলাইহি ওয়া সাল্লামের নূর হওয়া নিয়ে সন্দেহ প্রকাশ করবে তাদের জন্য আল্লাহ পাক একটি বার্তা দিয়েছেন এই রকম যে, আমি যেমন স্বাভাবিক প্রক্রিয়ায় মানুষ তৈরি করতে পারি, তেমনি আমি স্বাভাবিকের ব্যতিক্রমও করতে পারি। হযরত ঈসা আলাইহিস সালামকে যেমন পিতা ছাড়া একটি ফুতকার থেকে তৈরি করতে পারি, তেমনি পিতা মাতার মাধ্যমে স্বাভাবিক মানুষের পরিবর্তে নূরের মানুষও তৈরি করতে পারি। এবং এটা আমার জন্য বেশ সহজ সাধ্য ব্যাপার। \n\nহযরত ঈসা আলাইহিস সালাম স্বাভাবিক মানব সৃষ্টি থেকে ভিন্ন ভাবে সৃষ্টি হয়েও তিনি কিন্তু মানুষ। ঠিক তেমনি ভাবে হুজুর পাক সাল্লাল্লাহু আলাইহি ওয়া সাল্লাম নূরের সৃষ্টি হলেও বাশার বা মানুষ হওয়াতে কোন বাধা নেই। আবার বাশার বা মানুষ হলেও নূরের তৈরি হওয়াতে কোন বাধা নেই। কারণ ব্যতিক্রমী দৃষ্টান্ত তো আল্লাহ পাকের সৃষ্টি জগতের মধ্যেই বিদ্যমান। এখানে একটি ব্যাপার লক্ষণীয় যে, \n১। সকল মানুষকে মাটির তৈরি বলা হলেও একমাত্র হযরত আদম আলাইহিস সালামের দেহই সরাসরি মাটি দ্বারা তৈরি। আবার আদম আলাইহিস সালামের দেহ মাটি দ্বারা তৈরি হলেও তাঁর শরীরে কিন্তু মাটি ছিলো না। সেই মাটিকে আল্লাহ পাক রুপান্তর করে হাড়, গোশত এবং চামড়ার সমন্বয়ে একটি দেহ তৈরি করলেন। \n২। আমাদের দেহ কিন্তু সরাসরি মাটি দ্বারা তৈরি না বরং শুক্রানু থেকে সৃষ্টি। কিন্তু আমাদের দেহও হযরত আদম আলাইহিস সালামের মতোই একই রকম হাড়, গোশত এবং চামড়ার সমন্বয়ে তৈরি।\n৩। হযরত হাওয়া আলাইহিস সালাম কিন্তু মাটি থেকেও সৃষ্টি না, শুক্রানু থেকেও সৃষ্টি না বরং তিনি বাবা আদমের বাম পাজড়ের হাড় থেকে সৃষ্টি। অথচ হযরত হাওয়া আলাইহাস সালামের দেহও কিন্তু একই রকম হাড়, গোশত এবং চামড়ার সমন্বয়ে তৈরি। \n৪। আবার হযরত ঈসা আলাইহিস সালাম কিন্তু মাটি থেকেও সৃষ্টি না, শুক্রানু থেকেও সৃষ্টি না, কারো হাড় থেকেও সৃষ্টি না বরং তিনি হযরত জিবরাঈল আলাইহিস সালামের ফু থেকে সৃষ্টি। অথচ হযরত ঈসা আলাইহিস সালামের দেহও কিন্তু একই রকম হাড়, গোশত এবং চামড়ার সমন্বয়ে তৈরি। \n\nঅর্থাৎ সৃষ্টির উপাদান যাই হোক না কেন তা থেকে হাড়, গোশত ও চামড়ার মানব দেহ তৈরি করা আল্লাহর জন্য খুবই সহজ। অতএব নবী পাক সাল্লাল্লাহু আলাইহি ওয়া সাল্লামের দেহে হাড়, গোশত এবং চামড়া থাকলেও তাঁর সৃষ্টির উপাদান নূর। যেমন বেহেশতের হুর নূরের তৈরি হলেও তাদের দেহেও হাড়, গোশত এবং চামড়া থাকবে। একটু ব্যাপক ভাবে চিন্তুা করলে হিসাব খুব সহজে মিলে যায়। নবীজিকে নূর মানতে কোন বাধা থাকে না। \n\nঅবশেষে নবীপাকের সৃষ্টি রহস্য সম্পর্কে এই কথা বলা যায় যে, তিনি বাহ্যত আমাদের মতো বাশার বা মানুষ কিন্তু হাকীকতে তিনি নূর।\n\nপ্রকাশিতে আপন জাতে\nসৃজিলেন রব তোমারি নূর,\nকুল কায়েনাত তোমা হতে\nতুমি হাবিব আপন প্রভুর।﻿"
  },
  {
    "1": "ময়ুর রূপে নূরে মোহাম্মদী",
    "2": "আল্লাহ পাক তাঁর হাবিবের নূর মোবারক সৃষ্টি করার পরে সেই নূর থেকে একে একে আরশ-কুরসী, লৌহ-কলম, আসমান-জমিন, বেহেস্ত-দোযখ, ফিরিশতা ইত্যাদি সৃষ্টি করলেন। অতঃপর প্রিয় হাবীবের নূরকে ময়ূর রুপ দান করে তা ‘শাজারাতুল ইয়াকীন’ নামক বৃক্ষে রেখেছিলেন ৭০ হাজার বছর। এ প্রসঙ্গে ইমাম আঃ রাজ্জাক “আল মুসান্নাফে” এবং ইমাম গায্যালী “দাকায়েকুল আখবারে” একখানা হাদীস উল্লেখ করেন।\n\nعَنْ مَّعْمَرٍ عَنِ الزُّهْرِيْ عَنِ السَّائِبِ بْنِ يَزِيْدَ قَالَ اِنَّ اللهَ تَعَالي خَلَقَ شَجَرَةً وَّلَهَا اَرْبَعَةُ اَغْصَانٍ فَسَمَّاهَا شَجَرَةَ الْيَقِيْنِ ثُمَّ خَلَقَ نُوْرَ مُحَمَّدٍ صَلَّي اللهُ عَلَيْهِ وَسَلَّمَ فِي حِجَابٍ مِّنْ دُرَّةٍ بَيْضَاءَ مِثْلُهُ كَمَثَلِ الطَّوُوسِ وَوَضَعَهُ عَلي تِلْكَ الشَّجَرَةِ فَسَبَّحَ عَلَيْهَا مِقْدَارَ سَبْعِيْنَ أَلْفَ عَامٍ ثُمَّ خَلَقَ مِرْاَةُ الْحَيَاءِ وَوَضَعَهَا بِاِسْتِقْبَالِه فَلَمَّا نَظَرَ الطَّاوُوسُ فِيْهَا رَأَي صُوْرَتَه أَحْسَنُ صُوْرَةٍ وَأَرِيْنَ هَيْئَةٍ فَاسْتَحِي مِنَ اللهِ فَسَجَدَ خَمْسَ مَرَّاتٍ فَصَارَتُ عَلَيْهَا تِلْكَ الشَّجَرَاتِ فَرْضًا مُّوَقَّتًا فَاَمَرَ اللهُ تَعَالي بِخَمْسِ صَلَواتِ عَلَي النَّبِيِّ صَلّي اللهُ عَلَيْهِ وَسَلَّمَ وَاُمَّتِه ..... (الخ) \n\nঅর্থাৎ- “হযরত সায়েব বিন ইয়াজিদ বলেন নিশ্চয়ই আল্লাহ তায়ালা চার শাখা বিশিষ্ট একটি বৃক্ষ তৈরী করে এর নাম রাখলেন ‘শাজারাতুল ইয়াকীন’। অতঃপর নূরে মোহাম্মদী সাল্লাল্লাহু আলাইহি ওয়া সাল্লামকে শ্বেত মুতীর পর্দায় ময়ুররুপে গঠন করলেন এবং তা ঐ বৃক্ষে স্থাপন করলেন। অতঃপর সেখানে ৭০ হাজার বছর পর্যন্ত নূরে মোহাম্মদী সাল্লাল্লাহু আলাইহি ওয়া সাল্লাম আল্লাহর তাসবীহ পাঠরত ছিলেন। অতঃপর আল্লাহ তায়ালা লজ্জার আয়না সৃষ্টি করে তার সামনে রাখলেন। আর যখন ঐ আয়নায় ময়ুররুপী নূরে মোহাম্মদী সাল্লাল্লাহু আলাইহি ওয়া সাল্লাম স্বীয় আকৃতিকে অত্যধিক সৌন্দর্যমন্ডিত দেখলেন, তখন তিনি আল্লাহর নিকট লজ্জিত হয়ে পাঁচবার সিজদা করলেন। আর এজন্যেই পরবর্তীতে মেরাজ রজনীতে আল্লাহ তায়ালা নবী করীম সাল্লাল্লাহু আলাইহি ওয়া সাল্লাম এবং তার উম্মতের জন্য পাঁচ ওয়াক্ত নামাজ ফরজ করে দিলেন।” \nআল্লাহ তায়ালা নূরে মোহাম্মদী থেকে সকল নবীর নূর সৃজন করে তার প্রতি দৃষ্টি নিক্ষেপ করা মাত্র নবীদের রুহ সৃষ্টি হয়ে সমস্বরে বলে উঠল-  \nلَا اِلهَ اِلَّا اللهُ مُحَمَّدُ رَّسُوْلُ الله\nলা ইলাহা ইল্লাল্লাহু মুহাম্মাদুর রাসুলুল্লাহ।\n\nঅনন্তর আল্লাহ পাক হুজুর পাক সাল্লাল্লাহু আলাইহি ওয়া সাল্লামকে নামাযরত অবস্থায় লাল আকীক পাথরের একটি প্রদীপ বা ফানুসের ভিতর বসিয়ে রাখেন। অতঃপর নবীগণের আত্নাসমূহ নূরে মোহাম্মদীকে এক লাখ বছর তাওয়াফ বা প্রদক্ষিণ করে আল্লাহর শুকরিয়া আদায় করেন। (দাকায়েকুল আখবার)\n\nসৃজন করে তোমারি নূর\nময়ুর রুপ দিলেন তাতে, \nছিলে সত্তর হাজার বছর\nশাজারাতুল ইয়াকীনেতে।"
  },
  {
    "1": "তারকা রূপে নূরে মোহাম্মদী",
    "2": "তারকা রুপে নূরে মোহাম্মদী\nআল্লাহ রাব্বুল আলামীন তাঁর প্রিয় হাবিবের নূরকে সৃষ্টি করে দুনিয়াতে প্রেরণের পূর্বে কখনো ময়ূর রূপে কখনো তারকা রূপে রেখেছেন। পবিত্র কোরআন মজিদের সুরা তাওবার ১২৮ নং আয়াত-\nلَقَدْ جَاءَ كُمْ رَسُوْلٌ \nঅর্থাৎ- “তোমাদের নিকট এক মহান রাসুলের আগমন হয়েছে।” \n\nএই আয়াতের তাফসিরে আল্লামা ইসমাইল হাক্কী রাহমাতুল্লাহি আলাইহি “তাফসীরে রুহুল বায়ানে” নবী করীম সাল্লাল্লাহু আলাইহি ওয়া সাল্লাম কোথা থেকে আসলেন সে সম্পর্কে হযরত আবু হুরায়রা রাদিয়াল্লাহু আনহু থেকে নিন্মোক্ত হাদীস বর্ণনা করেন। \nعَنْ اَبِيْ هُرَيْرَةَ رَضِيَ اللهُ عَنْهُ أَنَّ رَسُوْلَ اللهِ صَلَّي اللهُ عَلَيْهِ وَسَلَّمَ سَأَلَ جِبْرِيْلَ عَلَيْهِ السَّلَامُ فَقَالَ يَا جِبْرَائِيْلُ كَمْ عُمْرُكَ مِنَ السِّنِيْنَ فَقَالَ يَا رَسُوْلَ اللهِ لَسْتُ اَعْلَمْ غَيْرَ اَنَّ فِي الْحِجَابِ الرَّبِعِ نَجْمًا يَّطْلَعُ فِي كُلِّ سَبْعِيْنَ اَلْفَ سَنَتٍ مَّرَّةً رَأَيْتُهُ اِثْنَيْنِ وَسَبْعِيْنَ اَلْفَ مَرَّةً فَقَالَ يَا جِبْرَائِيْلُ وَعِزَّةِ رَبِّي اَنَا ذلِكَ الْكَوْكَبُ\n\nঅর্থাৎ- “একদিন নবী করীম সাল্লাল্লাহু আলাইহি ওয়া সাল্লাম কথা প্রসঙ্গে হযরত জিবরাঈল আলাইহিস সালামকে তার বয়স সম্পর্কে জিজ্ঞেস করলেন- হে জিবরাঈল তোমার বয়স কত? তদুত্তরে হযরত জিবরাঈল আলাইহিস সালাম বললেন- আমি জানি না, তবে আমি শুধু এতটুকু জানি যে, নূরের চতুর্থ হিজাবে একটি উজ্জল তারকা ৭০ হাজার বছর পরপর একবার উদিত হতো। (অর্থাৎ সত্তর হাজার বৎসর উদিত অবস্থায় এবং সত্তর হাজার বৎসর অস্তমিত অবস্থায় ঐ তারকাটি বিরাজমান থাকত)। আমি ঐ তারকাটিকে ৭২ হাজার বার উদিত হতে দেখেছি। তখন নবী করীম সাল্লাল্লাহু আলাইহি ওয়া সাল্লাম বললেন- খোদার শপথ আমি ছিলাম ঐ তারকা।” \n\nএই হাদীসখানা আল্লামা বোরহানুদ্দিন হালভীর “সিরাতে হালভীয়্যাতে” এবং আল্লামা ইউসুফ নাবহানীর “জাওয়াহিরুল বিহারেও” উল্লেখ করা হয়েছে। \n\nহিসাব করলে দেখা যায় যে, ঐ তারকাটি পাঁচশত চার কোটি বছর উদীয়মান অবস্থায় এবং পাঁচশত চার কোটি বছর অস্তমিত অবস্থায় ছিল। অর্থাৎ মোট এক হাজার আট কোটি বছর নূরে মোহাম্মদী তারকারুপে ছিল। এবং তা অবলোকন করেছিলেন স্বয়ং জিবরাঈল আলাইহিস সালাম। উক্ত হাদীসের আলোকে নবী পাকের মহান শান ও মানের ব্যাপারে কয়েকটি বিষয় স্পষ্ট হয়েছে। \n১। জিবরাঈল ফেরেশতা সৃষ্টির বহু আগেই নূরে মোহাম্মদী সৃষ্টি হয়েছিলো। \n২। প্রিয় নবী সাল্লাল্লাহু আলাইহি ওয়া সাল্লাম দুনিয়াতে আগমণের পূর্বের অবস্থা সম্পর্কে সম্পূর্ণ অবগত। অথচ আমরা দুনিয়ায় আসার আগে কী অবস্থায় ছিলাম তার কিছুই জানি না। তাহলে নবীজি কী করে আমাদের মতো হলেন?\n৩। নবীজি এমন অনেক কিছু জানেন যা জিবরাঈল ফেরেশতা জানেন না। অতএব, যারা দাবী করেন জিবরাঈল আলাইহিস সালাম নবীজির শিক্ষক, তাদের দাবী ভুল।\n\nতারকা রুপ নিয়ে তুমি\nশত কোটি বছর ছিলে,\nতোমার শানের বহিঃপ্রকাশ\nদেখে হযরত জীবরাইলে।﻿"
  },
  {
    "1": "নবুওয়াতের সূচনা",
    "2": "আল্লাহ রাব্বুল আলামীন তাঁর প্রিয় হাবিবের নূরকে সৃষ্টি করে দুনিয়াতে প্রেরণের পূর্বে কখনো ময়ূর রূপে কখনো তারকা রূপে রেখেছেন। পবিত্র কোরআন মজিদের সুরা তাওবার ১২৮ নং আয়াত-\nلَقَدْ جَاءَ كُمْ رَسُوْلٌ \nঅর্থাৎ- “তোমাদের নিকট এক মহান রাসুলের আগমন হয়েছে।” \n\nএই আয়াতের তাফসিরে আল্লামা ইসমাইল হাক্কী রাহমাতুল্লাহি আলাইহি “তাফসীরে রুহুল বায়ানে” নবী করীম সাল্লাল্লাহু আলাইহি ওয়া সাল্লাম কোথা থেকে আসলেন সে সম্পর্কে হযরত আবু হুরায়রা রাদিয়াল্লাহু আনহু থেকে নিন্মোক্ত হাদীস বর্ণনা করেন। \nعَنْ اَبِيْ هُرَيْرَةَ رَضِيَ اللهُ عَنْهُ أَنَّ رَسُوْلَ اللهِ صَلَّي اللهُ عَلَيْهِ وَسَلَّمَ سَأَلَ جِبْرِيْلَ عَلَيْهِ السَّلَامُ فَقَالَ يَا جِبْرَائِيْلُ كَمْ عُمْرُكَ مِنَ السِّنِيْنَ فَقَالَ يَا رَسُوْلَ اللهِ لَسْتُ اَعْلَمْ غَيْرَ اَنَّ فِي الْحِجَابِ الرَّبِعِ نَجْمًا يَّطْلَعُ فِي كُلِّ سَبْعِيْنَ اَلْفَ سَنَتٍ مَّرَّةً رَأَيْتُهُ اِثْنَيْنِ وَسَبْعِيْنَ اَلْفَ مَرَّةً فَقَالَ يَا جِبْرَائِيْلُ وَعِزَّةِ رَبِّي اَنَا ذلِكَ الْكَوْكَبُ\n\nঅর্থাৎ- “একদিন নবী করীম সাল্লাল্লাহু আলাইহি ওয়া সাল্লাম কথা প্রসঙ্গে হযরত জিবরাঈল আলাইহিস সালামকে তার বয়স সম্পর্কে জিজ্ঞেস করলেন- হে জিবরাঈল তোমার বয়স কত? তদুত্তরে হযরত জিবরাঈল আলাইহিস সালাম বললেন- আমি জানি না, তবে আমি শুধু এতটুকু জানি যে, নূরের চতুর্থ হিজাবে একটি উজ্জল তারকা ৭০ হাজার বছর পরপর একবার উদিত হতো। (অর্থাৎ সত্তর হাজার বৎসর উদিত অবস্থায় এবং সত্তর হাজার বৎসর অস্তমিত অবস্থায় ঐ তারকাটি বিরাজমান থাকত)। আমি ঐ তারকাটিকে ৭২ হাজার বার উদিত হতে দেখেছি। তখন নবী করীম সাল্লাল্লাহু আলাইহি ওয়া সাল্লাম বললেন- খোদার শপথ আমি ছিলাম ঐ তারকা।” \n\nএই হাদীসখানা আল্লামা বোরহানুদ্দিন হালভীর “সিরাতে হালভীয়্যাতে” এবং আল্লামা ইউসুফ নাবহানীর “জাওয়াহিরুল বিহারেও” উল্লেখ করা হয়েছে। \n\nহিসাব করলে দেখা যায় যে, ঐ তারকাটি পাঁচশত চার কোটি বছর উদীয়মান অবস্থায় এবং পাঁচশত চার কোটি বছর অস্তমিত অবস্থায় ছিল। অর্থাৎ মোট এক হাজার আট কোটি বছর নূরে মোহাম্মদী তারকারুপে ছিল। এবং তা অবলোকন করেছিলেন স্বয়ং জিবরাঈল আলাইহিস সালাম। উক্ত হাদীসের আলোকে নবী পাকের মহান শান ও মানের ব্যাপারে কয়েকটি বিষয় স্পষ্ট হয়েছে। \n১। জিবরাঈল ফেরেশতা সৃষ্টির বহু আগেই নূরে মোহাম্মদী সৃষ্টি হয়েছিলো। \n২। প্রিয় নবী সাল্লাল্লাহু আলাইহি ওয়া সাল্লাম দুনিয়াতে আগমণের পূর্বের অবস্থা সম্পর্কে সম্পূর্ণ অবগত। অথচ আমরা দুনিয়ায় আসার আগে কী অবস্থায় ছিলাম তার কিছুই জানি না। তাহলে নবীজি কী করে আমাদের মতো হলেন?\n৩। নবীজি এমন অনেক কিছু জানেন যা জিবরাঈল ফেরেশতা জানেন না। অতএব, যারা দাবী করেন জিবরাঈল আলাইহিস সালাম নবীজির শিক্ষক, তাদের দাবী ভুল।\n\nতারকা রুপ নিয়ে তুমি\nশত কোটি বছর ছিলে,\nতোমার শানের বহিঃপ্রকাশ\nদেখে হযরত জীবরাইলে।﻿"
  },
  {
    "1": "রুহের জগতে নবীগণের আনুগত্যের অঙ্গীকার",
    "2": "হুজুরে আকরাম সাল্লাল্লাহু আলাইহি ওয়া সাল্লাম নবীদের মধ্যে সকলের শেষে দুনিয়াতে আগমন করলেও মূলতঃ সৃষ্টির শুরু থেকেই তিনি নবী ছিলেন। নবীজির ৪০ বছর বয়সে জিবরাঈল আলাইহিস সালাম যে ওহী নিয়ে আসলেন তা ছিলো আসমানী কিতাব ‘কোরআন’ নাযিলের সূচনা, নবুওয়াতের সূচনা নয়। অনেক নির্ভরযোগ্য হাদীসে প্রিয় নবী সাল্লাল্লাহু আলাইহি ওয়া সাল্লামের নবুওয়াতের সূচনার ব্যাপারে তাঁর স্পষ্ট বক্তব্য রয়েছে।  যেমন- \nহযরত আবু হুরায়রা রাদিয়াল্লাহু আনহু বর্ণনা করেন-\nقَالُوا يَا رَسُوْلَ اللهِ مَتَي وَجَبَتْ لَكَ النُّبُوَّةُ قَالَ وَاَدَمُ بَيْنَ الرُّوْحُ وَالْجَسَدِ\t\nঅর্থাৎ- “লোকেরা রাসুলুল্লাহ সাল্লাল্লাহু আলাইহি ওয়া সাল্লামকে জিজ্ঞাসা করলো, হে আল্লাহর রাসুল সাল্লাল্লাহু আলাইহি ওয়া সাল্লাম নবুওয়াতের সৌভাগ্য আপনি কবে অর্জন করলেন? নবী করীম সাল্লাল্লাহু আলাইহি ওয়া সাল্লাম বললেন, হযরত আদম আলাইহিস সালাম যখন রুহ এবং দেহের মাঝখানে ছিলেন তখন।” (তিরমিযী, দালায়েলুন নবুওয়াত, কাশফুল খিফা)\n\nএ প্রসঙ্গে ইমাম তাবরানী “আল মুজামুল কাবীরে”, আহমদ বিন হাম্বল “আল মুসনাদে”, ইবনে আবি শায়বা “আলমুসান্নাফে” হযরত মাইসারা রাদিয়াল্লাহু আনহু থেকে একখানা হাদীস বর্ণনা করেন-\nقُلْتُ يَا رَسُوْلَ اللهِ مَتَي كُتِبْتَ نَبِيًّا قَالَ رَسُوْلُ اللهِ وَاَدَمُ بَيْنَ الرُّوْحُ وَالْجَسَدِ ِ\nঅর্থাৎ- “আমি জিজ্ঞাসা করলাম, ইয়া রাসুলাল্লাহ! আপনার নবুওয়াত কখন নির্ধারিত হয়? তিনি জবাব দিলেন আদম যখন রুহ ও দেহের মাঝখানে ছিলেন।”\n\nএ প্রসঙ্গে আরেকখানা হাদীস এসেছে যা ইমাম কাসতুলানী রাহমাতুল্লাহি আলাইহি “মাওয়াহেবুল লাদুনিয়্যাতে”, আল্লামা মাহমুদ আলুসী বাগদাদী রাহমাতুল্লাহি আলাইহি “তাফসীরে রুহুল মাআনীতে”, আজলুনী রাহমাতুল্লাহি আলাইহি “কাশফুল খিফাতে” উল্লেখ করেন-\nكُنْتُ اَوَّلَ النَّبِيِّيْنَ فيِ الْخَلْقِ وَاخِرِهِمْ فيِ الْبَعْثِ\nঅর্থাৎ- “সৃষ্টির দিক থেকে আমি ছিলাম সকল নবীর প্রথম নবী। আর প্রেরণের দিকে থেকে আমি হলাম নবীগণের শেষ নবী।” \n\nনবুওয়াতের শুরু তুমি,\nআসলে দিতে সমাপনী।\nতোমায় শুরু, তোমায় শেষ\nতুমি সবার শিরোমণি।﻿"
  },
  {
    "1": "সকল নবীগণ ছিলেন প্রিয় নবীর বাহন",
    "2": "আল্লাহ পাক রাব্বুল আলামীন তাঁর প্রিয় হাবীবের মার্যাদাকে এতো উচ্চে স্থান দিয়েছেন যা আর কাউকে দেননি। তাইতো রুহের জগতে সকল নবীগণের কাছে থেকে প্রিয় হাবীবের ব্যাপারে অঙ্গীকার গ্রহণ করেন এই মর্মে যে, তাঁরা সকলে আল্লাহর হাবীব সাল্লাল্লাহু আলাইহি ওয়া সাল্লামের উপর ঈমান আনয়ন করবে এবং তাঁর আনুগত্য করবে। সেই ঘটনার দিকে ইঙ্গিত করে পবিত্র কোরআনের সুরা আল ইমরানের ৮১ নং আয়াতে আল্লাহ তায়ালা ইরশাদ করেন-\nوَاِذْ اَخَذَ اللهُ مِيْثَاقَ النَّبِيِّيْنَ لَمَا اتَيْتُكُمْ مِّنْ كِتبٍ وَّحِكْمَةٍ ثُمَّ خَاءَكُمْ رَسُوْلٌ مُّصَدِّقٌ لِّمَا مَعَكُمْ لَتُؤْمِنُنَّ بِه وَلَتَنْصُرُنَّهُ قَالَ ءَاَقْرَرْتُمْ وَاَخَذْتُمْ عَلي ذلِكُمْ اِصْرِيْ قَالُوا اَقْرَرْنَا قَالَ فَاشْهَدُوْا وَاَنَا مَعَكُمْ مِّنَ الشَّهِدِيْنَ \n\nঅর্থাৎ- “(হে প্রিয় নবী! স্মরণ করুন, ঐ সময়ের ঘটনা) আর যখন আল্লাহ তায়ালা সকল নবীদের থেকে প্রতিশ্রুতি গ্রহণ করেছিলেন এই বলে যে, আমি তোমাদেরকে কিতাব ও হেকমত যা দান করেছি, অতঃপর তোমাদের নিকট তোমাদের প্রাপ্ত এগুলোর সত্যতা প্রতিপাদনকারী কোন রাসুল আগমন করলে তোমরা অবশ্যই তাঁর প্রতি ঈমান আনবে এবং তাঁকে তাঁর দ্বীনের দাওয়াতী কাজে অবশ্যই সহযোগীতা করবে। তিনি (আল্লাহ) তাদেরকে জিজ্ঞাসা করলেন, তোমরা কি আমার এ কথার উপর ওয়াদা করছ এবং আমার প্রতিশ্রুতি গ্রহণ করে নিয়েছ? তাঁরা সকলে সমস্বরে বললেন, আমরা অঙ্গিকার করছি। তিনি বললেন, তাহলে তোমরা নিজেরা সাক্ষী থাকো আর আমি নিজেও তোমাদের সাক্ষী হয়ে রইলাম।”\nএই আয়াতে কারীমার দ্বারা বুঝা যায় যে, হযরত আদম আলাইহিস সালাম থেকে নবী করীম সাল্লাল্লাহু আলাইহি ওয়া সাল্লাম পর্যন্ত যতো নবী রাসুল পৃথিবীতে আগমন করেছেন, তাঁদের সকলের কাছ থেকেই আল্লাহ তায়ালা অঙ্গীকার গ্রহণ করেছিলেন। পৃথিবীতে এমন কোন নবী আগমন করেন নাই যার কাছে নবী পাক সাল্লাল্লাহু আলাইহি ওয়া সাল্লামের গুনাবলী সম্পর্কে বর্ণনা করা হয়নি এবং গুণাবলী বর্ণনার পর তাঁর কাছ থেকে অঙ্গীকার গ্রহণ করা হয়নি। ঐ অঙ্গীকারে বলা ছিলো যে, তুমি যখন শেষ নবীর যমানা পাবে তখন অবশ্যই তাঁর উপর ঈমান আনবে। \nএই প্রতিশ্রুতি মোতাবেক পৃথিবীতে যত নবী ও রাসুল আগমন করেছেন, সকল নবী ও রাসুলই আমাদের প্রিয় নবী সাল্লাল্লাহু আলাইহি ওয়া সাল্লামের উপরে ঈমান গ্রহণ করেছেন। তাঁর উপর ঈমান আনয়ন করার সদকায় এবং তাঁর ব্যাপারে ওয়াদা পূরণ করার স্বীকৃতির প্রতিদান স্বরুপ তাঁদেরকে নবুওয়াতের মর্যাদা দান করা হয়েছে। \n\nআল্লামা কাসতুলানী “মাওয়াহেবুল লাদুনিয়্যাতে” রেওয়ায়েত এনেছেন-\nاِنَّ اللهَ تَعَالَي لَمَّ خَلَقَ نُوْرَ نَبِيِّنَا مُحَمَّدٍ صَلَّي اللهُ تَعَالَي عَلَيْهِ وَسَلَّمَ أَمَرَهُ أَنْ يَّنْظُرَ اِلَي أَنْوَارِ الْاَنْبِيَاءِعَلَيْهِمُ السَّلاَمُ فَغَشِيَهُمْ مِنْ نُّوْرِهِ مَا اَنْطَقَهُمُ اللهُ بِهِ فَقَالُوْا يَا رَبَّنَا مَنْ غَشِيَنَا نُوْرُهُ فَقَالَ اللهُ تَعَالَي هَذَا نُوْرُ مُحِمَّدِ بْنِ عَبْدِ اللهِ اِنْ اَمَنْتُمْ بِهِ جَعَلْتُكُمْ أَنْبِيَاءَ قَلُوْا امَنَّا بِهِ وبِنُّبُوَّتِهِ فَقَالَ اللهُ تَعَالَي أَشْهَدُ عَلَيْكُمْ قَالُوْا نَعَمْ فَذَالِكَ قَوْلُهُ تَعَالَي وَاِذْ أَخَذَ اللهُ مِيْثَقَ النَّبِيِّيْنَ لَمَا....\n\nঅর্থাৎ- “আল্লাহ তায়ালা যখন আমাদের নবী মুহাম্মদ সাল্লাল্লাহু আলাইহি ওয়া সাল্লামের নূর পয়দা করলেন, সেটিকে সকল নবী-রাসুলদের নূরগুলোর দিকে দৃষ্টি দেবার নির্দেশ দিলেন। অতঃপর তাঁর নূর আল্লাহ প্রদত্ত শক্তিতে তাঁদের সকলকে ছেয়ে ফেললো। তখন তাঁরা সকলে আবেদন করলেন, হে আমাদের প্রতিপালক! কার নূর এসে আমাদের ঢেকে ফেললো? আল্লাহ বললেন, তিনি হলেন আবদুল্লাহর পুত্র মুহাম্মদ। তোমরা যদি তাঁর উপর ঈমান আনো, তাহলে আমি তোমাদের নবুওয়াত দান করবো। তখন তাঁরা সবাই বললেন, আমরা তাঁর উপর ঈমান আনলাম, তাঁর নবুওয়াতের উপরও ঈমান আনলাম। এরপর আল্লাহ তায়ালা বললেন, তবে কি আমি তোমাদের সাক্ষী হয়ে থাকবো? তাঁরা বললেন, অবশ্যই। وَاِذْ أَخَذَ اللهُ مِيْثَقَ النَّبِيِّيْنَ দ্বারা পবিত্র কোরানে এই ঘটনাটির প্রতিই ইঙ্গিত করা হয়েছে।” \n\nঅতঃপর এইভাবে প্রমাণিত হলো যে, আমাদের নবীজি সাল্লাল্লাহু আলাইহি ওয়া সাল্লাম সকল নবীদেরও নবী। কোন নবী যদি নবীজি সাল্লাল্লাহু আলাইহি ওয়া সাল্লামের আনুগত্য প্রকাশ করতে অস্বীকার করতেন, তাহলে সাথে সাথে তাঁর নবুওয়াত বরবাদ হয়ে যেতো। \nপরবর্তীতে প্রত্যেক নবীই দুনিয়াতে এসে রুহের জগতের সেই অঙ্গীকারের বাস্তবায়ন করেছেন। প্রত্যেকেই নূরনবী সাল্লাল্লাহু আলাইহি ওয়া সাল্লামের আগমনের সংবাদ দুনিয়াবাসীকে দিয়েছেন। এমনকি অনেকেই আল্লাহর কাছে প্রিয় নবী সাল্লাল্লাহু আলাইহি ওয়া সাল্লামের উম্মত হওয়ার ইচ্ছা পোষণ করেছেন। আল্লাহ পাক হযরত ঈসা আলাইহিস সালামের আর্জি কবুল করেন। তিনি হযরত ঈসা আলাইহিস সালামকে আসমানে তুলে নিয়েছেন এবং কিয়ামতের পূর্বে তিনি আবার দুনিয়াতে আসবেন আমাদের নবীর উম্মত হয়ে। তবে নবীজির প্রতি সকল নবীর আনুগত্যের চুড়ান্ত বাস্তবায়ন আল্লাহ পাক করেছেন মেরাজ রজনীতে। সেই রাতে আল্লাহ পাক বাইতুল মোকাদ্দাসে সকল নবীদেরকে স্বশরীরে হাজির করেছিলেন। সকলেই নবীজির প্রতি আনুগত্য প্রকাশ করেছেন, নবীজির শ্রেষ্টত্ব মেনে নিয়েছেন এবং নবীজির ইমামতীতে নামাজ আদায় করেছেন। সমস্ত নবী আলাইহিস সালামগণ মেরাজ রজনীতে নবীজিকে উর্দ্ধাকাশ ভ্রমণে সম্ভাষন জানিয়েছেন। \n\nপ্রিয় নবী সাল্লাল্লাহু আলাইহি ওয়া সাল্লামের প্রতি সকল নবীগণের আনুগত্যের আরেকটা দৃষ্টান্ত দেখা যাবে কেয়ামতের ময়দানে। সকল মানুষ যখন বিভিন্ন নবীর কাছে সুপারিশের জন্য যাবে, তখন সকল নবীগণ সুপারিশের ব্যাপারে তাঁদের নিজেদের অপারগতা প্রকাশ করবেন এবং হুজুরে পাক সাল্লাল্লাহু আলাইহি ওয়া সাল্লামের কাছে সুপারিশের জন্য যেতে বলবেন। এর মাধ্যমে সেদিন প্রিয় নবী সাল্লাল্লাহু আলাইহি ওয়া সাল্লামের প্রতি সকল নবীর আনুগত্যের চুড়ান্ত বহিঃপ্রকাশ ঘটবে। \n\nসব নবীদের রুহু গুলো\nআনুগত্যের দেয় স্বীকৃতি,\nভঙ্গ করলে শপথ তাদের\nভেস্তে যেতো নবুওয়াতি।﻿"
  },
  {
    "1": "নবীজির আগমণের সুসংবাদ",
    "2": "হযরত আদম আলাইহিস সালামের দেহ মাটি দ্বারা সৃষ্টি করার পর ৪০ দিনে সেই মাটির খামিরা শুকানো হয়েছিল। তারপর হযরত আদমের দেহে রুহ ফুকে দেয়া হয়েছে। বর্ণিত আছে হযরত আদম আলাইহিস সালামের অন্ধকার দেহে রুহ প্রবেশ করতে অস্বীকৃতি জানালে তার ললাটে হযরত মুহাম্মদ মোস্তফা সাল্লাল্লাহু আলাইহি ওয়া সাল্লামের নূর মোবারকের অংশ বিশেষ স্থাপন করা হয় এবং এতে দেহের ভিতরে আলোর সৃষ্টি হয়। তখন রুহ ভিতরে প্রবেশ করলে আদম আলাইহিস সালাম মানবরুপে আতœপ্রকাশ করেন এবং হাঁচি দিয়ে ‘আলহামদুলিল্লাহ’ পাঠ করেন। আমাদের প্রিয় নবীও সৃষ্টি হয়েই প্রথমেই পাঠ করেছিলেন ‘আলহামদুলিল্লাহ’। তাই আল্লাহ তায়ালা আলহামদুলিল্লাহ দ্বারা কোরআন মজীদ শুরু করেছেন। (তাফসীরে নঈমী)\n\n“আহসানুল মাওয়ায়েজ” কিতাবে উল্লেখ আছে, একদিন আদম আলাইহিস সালাম আল্লাহর কাছে নূরে মোহাম্মদী দর্শনের জন্য প্রার্থণা করলেন। তখন আল্লাহ পাক হযরত আদম আলাইহিস সালামের ডান হাতের শাহাদাত অঙ্গুলীর মাথায় নূরে মোহাম্মদী সাল্লাল্লাহু আলাইহি ওয়া সাল্লাম প্রদর্শণ করলেন। মধ্যমা অঙ্গুলিতে হযরত আবুবকর, অনামিকায় হযরত ওমর, কনিষ্ঠায় হযরত ওসমান ও বৃদ্ধাঙ্গুলিতে হযরত আলী রাদিয়াল্লাহু আনহুম- এই চারজন সাহাবীর দেদীপ্যমান নূরও প্রদর্শণ করলেন। অতঃপর সেই নূর স্থাপন করলেন হযরত আদমের পৃষ্ঠদেশে যার দেদীপ্যমান ঝলক চমকাতো তাঁর ললাটে। (আল্লামা আবদুল জলিল রাহমাতুল্লাহি আলাইহি কৃত নুরনবী)\n\nআল্লামা ইউসুফ নাবহানী রাহমাতুল্লাহি আলাইহি “আনোয়ারে মোহাম্মদীয়া” কিতাবে উল্লেখ করেন-\nلَمَّا خَلَقَ اللهُ ادَمَ جَعَلَ ذلِكَ النُّوْرَ فِي ظَهْرِه فَكَانَ يَلْمَعُ فِي جَبِيْنِه\nঅর্থাৎ- “যখন আল্লাহ তায়ালা হযরত আদম আলাইহিস সালামকে পয়দা করলেন, তখন ঐ নূরে মোহাম্মদ সাল্লাল্লাহু আলাইহি ওয়া সাল্লাম তার পৃষ্ঠে স্থাপন করলেন। সে নূর তাঁর ললাট দেশে চমকাতো।”\n\n“আল বেদায়া ওয়ান নেহায়া” গ্রন্থে আল্লামা ইবনে কাসীর লিখেন- “হযরত আবদুল্লাহ ইবনে আব্বাস রাদিয়াল্লাহু আনহু একদিন নবী করীম সাল্লাল্লাহু আলাইহি ওয়া সাল্লামের খেদমতে আরজ করলেন- ইয়া রাসুলাল্লাহ সাল্লাল্লাহু আলাইহি ওয়া সাল্লাম, হযরত আদম আলাইহিস সালাম যখন জান্নাতে ছিলেন, তখন আপনি কোথায় ছিলেন? হুজুর পাক সাল্লাল্লাহু আলাইহি ওয়া সাল্লাম মুচকি হাসি দিয়ে বললেন, আদমের ঔরসে। তারপর নূহ আলাইহিস সালাম তার ঔরসে আমাকে ধারণ করে নৌকায় আরোহন করেছিলেন। তারপর হযরত ইবরাহীম আলাইহিস সালামের পৃষ্ঠদেশে। তারপর পবিত্র মাতা পিতাগণের মাধ্যমে আমি পৃথিবীতে আগমন করি। আমার পূর্ব পুরুষগণের মধ্যে কেহই চরিত্রহীন ছিলেন না।”\nসুতরাং হযরত আদম আলাইহিস সালাম ও তার বংশধরগণ ছিলেন প্রিয় নবীর বাহন। ইমাম কাসতুলানি “মাওয়াহেবুল লাদুনিয়াতে” উল্লেখ করেন- হযরত আদম আলাইহিস সালাম ও বিবি হাওয়া আলাইহাস সালামের জোড়ায় জোড়ায় সন্তান হতো। প্রতিবারে একটি ছেলে ও একটি মেয়ে জন্মগ্রহণ করতো। এভাবে বিশ জোড়া সন্তানের জন্ম হওয়ার কথা। কিন্তু যখন হযরত শিষ আলাইহিস সালাম জন্মগ্রহণ করলেন, তখন তিনি একা জন্মগ্রহণ করেন। কেননা নবী করীম সাল্লাল্লাহু আলাইহি ওয়া সাল্লামের নূর মোবারক হযরত আদম আলাইহিস সালাম থেকে হযরত শিষ আলাইহিস সালামের মধ্যে স্থানান্তরিত হওয়ার কারণে হযরত শিষ আলাইহিস সালাম একা জন্মগ্রহণ করেছিলেন। হযরত আদম আলাইহিস সালাম নিজপুত্র হযরত শিষ আলাইহিস সালামকে অসিয়ত করেছিলেন যে তিনি যেন ঐ নূরের প্রতি সম্মান প্রদর্শণ করেন এবং বংশ পরম্পরায় যেন পবিত্র নর নারীগণের মাধ্যমে ঐ নূর স্থানান্তরিত করা হয়। হযরত আদম আলাইহিস সালাম শিষ আলাইহিস সালামকে উপদেশ দিয়ে বলেছিলেন- আমি বেহেশতের প্রতিটি দরজায় এবং হুর ও ফিরিশতাদের স্কন্ধ দেশে আল্লাহর নামের সাথে মুহাম্মদ সাল্লাল্লাহু আলাইহি ওয়া সাল্লামের নাম মোহরাঙ্কিত দেখেছি। সুতরাং তুমি যখনই আল্লাহর নাম উচ্চারণ করবে তার সাথে মুহাম্মদ সাল্লাল্লাহু আলাইহি ওয়া সাল্লামের নামও উল্লেখ করবে। পুত্রের প্রতি হযরত আদম আলাইহ ওয়াসাল্লামের এই অসীয়ত শতাব্দীর পর শতাব্দী ধরে চলেছিলো, যতক্ষণ না আল্লাহ পাক আব্দুল মুত্তালিব ও তাঁর পুত্র আব্দুল্লাহকে এই নূর মঞ্জুর করেন। এভাবেই আল্লাহ তায়ালা প্রিয় নবী সাল্লাল্লাহু আলাইহি ওয়া সাল্লামের পূর্ব পুরুষদের বংশপরম্পরাকে পুতঃপবিত্র রেখেছিলেন। \n\nনূরে মোহাম্মদী হযরত আদম আলাইহিস সালামের সাথে পৃথিবীতে আসার পর হযরত শিষ, হযরত ইদ্রিস, হযরত নূহ, হযরত ইব্রাহিম ও হযরত ইসমাইল প্রমুখ পয়গাম্বর ও নেকককারগণের মাধ্যমে স্থানান্তরিত হতে হতে সেই নূর আবদুল মুত্তালিবের কাছে পৌছালো। বর্ণিত আছে তখন আবদুল মুত্তালিবের শরীর থেকে সর্বশ্রেষ্ঠ মেশকের সুঘ্রাণ বের হতো, আর তার ললাট হতে উজ্জ্বল প্রভা ছড়াতো নূরে মোহাম্মদী। আবদুল মুত্তালিব যখন বাদশাহ আবরাহার মুখোমুখি হন, তখন বাদশাহর সেনাবাহিনীতে সর্ববৃহৎ সাদা হাতিটি তার মুখের দিকে তাকিয়ে উট যেভাবে হাটু গেড়ে নত হয় ঠিক সেভাবে নত হয়ে যায় এবং সেজদা করে। আল্লাহ তায়ালা সেই প্রাণিকে বাকশক্তি দেন এবং সে বলে, “ওহে আবদুল মুত্তালিব, আপনার ঔরসে নূর এর প্রতি শান্তি বর্ষিত হোক।” (মাওয়াহেবুল লাদুনিয়্যা)\n\nঅতঃপর সেই নূর যখন আবদুল মুত্তালিবের কাছ থেকে নবীজির পিতা আবদুল্লাহর কাছে আসলো, তখন তা আবদুল্লাহর ললাটে চমকাতো। এ প্রসঙ্গে বর্ণিত আছে হযরত আবদুল্লাহর বয়স যখন চব্বিশ বছর, তখন পিতা তাঁকে বিবাহ করানোর উদ্দেশ্যে পাত্রীর অনুসন্ধানে বের হন। পথিমধ্যে ওয়ারাকা বিন নওফেল এর বোন ফাতেমা ওরফে উম্মে কিতাল হযরত আবদুল্লাহর ললাটে নূর লক্ষ্য করে স্বেচ্ছায় বিবাহের প্রস্তাব দেন। কিন্তু হযরত আবদুল্লাহ পিতার সম্মানে ঐ প্রস্তাব নাকচ করে দেন।\n\nঐ দিনই মদিনাবাসী ওহাব ইবনে আবদে মুনাফ এর ভাগ্যবতী কন্যা বিবি আমিনার সাথে হযরত আবদুল্লাহর বিবাহ সম্পন্ন হয়। রজব মাসের প্রারম্ভে এই শুভ বিবাহ সম্পন্ন হয় এবং ঐ দিনই মিনার নিকটে শিয়াবে আবি তালিব নামক স্থানে স্বামী স্ত্রীর সাক্ষাৎ হয়। ঐ দিনই হযরত আবদুল্লাহর ললাট হতে নবুওয়াতের পবিত্র নূর মা আমনোর গর্ভে স্থানান্তরিত হয়। পরদিন হযরত আবদুল্লাহ বাইরে বের হলে পথিমধ্যে ফাতেমা ওরফে উম্মে কিতালের সাথে সাক্ষাত হয়। এবার মহিলা হযরত আবদুল্লাহকে দেখে মুখ ফিরিয়ে নেয়। কারণ জিজ্ঞাসা করলে সে জবাবে বলে- “গতকাল তোমার ললাটে যে নূর ছিলো- আজ সে নূর তোমার থেকে বিদায় নিয়েছে। সুতরাং আজ তোমাকে আমার আর কোন প্রয়োজন নেই। আমার একান্ত ইচ্ছা ছিলো- সেই নূর আমার মধ্যে স্থানান্তরিত হোক। কিন্তু আল্লাহর ইচ্ছা ছিলো না। তাই তিনি অন্যত্র স্থানান্তরিত করেছেন।” (মাওয়াহেবুল লাদুনিয়্যা)\n\nতোমারি নুর রাখা হলো\nমানব পিতা আদম ভালে,\nনবীগণের পৃষ্ঠ হয়ে\nআসলে ধরায় শেষ কালে। ﻿"
  },
  {
    "1": "দ্বিতীয় অধ্যায়ঃ দুনিয়াতে নবীজির মর্যাদা",
    "2": ""
  },
  {
    "1": "পৃথিবীতে আগমনে নবীজির অনন্য বৈশিষ্ট্য",
    "2": "আল্লাহ পাক রাব্বুল আলামীন নূরে মোহাম্মদীকে সৃষ্টি করে মানব রুপে দুনিয়াতে পাঠানোর ইচ্ছা করলেন। অতঃপর তিনি মানুষ সৃষ্টির সূচনা করলেন হযরত আদম আলাইহিস সালাম কে সৃষ্টির মাধ্যমে। তারপর বিবি হাওয়া কে সৃষ্টি করে মানব বংশ বৃদ্ধির ব্যবস্থা করলেন। প্রিয় নবী সাল্লাল্লাহু আলাইহি ওয়া সাল্লামকে দুনিয়াতে পাঠানোর আগে আল্লাহ পাক ১ লক্ষ ২৪ হাজার মতান্তরে ২ লক্ষ ২৪ হাজার নবী ও রাসুল মানুষের হেদায়েতের জন্য পাঠিয়েছেন। আর প্রত্যেক নবীর উপরই দায়িত্ব ছিল পৃথিবী বাসীকে শেষ নবীর আগমনের সুসংবাদ দেওয়া। সেই মোতাবেক প্রত্যেক নবীই তার জাতীকে নবী পাকের শুভাগমনের বার্তা পৌছে দিয়েছেন। যেমন- নবীজির আগমনের ৪ হাজার বছর পূর্বে হযরত ইব্রাহীম আলাইহিস সালাম দোয়ার মাধ্যমে বিশ^বাসীকে নবীজির আগমনের সুসংবাদ দিয়েছেন। এই প্রসঙ্গে পবিত্র কোরআন মাজীদের সুরা বাকারার ১২৯ নং আয়াতে ইরশাদ হচ্ছে-\nرَبَّنَا وَابْعَثْ فِيْهِمْ رَسُوْلًا مِّنْهُمْ يَتْلُوْا عَلَيْهِمْ ءَايَتِكَ وُيُعَلِّمُهُمُ الْكِتبَ وَالْحِكْمَةَ وَيُزَكِّهِم اِنَّكَ اَنْتَ الْعَزِيْزُ الْحَكِيْمُ\nঅর্থাৎ- “হে আমাদে প্রতিপালক! আর তুমি তাদের মাঝে তাদেরই মধ্য থেকে রাসুল প্রেরণ কর, যিনি তাদেরকে তোমার আয়াত তিলাওয়াত করে শুনাবেন, কিতাব ও হিকমত শিক্ষা দিবেন আর তাদেরকে পবিত্র করবেন। নিশ্চয় তুমি মহা পরাক্রমশালী ও প্রজ্ঞাময়।”\n\nএই দোয়ার মধ্যেই প্রিয় নবী সাল্লাল্লাহু আলাইহি ওয়া সাল্লামের আগমণের সুসংবাদ রয়েছে। একই ভাবে হযরত ঈসা আলাইহিস সালাম নবীজির শুভাগমনের সংবাদ দান করেছিলেন। পবিত্র কোরআনের সুর আস-সাফের ৬ নং আয়াতে সে প্রসঙ্গে বলা হচ্ছে-\nوَاِذْ قَالَ عِيْسَي ابْنُ مَرْيَمَ يَابَنِي اِسْرَئِيْلَ اِنِّي رَسُوْلُ اللهِ اِلَيٍكُمْ مُّصَدِّقًا لِّمَا بَيْنَ يَدَيَّ مِنَ التَّوْرَاتِ وَمُبَشِّرًا بِرَسُوْلٍ يَأْتِي مِنْ بَعْدِي اسْمُهُ أَحْمَدُ\n অর্থাৎ- “আর (স্মরণ করুন সেই সময়ের কথা) যখন মরিয়মের পুত্র ঈসা বলেছিলেন, হে বনী ইসরাইলগণ! আমি হলাম আল্লাহর রাসুল, আমাকে তোমাদের নিকট প্রেরণ করা হয়েছে। আমি তাওরাতের সত্যায়নকারী যা আমার পূর্বে অবতীর্ণ হয়েছে। আর আমি এমন একজন রাসুলেরও সুসংবাদ-দাতা যিনি আগমন করবেন আমার পরে, যার নাম হবে ’আহমদ’।”\n\nহযরত ইরবায বিন সারিয়া রাদিয়াল্লাহু আনহু থেকে একখানা হাদীস বর্ণিত হয়েছে, নবী পাক সাল্লাল্লাহু আলাইহি ওয়া সাল্লাম বলেন-\nأَنَا دَعْوَةُ أَبِي اِبْرَاهِيْمَ وَ بَشَارَةُ عِيْسَي\nঅর্থাৎ- “আমি হলাম আমার পিতা ইবরাহিমের দোয়া আর ঈসার সুসংবাদ।”\n\nএখানে প্রিয় নবী সাল্লাল্লাহু আলাইহি ওয়া সাল্লাম বলছেন যে, হযরত ইবরাহীম আলাইহিস সালাম আল্লাহর দরবারে যেই রাসুল প্রেরণের জন্য দোয়া করেছিলেন, আমি হলাম সেই রাসুল। আর হযরত ঈসা আলাইহিস সালাম তাঁর পরে যেই নবীর আগমনের সুসংবাদ দিয়েছিলেন, আমি হলাম সেই নবী। \n\nপ্রিয় নবী সাল্লাল্লাহু আলাইহি ওয়া সাল্লামের শুভাগমনের কথা পূর্ববর্তী আসমানী কিতাব সমূহে বর্ণিত হয়েছে। এ প্রসঙ্গে সুরা আরাফের ১৫৭ নং আল্লাহ তায়ালা বলছেন-\nاَلَّذِيْنَ يَتَّبِعُوْنَ الرَّسُوْلَ الَّتِي الْاُمِّيَّ الَّذِيْنَ يَجِيْدُوْنَهُ مَكْتُوْبًا عِنْدَهُمْ فِي التَّوْرَاتِ وَالْاِنْجِيْلِ\nঅর্থাৎ- “যারা এই রাসুলের অনুসরণ করে, যিনি উম্মী নবী। যার সম্পর্কে তারা তাদের নিকট তাওরাত ও ইনজীলে লিখিত ভাবে পায়।”\nপূর্ববর্তী নবীর উম্মতগণ আসমানী কিতাবসমূহে প্রিয় নবীর মহান মর্যাদার বর্ণনা দেখে নবী পাক সাল্লাল্লাহু আলাইহি ওয়া সাল্লাম সম্পর্কে সম্মক অবগত ছিলো। শুধু তাই নয় নবীজির আগমনের পূর্বে ইহুদীরা যুদ্ধে জয়লাভ করার জন্য নবী পাক সাল্লাল্লাহু আলাইহি ওয়া সাল্লামের নামের উসিলা দিয়ে আল্লাহর কাছে দোয়া করতো। এ সম্পর্কে পবিত্র কোরআনের সুরা বাকারার ৮৯ নং আয়াতে বলা হয়েছে-\nوَلَمَّا جَاءَهُمْ كِتبٌ مِّنْ عِنْدِ اللهِ مُصَدِّقٌ لِّمَا مَعَهُمْ وَكَانُوا مِنْ قَبْلُ يَسْتَفْتِحُوْنَ عَلَي الَّذِيْنَ كَفَرُوا فَلَمَّا جَاءَهُمْ مَّا عَرَفُوْا كَفَرُوْا بِهِ فَلَعْنَةُ اللهِ عَلَي الْكَفِرِيْنَ\nঅর্থাৎ- “আর যখন তাদের নিকট আল্লাহর পক্ষ থেকে সেই কিতাব এলো, যা তাদের কাছে বিদ্যমান থাকা কিতাবের সত্যায়ন করে, অথচ তারা ইতোপূর্বে কাফিরদের বিরুদ্ধে জয়লাভ করার প্রার্থনা করতো। অতএব, যখনই তাদের নিকট তিনি আগমন করলেন, তখন তারা তাঁকে অস্বীকার করে বসলো। সুতরাং, অস্বীকারকারীদের উপর আল্লাহর অভিশাপ অবধারিত।” \n\nএই আয়াতের ব্যাখ্যায় ইমাম ফখরুদ্দিন রাযী রাহমাতুল্লাহি আলাইহি “তাফসীরে কবীরের” মধ্যে বর্ণনা করেন, হযরত মুহাম্মদ মোস্তফা সাল্লাল্লাহু আলাইহি ওয়া সাল্লামের আবির্ভাব ও কোরান নাযিল হওয়ার পূর্বে ইহুদীরা আল্লাহর বিশেষ সাহায্য ও বিজয় লাভের জন্য আল্লাহর দরবারে আবেদন জানাতো। তারা বলতো, হে আল্লাহ! এই উম্মী নবীর উসিলায় তুমি আমাদেরকে বিশেষ সাহায্য দিয়ে ধন্য করো আর বিজয় দান করো। \nএই আয়াতের ব্যাখ্যায় আল্লামা জালালুদ্দিন সুয়ুতী রাহমাতুল্লাহি আলাইহি “তাফসীরে জালালাইনে” ইহুদীদের দোয়াটি নিচের ভাষায় বর্ণনা করেন-\n أَلَّهُمَّ انْصُرْنَا عَلَيْهِمْ بِالنَّبِيِّ الْمَبْعُوْثِ فِي اَخِرِ الزَّمَانِ\nঅর্থাৎ- “হে আল্লাহ! শেষ জমানায় যে নবী তুমি পাঠাবে, তাঁর উসিলায় তুমি আমাদেরকে এদের বিরুদ্ধে বিজয় দান কর।” \nপ্রায় একই রকম বর্ণনা করেন আল্লামা ইবনে কাসীর রাহমাতুল্লাহি আলাইহি “তাফসীরে ইবনে কাসীরে”, আল্লামা সানাউল্লাহ পানিপথী রাহমাতুল্লাহি আলাইহি “তাফসীরে মাযহারীতে”, আল্লামা মাহমুদ আলুসী রাহমাতুল্লাহি আলাইহি “তাফসীরে রুহুল মা’আনীতে”। \nউপরোক্ত বর্ণনাগুলো থেকে বুঝা যায় যে, প্রিয় নবী সাল্লাল্লাহু আলাইহি ওয়া সাল্লামের আগমনের পূর্বে সকল যুগের মানুষেরাই জানতো যে তিনি আল্লাহর মাহবুব বা প্রিয় বন্ধু। এজন্যেই তারা তাঁর ওসিলা দিয়ে আল্লাহর কাছে দোয়া করতো। কিন্তু দুঃখের বিষয় আমাদের সমাজে কিছু মানুষ নবীজির ওসিলা দেওয়াকে জায়েজ মনে করেন না। \n\nনবীজির শুভাগমন প্রসঙ্গে বাইবেলে উল্লেখ আছে-\nNevertheless I tell you the truth. It is expedient for you that I go away, for if I go not away the comforter will not come unto you; but it I depart, I will send him unto you.\nঅর্থাৎ- “যাই হোক, আমি তোমাদেরকে সত্য কথাই বলছি। আমার প্রত্যাগমন তোমাদের জন্য লাভ জনক হবে। কেননা আমি যদি প্রত্যাগমন না করি, তাহলে তোমাদের কাছে ত্রাণকর্তা আগমন করবেন না। কিন্ত যদি আমি যাই, তাহলে আমি তাঁকে তোমাদের নিকট পাঠিয়ে দিবো।”\nগসপেল অব বার্নাবাসে আছে-\nI shall abide in that dishonor for a long time in the world. But when Mohammed shall come, the sacred messenger of God, that infamy shall be taken away. And this shall God do because I have confessed the truth of the Messiah; who shall give me this reward, that I shall be known to be alive and to be a stranger to that death of infamy.\nঅর্থাৎ- “দীর্ঘদিন যাবৎ পৃথিবীতে তারা আমার মর্যাদায় কারিমা লেপন করে রাখবে। কিন্তু যখন আল্লাহর সম্মানিত রাসুল মুহাম্মদ আগমন করবেন, তখন আমার বদনামের কালিমা ঘুচে যাবে। মহান আল্লাহ এমনটাই করবেন। কেননা আমি সেই মসীহের সত্যের পক্ষে সাক্ষ্য দিচ্ছি। তাঁর আগমন হবে আমার জন্য পরম সৌভাগ্যের। তখন সকলের দৃঢ় বিশ^াস হবে যে, আমি জীবিত আছি। আমার বিরুদ্ধে লাঞ্ছনাকর মৃত্যু-জনিত অপবাদ যে মিথ্যা সে কথা পরিষ্কার হয়ে যাবে।” \n\nবৌদ্ধদের প্রমাণ্য গ্রন্থ দিঘা-নিকায়ায় উল্লেখিত রয়েছে-\n“মানুষ যখন গৌতম বুদ্ধের ধর্ম ভুলে যাবে, তখন আর একজন বুদ্ধ আসবেন, তাঁর নাম ‘মৈত্তেয়’ যার অর্থ শান্তি ও করুনার বুদ্ধ।”\nThe Gospel of BUddha নামক বইয়ে লিখা আছে-\nAnanda said to the Blessed One: “Who shall teach us when thou art gone?”\nAnd the Blessed One replied: “I am not the first Buddha who came upon earch, nor shall I be the last. In due time another Buddha will arise in the world, a Holy One, a supremely enlightened One, endowed with wisdom in conduct, auspicious, knowing the universe an incomparable leader of men, a master of angels and mortals. He will reveal to you the same eternal truths which I have tought you. He will preach his religion, glorious in its origin, glorious at the climax, and glorious at the goal, in the spirit and the letter. He will proclaim a religious life, wholly perfect and pure, such as I now proclaim.”\nAnanda said: “How shall we know him?”\nThe Blessed One said: “He will be known as Metteya, which means he whose name is kindness.”\nঅর্থাৎ- আনন্দ বুদ্ধকে প্রশ্ন করলেন “আপনি যখন চলে যাবেন তখন কে আমাদের পথ দেখাবে?”\nতখন গৌতম বুদ্ধ বললেন, “আমিই এই পৃথিবীর প্রথম বুদ্ধ নই, এমনকি শেষ বুদ্ধও নই ভবিষ্যতে আরেকজন বুদ্ধ পৃথিবীতে আসবেন যিনি পবিত্র, যিনি সবার উপরে, যিনি আলোকপ্রাপ্ত, যিনি খুব জ্ঞানী ও বিনয়ী, যিনি মঙ্গলজনক, যার রয়েছে বিশ্ব জগৎ এর জ্ঞান তিনি প্রচার করবেন একটা ভালো ধর্ম। তিনি যে ধর্ম প্রচার করবেন সে ধর্মটা শুরুতেই গৌরবময় থাকবে, চরম সময়ে গৌরবময় থাকবে আর শেষেও গৌরবময় থাকবে। তিনি যে ধর্ম প্রচার করবেন তার ভিত্তি হবে সত্য আর সেটাই হবে সঠিক জীবন দর্শন। আর তার থাকবে হাজার হাজার শিষ্য সেখানে আমার ছিলো মাত্র কয়েকশ শিষ্য।” \n\nআনন্দ তাকে আবার প্রশ্ন করলেন, ”আমরা তাকে কিভাবে চিনবো?”\nবুদ্ধ উত্তর দিলেন, “তাঁর নাম হবে মৈত্তিয়া, যার মানে হচ্ছে দয়ালু।”\nএই মৈত্তিয়া বা শান্তি ও করুণার বুদ্ধ যে মুহাম্মদ সাল্লাল্লাহু আলাইহি ওয়া সাল্লাম তাতে কোন সন্দেহ নেই। কোরআনে প্রিয় নবী সাল্লাল্লাহু আলাইহি ওয়া সাল্লাম কে রাহমাতাল্লিল আল্লামীন বলা হয়েছে যার অর্থ সমস্ত জগতসমূহের জন্য রহমত বা করুণা। \n\nসব নবীগণ প্রচারিলেন\nশুভাগমন বার্তা তোমার,\nউম্মত হওয়ার বাসনা যে\nছিলো সুপ্ত মনে সবার।﻿"
  },
  {
    "1": "নবীজির আগমন বিশ্ববাসীর জন্য আনন্দের",
    "2": "পৃথিবীতে আগমনে নবীজির অনন্য বৈশিষ্ট্য\nপ্রিয় নবীজি সাল্লাল্লাহু আলাইহি ওয়া সাল্লাম আল্লাহ পাকের প্রথম সৃষ্টি হলেও পৃথিবীতে মানব সভ্যতা বিকাশের হাজার হাজার বছর পর তিনি দুনিয়াতে আগমন করেছেন। নবীজির দুনিয়াতে শুভাগমনের মাধ্যমে আল্লাহ পাকের কুল কায়েনাত সৃষ্টির মূল উদ্দেশ্য সাধিত হয়েছে। কেননা আল্লাহ তায়ালা এই সৃষ্টিজগত সাজিয়েছেন তাঁর হাবীবকে প্রেরণের জন্য। এই প্রসঙ্গে হাদীসে কুদসীতে আল্লাহ তায়ালা বলেন-\nلَوْلَكَ لَمَا خَلَقْتُ الْاَفْلَكْ\nঅর্থাৎ- “হে হাবীব, আপনাকে সৃষ্টি না করলে আমি কিছুই সৃষ্টি করতাম না।”\n\nঅতএব ধরণীতে কবে সেই শুভদিন আসবে সেই দিনের জন্য সকল সৃষ্টি অধির আগ্রহে অপেক্ষমান ছিল। অবশেষে হযরত ঈসা আলাইহিস সালামের আসমানে উঠে যাওয়ার ৫০০ বছর পর নবীজির আগমনের সময় ঘনিয়ে আসলো। তবে আমাদের দুনিয়াতে আগমনের ধারা এবং নবীজির দুনিয়াতে আগমনের ধারার মধ্যে বিরাট পার্থক্য বিদ্যমান। আমরা মাতৃগর্ভে থাকাকালীন সময়ে সরাসরি রুহের জগৎ থেকে আমাদের রুহ শরীরে স্থানান্তর করা হয়। আর নবীজির দুনিয়ায় আগমনের ধারা সম্পর্কে নবীজি বলেন-\nاِنيِّ اَهْبِطْتُ اِلَي الْاَرْضِ مَعَ اَدَمْ\nঅর্থাৎ- “আমি হযরত আদম আলাইহিস সালামের সাথেই পৃথিবীতে নেমে এসেছি।” (শিফা শরীফ)\n\nঅতঃপর নবীজির নূর মোবারক বংশ পরম্পরায় পবিত্র নর নারীগণের মাধ্যমে স্থানান্তরিত হতে হতে নবীজি দুনিয়াতে আগমন করেন। পবিত্র কোরআন মজীদের সুরা আশ-শুরার ২১৯ নং আয়াতে আছে-\nوَتَقَلُّبَكَ فِي السَّاجِدِيْنَ\nঅর্থাৎ- “হে রাসুল! সিজদাকারী মুমিনগণের মধ্যে আপনার আবর্তণ আমি লক্ষ করেছি।”\n\nহযরত ইবনে আব্বাস রাদিয়াল্লাহু আনহু উক্ত আয়াতের ব্যাখ্যা করেন এই ভাবে- “আপনার পূর্ববর্তী সকল নরনারী যাদের মাধ্যমে আপনি আবর্তিত হয়ে এসেছেন তারা সকলেই ছিলেন সিজদাকারী মু’মীন।”\n\nমায়েরগর্ভে আল্লাহর হাবীব সাল্লাল্লাহু আলাইহি ওয়া সাল্লামঃ\nরজব মাসের প্রারম্ভে নবীজির পিতা আবদুল্লাহ ও মাতা আমিনার বিবাহ সম্পন্ন হয় এবং ঐ দিনই মিনার নিকট শিয়াবে আবি তালিব নামক স্থানে স্বামী স্ত্রীর সাক্ষাৎ হয়। ঐ দিনই হযরত আবদুল্লাহর ললাট হতে নবীজির পবিত্র নূর মা আমিনার গর্ভে স্থানান্তরিত হয়।\nহযরত ইবনে আব্বাস রাদিয়াল্লাহু আনহু রেওয়ায়েত করেন যে “ঐ রাতে কোরেশদের গৃহপালিত পশুগুলো নিজেদের মধ্যে বলাবলি করছিল যে, আজ সমস্ত পৃথিবীর চেরাগ আল্লাহর প্রিয় রাসুল সাল্লাল্লাহু আলাইহি ওয়া সাল্লাম মাতৃগর্ভে এসেছেন। আল্লাহর কুদরতে সমগ্র পৃথিবীর প্রাণীকুলের মধ্যে একটি নৈসর্গিক আনন্দের ঢেউ খেলে গিয়েছিল। কিন্তু খুশি হতে পারেনি সেদিন অভিশপ্ত শয়তান।” (আনোয়ারে মোহাম্মদীয়া)\nনবীজিকে গর্ভধারণ প্রসঙ্গে মা আমিনার অবস্থা কেমন ছিল তা তিনি নিজে বর্ণনা করেন, “যে দিন আমি আমার সন্তানকে গর্ভে ধারণ করি সেদিন থেকে সন্তান প্রসবের দিন পর্যন্ত আমি সামান্যতম যন্ত্রনাও অনুভব করিনি। এমনকি আমি তার কোন ওজনও অনুভব করিনি। সে কোন অবস্থায় আছে তাও ঝুঝতে পারতাম না। তবে হ্যা, গর্ভধারণের পর তন্দ্রাচ্ছন্ন হয়ে ঘুমিয়ে পড়লে ফেরেশতা আমার সামনে হাজির হয়ে বলতো তুমি কি বুঝতে পারছনা যে তুমি গর্ভবতী, তোমার গর্ভে বিশ্ব মানবের পথ প্রদর্শক আসছে। যা বললাম তা খুব ভালভাবে জেনে রাখো। আর সেই মুহুর্তে আলোর একটি রশ্নি আমার দেহ হতে বের হয়ে তীব্রবেগে উত্তর দিকে চলে গেল, হ্যা তা গেল সিরিয়া পর্যন্ত।”  \n\nনবীজির নামকরণঃ\nযে হাবিবকে আল্লাহ এতো মায়া করে সৃষ্টি করলেন সেই হাবিবের নামটাও আল্লাহ স্বয়ং রাখলেন। নবীজির নামকরণ প্রসঙ্গে মা আমেনা বলেন- “আমার প্রসবের দিন যখন সমাগত হলো, তখন আল্লাহর ফিরিশতা আমার নিকট আসলেন এবং এই বলে আমাকে সতর্ক করে দিলো যে, আমি যেন বলি- হে আল্লাহ, তুমি আমার সন্তানকে তার শত্রুর হাত থেকে রক্ষা কর এবং আমি যেন আমার সন্তানের নাম রাখি ‘মুহাম্মদ’ অর্থাৎ প্রশংসিত যার কথা তৌরাত ও ইঞ্জিল গ্রন্থে উল্লেখ আছে। কারণ তিনি দুনিয়া ও আখিরাতে সকলের প্রশংসিত হবেন।”\n\nনবীজির আগমণের সেই শুভক্ষণঃ\nঅবশেষে আমুল ফিল বা হস্তি বাহিনীর বছর ৫৭০ খ্রিষ্টাব্দে ১২ রবিউল আউয়ালে সেই শুভক্ষণ আসলো। সকল অপেক্ষার অবসান হলো। আল্লাহর হাবীবের আগমণের সময় ঘনিয়ে আসলো। আরবের মরু দিগন্তে মক্কা নগরীর এক জীর্ণ কুটিরের এক নিভৃত কক্ষে মা আমিনা তন্দ্রাচ্ছন্ন অবস্থায় দেখতে পেলেন এক বেহেশতী নূর তাঁর সমস্ত ঘর আলোকিত করেছে আর বেহেশতী খুশবুতে বাতাস আজ সুরভিত। তিনি দেখতে পান তার কুটিরে এক অপরুপ দৃশ্য। পূন্যময়ী জান্নাতী মহিলা বিবি হাওয়া, বিবি হাজেরা, বিবি রহিমা, বিবি আসিয়া, বিবি মরিয়ম সবাই তাঁর শিয়রে দন্ডায়মান। এই অবস্থায় তার তন্দ্রা ছুটে গেল। তিনি চোখ মেলে চেয়ে দেখলেন একটি পূর্ণিমার চাঁদ তাঁর কোলে হাসছে। প্রিয় নবী সাল্লাল্লাহু আলাইহি ওয়া সাল্লাম বেহেশতি লেবাস পরিহিত, সুরমা মাখা চোখ ও খতনাকৃত অবস্থায় জন্মগ্রহণ করেন। নবীজি সাল্লাল্লাহু আলাইহি ওয়া সাল্লাম বলেন-\nلَمْ يَري اَحَدٌ مِّنْ سَوْئَتِيْ\nঅর্থাৎ- “জন্মকালে কেউ আমার সতর দেখেনি।” (আল বেদায়া ওয়ান নেহায়া)\nদুনিয়ার অন্যান্য সন্তানগণ ভূমিষ্ট হয়ে অর্থহীন ভাবে কাঁদে আর প্রিয় নবী সাল্লাল্লাহু আলাইহি ওয়া সাল্লাম ভূমিষ্ট হয়ে প্রথমেই সিজদায় পড়ে গেলেন এবং সিজদা থেকে উঠে আকাশের দিকে তাকিয়ে শুদ্ধ আরবী ভাষায় “আশহাদু আল-লা ইলাহা ইল্লাল্লাহু ওয়া আন্নী রাসুলুল্লাহ” এই কালিমা শরীফ পাঠ করেছিলেন। (ইমাম জালালুদ্দিন সুয়ুতী- খাসায়েসুল কুবরা)\n\nএথেকে বুঝা যায় যে তিনি নবী হয়েই দুনিয়াতে এসেছিলেন। তবে তাঁর নবুওয়াতী প্রকাশ পেয়েছিল ৪০ বছর বয়সে। নবীজি সাল্লাল্লাহু আলাইহি ওয়া সাল্লামের জন্ম থেকে শুরু করে সবকিছুতেই আমাদের থেকে ব্যতিক্রম। তিনি কোন ভাবেই আমাদের মতো না। সুবহানাল্লাহ! আল্লাহ পাক তাঁর প্রিয় হাবিবকে কতইনা মর্যাদা দান করেছেন। \n\nএদিকে নবী পাক সাল্লাল্লাহু আলাইহি ওয়া সাল্লামের জন্মের সাথে সাথে সারা বিশ্বে নানা চমকপ্রদ ঘটনা ঘটতে লাগল। প্রচন্ড ভূমিকম্পে পারস্য সম্রাট খসরুর রাজপ্রাসাদ কেপে উঠল এবং চৌদ্দটি গম্বুজ ভেঙ্গে চূর্ণ বিচূর্ণ হয়ে গেল। পারস্যদেশের হাজার বছরের প্রজ্জলিত অগ্নিকুন্ড নিভে গেল। কাবাগৃহে স্থাপিত ৩৬০টি মুর্তি উপড়ে পড়ে গেল। \n\nমদিনাবাসী প্রসিদ্ধ ইসলামী কবি হাস্সান বিন সাবিত রাদিয়াল্লাহু আনহু বলেন, আমার বয়স যখন সাত বছর তখন একদিন দেখি যে, জনৈক ইহুদী মদিনার একটি লাল চুড়ায় উঠে অপর ইহুদীদেরকে উচ্চস্বরে ডাকছে। সকলে একত্রিত হলে সে বললো, আজ রাতে আকাশে আহমদের তারকা উদিত হয়েছে। কাজেই প্রতিশ্রুত নবী আহমদ জন্মগহণ করেছেন। \n\nহযরত আবদুল মুত্তালিব বলেছেন, তাঁর জন্মের রাত্রিতে আমি কাবা শরীফের সন্নিকটে ছিলাম। রাত্রি দ্বিপ্রহরে দেখতে পেলাম, কাবা শরীফ মাকামে ইব্রাহীমের দিকে ঝুঁকে পড়ে সেজদা করছে। কাবা শরীফ থেকে উচ্চারিত হচ্ছে তকবীর ধ্বনি। মুহুর্মুহু ধ্বনিত হচ্ছে- \nاَللهُ اَكْبَرْ اَللهُ اَكْبَرْ رَبِّ مُحَمَّدِ الْمُصْطَفي اَلْاَنَ قَدْ طَهَّرَنيِ بِه رَبِّي مِنْ اَنْجَاسِ الْمُشْرِكِيْنَ\nঅর্থাৎ- “আল্লাহ মহান! আল্লাহ মহান! তিনি মোহাম্মদ মুস্তফার প্রভু পালনকর্তা। এরপর তিনি আমাকে অংশীবাদীদের অপবিত্রতা থেকে পবিত্র করে দিলেন।”\n\nগায়েব থেকে আরো উচ্চারিত হলো- “কাবার প্রভুর শপথ! কাবা মর্যাদায়িত হলো। শুনে রাখো, কাবা হবে তাঁর কেবলা এবং তাঁর বাসস্থান।” \n\nআসলেন ধরায় রহমতে আলম\nখোদার দয়ার আধার হয়ে,\nআলোক উজ্জ্বল নূরের ছটা\nদিক বিদিকে যায় ছড়িয়ে।﻿"
  },
  {
    "1": "নবুওয়াত প্রকাশের পূর্বে নবীজির মর্যাদা",
    "2": "কুল-কায়েনাতের রহমত, আল্লাহর হাবীব, দয়াল নবী রাউফুর রাহীম সাল্লাল্লাহু আলাইহি ওয়া সাল্লাম এই দুনিয়াতে শুভাগমনের দিনটি অবশ্যই বিশ্ববাসীর জন্য অত্যন্ত আনন্দের দিন। নবীজি সাল্লাল্লাহু আলাইহি ওয়া সাল্লাম যেদিন এই ধরাধামে আগমন করেছিলেন সেদিন আল্লাহ পাকের সকল সৃষ্টি আনন্দে উদ্বেলিত হয়ে উঠেছিল। আর হবেই না বা কেনো? তিনি তো শুধু মানুষের জন্যই রহমত না, তিনি সমস্ত জগতসমূহের জন্য রহমত। আর আল্লাহ পাকের নেয়ামত বা রহমত প্রাপ্তিতে এমনিতেই মানুষের মন খুশিতে নেচে উঠে। তারপরেও আল্লাহ পাক মানুষকে হুকুমও দিচ্ছেন খুশি উদযাপন করার জন্য। পবিত্র কুরআনে সুরা ইউনুসের ৫৮ নং আয়াতে ইরশাদ হচ্ছে-\nقُلْ بِفَضْلِ اللهِ وَبِرَحْمَتِهِ فَبِذَالِكَ فَلْيَفْرَحُوْا هُوَ خَيْرٌ مِّمَّا يَجْمَعُوْنَ\nঅর্থাৎ- “হে রাসুল! আপনি বলুন, আল্লাহর পক্ষ থেকে অনুগ্রহ এবং দয়া প্রাপ্তিতে খুশি উদযাপন কর। এটা তাদের যাবতীয় সঞ্চয় থেকে উত্তম।” \nএই আয়াত দ্বারা প্রমাণিত যে, আল্লাহর পক্ষ থেকে কোন অনুগ্রহ এবং দয়া বা রহমত প্রাপ্ত হয়ে আনন্দিত হওয়া, খুশি উদযাপন করা, আল্লাহ পাকের শুকরিয়া আদায় করা এটা আল্লাহ পাকের হুকুম। এর চেয়ে উত্তম কাজ আর কিছু নেই এবং এটাই আল্লাহ পাকের নিকট সবচেয়ে পছন্দনীয় কাজ। তাইতো আল্লাহ বলছেন- এটা তাদের যাবতীয় সঞ্চয় থেকে উত্তম। আর নবীজি সাল্লাল্লাহু আলাইহি ওয়া সাল্লাম তো আমাদের প্রতি আল্লাহ পাকের এমন অনুগ্রহ, নেয়ামত, দয়া বা রহমত যার থেকে বড় অনুগ্রহ আর কিছুই নেই। এই মহা অনুগ্রহের কথা আল্লাহ পাক কুরআনুল কারীমের আল ইমরানের ১৬৪ নং আয়াতে-\nلَقَدْ مَنَّ اللهَ عَليَ الْمُؤمِنِيْنَ اِذْ بَعَثَ فِيْهِمْ رَسُوْلاً مِّنْ اَنْفُسِهِمْ يَتْلُوْا عَلَيْهِمْ اَيَتُهُ وَيُزَكِّهِمْ وَيُعَلِّمُهُمُ الْكِتبَ وَالْحِكْمَةَ وَاِنْ كَانُوْا مِنْ قَبْلُ لَفِي ضَلَالٍ مُّبِيْنَ\nঅর্থাৎ- “নিশ্চয় আল্লাহ তায়ালা মু’মিনদের প্রতি মহা অনুগ্রহ করেছেন যখন তিনি তাদের জন্য তাদেরই মধ্য হতে একজন রাসুল প্রেরণ করেছেন। যিনি তাদের নিকট তাঁর আয়াতসমূহ তিলাওয়াত করে শুনাবেন, তাদেরকে পবিত্র করবেন এবং তাদেরকে কিতাব ও হিকমত শিক্ষা দিবেন। অথচ ইতিপূর্বে তারা ছিল সুস্পষ্ট পথভ্রষ্টতায় নিমজ্জিত।”\nউক্ত আয়াতে আল্লাহ রাব্বুল আলামীন তাঁর হাবীবকে মহা অনুগ্রহ বলে উল্লেখ করেছেন। আর পূর্বের আয়াতে সেই মহা অনুগ্রহ বা রহমন প্রাপ্তিতে খুশি উদযাপনের জন্য হুকুম করেছেন। \n\nস্বয়ং প্রিয় নবী সাল্লাল্লাহু আলাইহি ওয়া সাল্লাম এই দুনিয়াতে নিজের শুভাগমণের কারণে আল্লাহর শুকরিয়া আদায়ের নিমিত্তে প্রতি সোমবার রোজা রাখতেন। সহীহ মুসলিম শরীফে বর্ণিত হয়েছে-\nعَنْ اَبِي قَتَدَةَ قَالَ سُئِلَ رَسُوْلُ اللهِ صَلَّ اللهُ عَلَيْهِ وَسَلّمْ عَنْ صَوْمِ الْاِثْنَيْنِ فَقَالَ فِيْهِ وُلِدْتُ وَ فِيْهِ اُنْزِلَ عَلَيَّ الْقُرْاَنِ\nঅর্থাৎ- “হযরত কাতাদাহ রাদিয়াল্লাহু আনহু থেকে বর্ণিত তিনি বলেন, রাসুলুল্লাহ সাল্লাল্লাহু আলাইহি ওয়া সাল্লামকে সোমবার রোজা রাখার ব্যাপারে জিজ্ঞেস করলে তিনি ইরশাদ করেন- এই দিন আমি পৃথিবীতে শুভাগমন করেছি এবং এ দিনেই আমার উপর কুরআনুল কারীম নাযিল করা হয়েছে।” \n\nউপরোক্ত হাদীস শরীফে আল্লাহর হাবীব সাল্লাল্লাহু আলাইহি ওয়া সাল্লাম সোমবার রোজা রাখার ব্যাপারে ২টি উপলক্ষের কথা উল্লেখ করেছেন।\n১। নবীজি সাল্লাল্লাহু আলাইহি ওয়া সাল্লামের পৃথিবীতে শুভাগমন।\n২। নবী পাক সাল্লাল্লাহু আলাইহি ওয়া সাল্লামের উপর কুরআন নাযিল।\n\n২টি উপলক্ষ দ্বারাই নবীজির আগমনে খুশি উদযাপন বা ঈদে মিলাদুন্নবী উদযাপন জায়েজ প্রমাণিত হয়। ১ম উপলক্ষটিতে তো সরাসরি নবীজি সাল্লাল্লাহু আলাইহি ওয়া সাল্লামের শুভাগমনের কথা বলা আছেই, আর ২য় উপলক্ষটিতে নবীজি আল্লাহ পাকের ফজল ও করম ‘কুরআনুল কারীম’ প্রাপ্তিতে খুশি হয়ে শুকরিয়া আদায়ের নিমিত্তে রোজা রাখতেন, যা পবিত্র কোরআনের সুরা ইউনুসের ৫৮ নং আয়াতের আল্লাহ পাকের হুকুমের বাস্তবায়ন। \n\nমু’মিন বান্দার জন্য নবীজি সাল্লাল্লাহু আলাইহি ওয়া সাল্লামের শুভাগমন কুরআনুল কারীমের চেয়েও বড় নেয়ামত, কেননা নবীজি সাল্লাল্লাহু আলাইহি ওয়া সাল্লাম শুভাগমন না হলে আমরা কুরআন পেতাম না। উক্ত হাদীসের উপর আমল করতে গিয়ে আমরা চাইলে বছরে ৫৪ দিন অর্থাৎ বছরে ৫৪টি সোমবারে ঈদে মিলাদুন্নবী পালন করতে পারি। আবার তারিখের হিসেবে ১২ রবিউল আউয়াল বছরে ১ দিন ঈদে মিলাদুন্নবী পালন করতে পারি।  \n\nনবীজি সাল্লাল্লাহু আলাইহি ওয়া সাল্লামের শুভাগমনে আনন্দ প্রকাশ করার বিনিময়ে আমরা পরকালে কি ধরণের প্রতিদান পেতে পারি তা একখানা হাদীস বিশ্লেষণ করলেই আমরা বুঝতে পারি। সহিহ বুখারীর হাদীস খানা নিম্নরুপ- \nفَلَمَّ مَاتَ اَبُوْ لَهَبٍ اُرِيَه بَعْضُ اَهْلِيْه فيِ النَّوْمِ بِشَرِّ حِيْبَةٍ فَقَالَ لَه: مَاذَا لَقِيْتَ فَقَالَ اَبُوْ لَهَبٍ : لَمْ اَلْقَ بَعْدَكُمْ رَخَاءً غَيْرَ اَنِّي سُقِيْتُ فِي هذِه مِنِّي بِعَتَاقَتِي ثُوَيْبَةَ\nঅর্থাৎ- “অতঃপর আবু লাহান যখন মারা গেল তখন তার এর ঘনিষ্টজন তাকে স্বপ্নযোগে করুন অবস্থায় দেখতে পেয়ে জিজ্ঞাসা করলেন, তুমি কবরে কী অবস্থায় আছো? সে উত্তরে বললো, তোমাদের ছেড়ে এই কবর জগতে আসার পর হতে আমি মারাত্নক শাস্তির মধ্যে সময় কাটাচ্ছি তবে প্রতি সোমবার আমার তর্জনী আঙ্গুলে জান্নাতী শরবত পরিবেশন করা হয়। সেদিন আমি সেই আঙ্গুল চুষে চুষে পানি পাই, এতে আমার আযাব সামান্যতম কম হয়। এটা এ কারণে যে, আমার দাসী সুয়াইবাহ আমার নিকট নবী করীম সাল্লাল্লাহু আলাইহি ওয়া সাল্লামের পবিত্র জন্মের সংবাদ নিয়ে এসেছিলো, আর আমি খুশি হয়ে তাকে দাসত্ব থেকে মুক্তি দিয়েছিলাম।”\n\nবুখারী টিকাকার আল্লামা খলিল আহমদ সাহরানপুরী প্রতি সোমবারে আবু লাহাবের আঙ্গুলে জান্নাতী শরবত হাজির হওয়ার ঘটনা সম্পর্কে লিখেছেন- \nلِاَنَّهَا بَشَّرَتْ أَبَا لَهَبٍ بِوَلاَدَةِ النَّبِيِّ صَلَّي اللهُ عَلَيْهِ وَسَلَّمَ فَاَعْتَقَهَا فَنَفَعَه عِتْقُه وَمَعْني نَفْعِه اِيَّاه أَنَّهُ بَقِيَ مِنْ عَمَلِه هَذَا وَلَمْ يَحْبَطْ كَسَائِرِ أَعْمَالِه بِبَرَكَتِه\nঅর্থাৎ- “আবু লাহাবের কবরে প্রতিটি মুহূর্তে শাস্তি হওয়া সত্বেও প্রতি সোমবারে তার তর্জনী আঙুলে জান্নাতি শরবত হাজির হওয়ার কারণ হলো, সুওয়াইবা দাসী আবু লাহাবকে নবী করীম সাল্লাল্লাহু আলাইহি ওয়া সাল্লামের পবিত্র বেলাদাত শরীফ সম্পর্কে শুভ সংবাদ প্রদান করেছিলেন। আবু লাহাব এমন একটি শুভ সংবাদ শুনা মাত্রই তার দাসীকে আযাদ করে দিয়েছিলো। নবজাতক নবীর জন্মের খুশীতে দাসী আযাদ করে দেওয়ার ঘটনাটি মূলত কবর জগতে তার উপকারে এসেছে। আর প্রতি সোমবারে কবরে জান্নাতি শরবত প্রাপ্তির ঘটনায় তার বিশেষবাবে লাভবান হওয়া এখনো অব্যাহত আছে। আর এটি একমাত্র নবী মুহাম্মদ সাল্লাল্লাহু আলাইহি ওয়া সাল্লামের শুভাগমনের সংবাদ শুনে আনন্দ প্রকাশ করার কারনেই, অন্যথায় তার অন্যান্য আমলের মতোই এটাও ধ্বংস হয়ে যেত।”\n\nএইখানে কয়েকটা বিষয় লক্ষনীয়ঃ\n১। পাপিষ্ঠ আবু লাহাব রাসুলে পাক সাল্লাল্লাহু আলাইহি ওয়া সাল্লামের চির দুশমন যাকে আল্লাহ পাক সুরা লাহাবে অভিসম্পাত করেছেন, সেই চির জাহান্নামি নবী পাক সাল্লাল্লাহু আলাইহি ওয়া সাল্লামের শুভাগমনের খুশি উদযাপন করার কারণে বছরে ৫৪ দিন শাস্তি থেকে কিছুটা নিস্কৃতি পায়। \n২। নবীজির শুভাগমন উপলক্ষে আবু লাহাবের খুশি উদযাপনটাকে আল্লাহ পাক পছন্দ করেছেন, তাইতো প্রতি সোমবার তাকে জাহান্নামের শাস্তি থেকে কিছুটা নিস্কৃতি দেন। \n২। আবু লাহাব নবী করীম সাল্লাল্লাহু আলাইহি ওয়া সাল্লামকে নবী হিসেবে মেনে খুশি হয়নি বরং ভাতিজা হিসেবে খুশি হয়েছে। যদি সে নবীজির উপর ঈমান আনতো তাহলে তার প্রতিদান কি হতো তা আল্লাহই ভালো জানেন। \n\nএখানে আরেকটা বিষয় উল্লেখ করা প্রয়োজন। আল্লাহ পাক অমুসলিমদেরকে চির জাহান্নামী বলেছেন। অর্থাৎ অমুসলিমদের ১ টা মুহুর্তের জন্যও জাহান্নামের শাস্তি থেকে রেহাই পাওয়ার কোন সুযোগ নেই। কিন্তু নবীজির চাচা আবু লাহাব এবং আবু তালেবের দৃষ্টান্ত দেখুন। আবু লাহাবের কথা তো আমরা উপরোক্ত হাদীস শরীফ থেকে জানতে পারলাম। আর আবু তালিব সম্পর্কে হাদীস শরীফে এসেছে কাফিরদের মধ্যে সর্বনিম্ন শাস্তি হবে আবু তালেবের। এখানে লক্ষণীয় যে নবীজির দুই চাচা আবু লাহাব এবং আবু তালেবের এই শাস্তি লাঘবের কারণ কী? কারণ একটাই সেটা হচ্ছে নবী প্রেম। আল্লাহ পাক তাঁর হাবীবকে এত ভালোবাসেন যে, কেউ যদি তার হাবীবের প্রতি মহব্বত প্রদর্শণ করে তাহলে আল্লাহ পাক তাকে তার প্রতিদান দিয়ে থাকেন এমনকি সে যদি আল্লাহকে অস্বীকারও করে। \n\nপবিত্র ঈদে মিলাদুন্নবী সাল্লাল্লাহু আলাইহি ওয়া সাল্লাম উদযাপনের ব্যাপারে অনেকে প্রশ্ন তুলেন যে একই দিনে তো হুজুরে পাক সাল্লাল্লাহু আলাইহি ওয়া সাল্লাম ইনতিকালও করেছেন, তাহলে সেইদিন খুশি উদযাপন করা হয় কেন?\n\nএর উত্তরে বলা যায় যে, প্রিয় নবীজি সাল্লাল্লাহু আলাইহি ওয়া সাল্লাম যে নবুওয়াতের ঝান্ডা নিয়ে দুনিয়াতে এসেছেন সেই নবুওয়াত কেয়ামত পর্যন্ত বিদ্যমান থাকবে। নবীজি যাহেরী ভাবে ইনতিকাল করে আমাদের কাছ থেকে বিদায় নিলেও তিনি রওজা শরীফে জিন্দা কারণ তিনি ‘হায়াতুননবী’ এবং তিনি রওজা শরীফ থেকে উম্মতের আমলসমূহ দেখেন ও উম্মতের সালামের জবাব দিয়ে থাকেন। তাছাড়া তিনি রাহমাতুল্লিল আলামীন অর্থাৎ সকল যুগে সকল জগৎ সমূহের জন্য রহমত। সুতরাং নবীজির আগমনটাই আমাদের জন্য বেশি গুরুত্বপূর্ণ এবং আল্লাহ পাকের বান্দার জন্য সবচেয়ে বড় নেয়ামত। তাই এই নেয়ামত প্রাপ্তির শুকরিয়া আদায়ের জন্য খুশি উদযাপন করা হয়। \n\nআল্লামা জালালুদ্দিন সুয়ুতী রাহমাতুল্লাহি আলাইহি তদ্বীয় গ্রন্থ “আলহাবী লিল ফাতাওয়া” তে উল্লেখ করেন-\nوَقَدْ أَمَرَ الشَّرْعُ بِالْعَقِيْقَةِ عِنْدَ الْوَلاَدَةِ هِيَ اِظْهَارُ شُكْرٍ وَفَرْحٍ بِالْمَوْلُوْدِ وَلَمْ يَأْمُرْ عِنْدَ الْمَوْتِ بِذَبْحٍ وَلاَ غَيْرِهِ بَلْ نُهِيَ عَنِ النِّياَحَةِ وَاِظْهَارُ الْجَزْعِ فَدِلَّتْ قَوَاعِدُ الشَّرِيْعَةِ عَلَي أَنَّهُ يُحْسِنُ فِيْ هَذَا الشَّهْرِ اِظْهَارُ الْفَزْحِ بِوَلاَدَتِهِ صَلَّي اللهُ عَلَيْهِ وَسَلَّمَ دُوْنَ اِظْهَارِ الْحُزْنِ فِيْهِ بِوَفَاتِهِ\nঅর্থাৎ- “ইসলামী শরীয়ত শিশু জন্মের বিষয়ে আকীকা করার হুকুম করেছে। আর এই আকীকার উদ্দ্যেশ্য হলো: শিশু জন্মের কারণে কৃতজ্ঞতা জ্ঞাপন করা এবং খুশি প্রকাশ করা। কিন্তু মৃত্যু সম্পর্কে এমন কোন হুকুম নেই বরং কান্নাকাটি, বুক চাপড়ানো নিষেধ করা হয়েছে। শরীয়তের উল্লেখিত বিধানের উদ্দেশ্য হলো- রবিউল আউয়াল শরীফে নবী করীম সাল্লাল্লাহু আলাইহি ওয়া সাল্লামের পবিত্র বেলাদত বা জন্মের উপরে খুশি প্রকাশ করা। ওফাতের কারণে শোক প্রকাশ করা নয়।”\n\nসুতরাং মু’মিন বান্দার জন্য ঈদে মিলাদুন্নবী সাল্লাল্লাহু আলাইহি ওয়া সাল্লাম উদযাপন হলো নবীপ্রেমের বহিঃপ্রকাশ এবং এই দিবসের গুরুত্ব সকল দিবসের চেয়ে বেশি। শায়খ আব্দুল হক মুহাদ্দেসে দেহলভী রাহমাতুল্লাহি আলাইহি স্বীয় কিতাব “মা’সাবাতা বিস সুন্নাহ” তে ঈদে মিলাদুন্নবীর রাতকে লাইলাতুল কদরের চেয়ে অনেকগুনে শ্রেষ্ঠ বলেছেন। কেননা মিলাদুন্নবী সাল্লাল্লাহু আলাইহি ওয়া সাল্লাম হলো প্রিয় নবীর শুভাগমনের রাত আর লাইলাতুল কদর হলো নবীর প্রতি আল্লাহর দেওয়া একটি উপহার। আর বন্ধুকে দেওয়া উপহারের চেয়ে বন্ধুর দামই বেশি হয়।\n\nকুল কায়েনাত হলো খুশি\nতব শুভ আগমনে,\nখোদার হুকুম পালন করে\nঈদে মিলাদ উদযাপনে।﻿"
  },
  {
    "1": "নবী হিসেবে আত্নপ্রকাশ",
    "2": "নবী করীম সাল্লাল্লাহু আলাইহি ওয়া সাল্লামের ৪০ বছর বয়সে নবুওয়াতের ঘোষণা দেওয়ার পূর্বের জীবনেরও গুরুত্ব রয়েছে। অনেকে ৪০ বছর থেকে শরু করে ৬৩ বছর পর্যন্ত এই ২৩ বছর সময়কালকে অনুকরনীয় আদর্শ বলে। অথচ তিনি পৃথিবীতে শুভাগমণ থেকে শুরু করে ইনতিকাল পর্যন্ত গোটা জীবনে একটি মুহুর্তের জন্যও শরীয়ত বিরোধী কোন কাজ করেননি, যদিও নবুওয়াত প্রকাশের পূর্বে তিনি কোন শরীয়তের গন্ডিতে আবদ্ধ ছিলেন না। নবীজির আগমণের পূর্ব যুগকে আরব জাহানের ইতিহাসে সবচেয়ে বর্বর যুগ মনে করা হয় যা আইয়ামে জাহেলিয়া নামে পরিচিত। সেই সময়ে মানুষের মধ্যে ছিলো না কোন শৃংখলা, নৈতিকতা, মনুষ্যত্ব, ভ্রাতৃত্ববোধ। সর্বত্র লোভ-লালসা, হিংসা-প্রতিহিংসা, নিষ্ঠুরতা, বর্বরতা, অত্যাচার, অনাচার, ব্যভিচার, চুরি, ডাকাতি, হত্যা, হানাহানি, মারামারি বিরাজিত ছিল। হেন পাপাচার নেই যা তারা করতো না। সেই অন্ধকার যুগে আলোর দিশারী হয়ে আগমন করলেন রাহমাতাল্লিল আলামীন। সম্পূর্ণ স্রোতের বিপরীতে ছিল নবীজির জীবন যাপন। পৃথিবীর কোন ঐতিহাসিক আজ পর্যন্ত বলতে পারেনি যে নবুওয়াতের পূর্বে কিংবা পরে কখনো কোন অন্যায়, অনাচার, অবিচার, নিষ্ঠুরতা ইত্যাদি হুজুর পাক সাল্লাল্লাহু আলাইহি ওয়া সাল্লামের দ্বারা সংঘটিত হয়েছে। বরং তিনি ছিলেন সততা, ন্যায়পরায়নতা ও আমানতদারীর এক উজ্জল দৃষ্টান্ত। আরববাসী নবীজি সাল্লাল্লাহু আলাইহি ওয়া সাল্লামের সততা ও আমানতদারীর জন্য তাঁকে আল-আমীন বলে ডাকতো। \n\nএখানে লক্ষণীয় যে, সকল মানুষ যেখানে অন্যায় কাজে আপাদমস্তক নিমজ্জিত ছিল, সেখানে কিসে নবীজিকে বাধা প্রদান করতো অন্যায় কাজ করা থেকে। কী তাঁকে উদ্বুদ্ধ করতো সততা, ন্যায়-নিষ্ঠা ও ইনসাফ প্রতিষ্ঠা করতে। নবুওয়াতের পূর্বে তো কোন বিধি বিধান তাঁর কাছে ছিলো না। কোন কিতাব নাযিল হয়নি, কোন অনুকরনীয় দৃষ্টান্ত ছিলোনা। এ দ্বারা প্রমাণিত হয় যে আল্লাহর হাবীব সাল্লাল্লাহু আলাইহি ওয়া সাল্লাম নবী হয়েই দুনিয়াতে এসেছেন। এ জন্যেই নবুওয়াত প্রকাশিত হওয়ার পূর্বেও তাঁর দ্বারা নবুওয়াতের বৈশিষ্ট্য পরিপন্থী কোন কাজ সংঘটিত হয়নি। বরং নবীজির দোলনা থেকে শুরু করে ইনতিকাল পর্যন্ত জীবনের প্রতিটি মুহুর্তের প্রতিটি কাজ আল্লাহ পাকের ইচ্ছায় সংঘটিত হয়েছে।\n\nনবীজি এতীম হওয়ার কারণঃ\nপ্রিয় নবী সাল্লাল্লাহু আলাইহি ওয়া সাল্লাম দুনিয়াতে আগমণের পূর্বেই তাঁর সম্মানিত পিতা আবদুল্লাহ দুনিয়া থেকে বিদায় নিয়েছেন। আবার নবীজি মাত্র ছয় বছর বয়সে হারিয়েছেন মমতাময়ী মা আমিনা কে। আল্লাহ পাকের পেয়ারা হাবীব সাল্লাল্লাহু আলাইহি ওয়া সাল্লাম দুনিয়াতে একেবারে এতীম হয়ে গেলেন। সেদিকে ইঙ্গিত করে কোরআনুল হাকীমে সুরা দোহার ৬ নং আয়াতে আল্লাহ পাক ইরশাদ করছেন-\nاَلَمْ يَجِدْكَ يَتِيْمًا فَأَوَي\nঅর্থাৎ- “তিনি কি আপনাকে এতীমরুপে পাননি? অতঃপর তিনি আশ্রয় দিয়েছেন।”\n\nআবার আমরা দেখতে পাই যে, নবীজির ৪ জন পুত্র সন্তান জন্মগ্রহণ করলেও একজনও জীবিত থাকেন নি। সে দিকে ইঙ্গিত করে পবিত্র কোরআনের সুরা আল আহযাবের ৪০ নং আল্লাহ পাক বলছেন-\nمَا كَانَ مُحَمَّدٌ أَبَا اَحَدٍ مِّنْ رِّجَالِكُمْ وَلَكِنْ رَّسُوْلَ اللهِ وَخَتَمَ النَّبِيِّيْنَ \nঅর্থাৎ- “মুহাম্মদ তোমাদের কোন পুরুষের পিতা নন বরং তিনি আল্লাহর রাসুল ও শেষ পয়গম্বর।”\nএই ঘটনাগুলোর মধ্যে বিরাট রহস্য বিদ্যমান। একদিকে শৈশবকালে পিতা মাতা দুজনকেই হারিয়ে এতীম হয়েছেন, এমনকি নবীজি ছিলেন বাবা আবদুল্লাহ ও মাতা আমিনার একমাত্র সন্তান অর্থাৎ নবীজির কোন ভাই-বোন ছিলো না। আবার পরবর্তীতে ৪ জন পুত্র সন্তানের একজনও জীবিত থাকলেন না। এই রহস্যের ভেদ একমাত্র আল্লাহই ভালো জানেন। তবে এর কারণ এমনও হতে পারে যে, আল্লাহ পাক তাঁর হাবীবকে তৈরী করেছেন অতুলনীয়, বেনযীর, বেমেসাল, এক ও অদ্বিতীয় করে। নবীর সমকক্ষ, সমতুল্য কেউ নেই। সাধারণত আমাদের সমাজে পিতা-পুত্র, পুত্র-পিতা, ভাই-ভাইয়ে তুলনা দেওয়া হয়। যেমন- আমরা বলে থাকি যে, ছেলেটা একেবারে বাবার মতো হয়েছে বা ছেলে কোন অংশে বাবার চেয়ে কম নয় বা যেমন বাপ তেমন ছেলে ইত্যাদি। কেউ যাতে তাঁর হাবীবের সাথে কাউকে তুলনা দিতে না পারে তাই আল্লাহপাক হয়তো এমনটা করে থাকবেন। \n\nএমনকি আল্লাহ তায়ালা দুনিয়ার কোন শিক্ষকের কাছে নবীজিকে শিক্ষা দেননি। কারণ শিক্ষক সবসময় ছাত্রের কাছে সম্মানের পাত্র। তাইতো নবীজির শিক্ষক হলেন স্বয়ং আল্লাহ। যাতে কোন মানুষ কোনদিন বলতে না পারে যে আমি আপনার ওস্তাদ। বরং নবী সাল্লাল্লাহু আলাইহি ওয়া সাল্লামকে আল্লাহ পাক সমগ্র কায়েনাতের জন্য শিক্ষক করে পাঠিয়েছেন। নবীজি বলেন- اِنَّمَا بُعِثْتُ مُعَلِّمًا\nঅর্থাৎ- “নিশ্চয়ই আমি শিক্ষক হিসেবে প্রেরিত হয়েছি।”\n\nআমাদের নবীজির কোন ওস্তাদ তো নেই বরং তিনি হলেন সমস্ত ওস্তাদের ওস্তাদ। ইয়া রাসুলাল্লাহ! আপনার শান কত মহান। \n\nশিশুকালে বিভিন্ন অলৌকিক ঘটনাঃ \n১। নবীজির চাচা হযরত ইবনে আব্বাস রাদিয়াল্লাহু আনহু একদিন কথা প্রসঙ্গে বললেন- “ইয়া রাসুলাল্লাহ! আপনি যখন শিশুকালে দোলনায় ছিলেন, সেই সময়ের একটি আশ্চর্যজনক ঘটনা আপনার নবুওয়াতের প্রমাণ স্বরুপ আমি প্রত্যক্ষ করেছিলাম এবং ওই ঘটনাই পরবর্তীকালে আপনার ধর্মে দিক্ষীত হতে অনুপ্রাণিত করেছে বেশী। ঘটনাটি ছিল এই- আপনি দোলনায় শুয়ে শুয়ে আকাশের চাঁদের সাথে খেলা করছিলেন। আপনি আঙ্গুলের ইশারায় চাঁদকে যে দিকে হেলে যেতে বলতেন চাঁদ সেদিকেই হেলে যেতো। এই ঘটনা আমাকে আকৃষ্ট করেছে।”\nএকথা শুনে একটু মুচকি হেসে হুজুর সাল্লাল্লাহু আলাইহি ওয়া সাল্লাম বললেন- “চাচাজান, শুধু তাই নয়। আমি সে সময় চাঁদের সাথে কথাও বলতাম এবং চাঁদও আমার সাথে কথা বলতো। চাঁদ ছিল আমার খেলার নূরের পুতুল। (মাওয়াহেবুল লাদুনিয়া)\nএই ঘটনা থেকে প্রমাণিত হয় যে, সমস্ত সৃষ্টি জগৎ রাসুলে পাকের গোলামিতে ধন্য হয়ে ছিল। \n\n২। আরবের প্রথা অনুযায়ী নবীজি সাল্লাল্লাহু আলাইহি ওয়া সাল্লামকে দুধপান ও লালন পালন করানোর জন্য দেওয়া হলো তায়েফের বনী সকিফ গোত্রের হালিমা সাদিয়া নামক এক দরিদ্র মহিলার ঘরে। বিবি হালিমা শিশুনবীকে লালন পালনের জন্য তার বাড়িতে নিয়ে যাওয়ার পর থেকে প্রত্যক্ষ করতে থাকেন নানা অলৌকিক ঘটনা। ঐ পরিবারের লোকজন অনুভব করতে থাকেন যে এই সন্তান পৃথিবীর আর কারো মতো নয়। বিবি হালিমা যখন নবীজিকে দুধ পান করাতেন তখন নবীজি সব সময় ডান স্তনের দুধ পান করতেন। হাজার চেষ্টা করেও তাঁকে বাম স্তনের দুধ পান করানো যেতো না। তখন বিবি হালিমা বুঝতে পারলেন যে এই শিশু আমার বাম স্তনের দুধ আমার আপন সন্তান আব্দুল্লাহর জন্য রেখে দেয়। এই দুধের শিশুর কাছ থেকে এই রকম ইনসাফপূর্ণ কাজ দেখে বিবি হালিমা অবাক হয়ে যান। এবং অত্যন্ত আশ্চর্যের বিষয় নবীজি সাল্লাল্লাহু আলাইহি ওয়া সাল্লাম দুই বছর বিবি হালিমার দুধ পান করার পর নিজে থেকেই দুধ খাওয়া বন্ধ করে দেন। দুই বছর দুধ পান করার যে কোরআনী বিধান রয়েছে তা নবীজি নিজ জীবনে বাস্তবায়ন করেছেন কোরআন নাযিলের আরো বহু বছর পূর্বেই। \n\n৩। নবী করীম সাল্লাল্লাহু আলাইহি ওয়া সাল্লাম বিবি হালিমার ঘরে যাওয়ার পর থেকে দরিদ্র পরিবারে আসতে থাকে স্বচ্ছলতার ছোঁয়া। বিবি হালিমা বলেন- “আমাদের অঞ্চলে তখন দুর্ভিক্ষাবস্থা বিরাজ করছিল। কিন্তু আল্লাহর অসীম কুদরতে আমার পালিত পুত্রের বরকতে আমাদের কোন অভাব ছিলোনা। অন্যান্য পরিবারের মেষ ও ছাগপালের দুধ শুকিয়ে গিয়েছিল খাদ্যের অভাবে। কিন্তু আমাদের ছাগ ও মেষপাল দিনের শেষে ঘরে ফিরে আসতো দুধ ভরা স্তন নিয়ে। আমরা ঐ দুধে সকলেই তৃপ্ত হতাম। এভাবেই আমাদের অভাব দূর হয়ে গেল। প্রতিবেশিরা অধিক খাদ্যের আশায় তাদের মেষপাল আমাদের মেষপালের সাথে একই স্থানে পাঠাতো। কিন্তু তাদের মেষপালগুলো ফিরে আসতো খালিপেটে আর আমাদের মেষপাল আসতো ভরাপেটে, স্তন ভরা দুধ নিয়ে।”\n\n৪। শিশুনবী সাল্লাল্লাহু আলাইহি ওয়া সাল্লাম বাহিরে বের হলে আকাশের মেঘমালা তাঁকে ছায়া দিতো। বিবি হালিমার বড় মেয়ে শায়মা শিশুনবীকে খুব আদর করতো। তাকে কোঁলে নিয়ে ঘুরে বেড়াতো। শায়মা বলেন- “আমি যখন যেখানে গিয়েছি সেখানেই এক খন্ড মেঘ ভাইয়ের মাথার উপর ছায়া দান করেছে। আমি দাঁড়ালে মেঘও থেমে গেছে। ভাইয়ের শরীরে একফোটা রোদও লাগেনি। এইভাবে আল্লাহ পাকের সকল সৃষ্টি নবীজির গোলামী করেছে। আর করবেই বা না কেন? নবীজির উসিলাতেই তো আল্লাহ পাক সবকিছু সৃষ্টি করেছেন। \n\nনবীজির বক্ষ বিদারণঃ\nনবীজির বয়স যখন মাত্র তিন বছর, তখনকার সময়ের একদিনের ঘটনা। তিনি তাঁর দুধ ভাই এবং অন্যান্য আরো কিছু বালকের সাথে মেষ চরাতে চারণ ভূমিতে গিয়েছেন। হঠাৎ দুজন ফেরেশতা তাঁর নিকট আসেন। তাঁকে একটু আড়ালে নিয়ে চিৎভাবে শায়িত করলেন। তার বুক বিদীর্ণ করে নফসে আম্মারার স্থানটুকু সরিয়ে ফেলে দেন এবং নূর, হেকমত, ইসমত, আসরার ইত্যাদি নেয়ামত তথায় স্থাপন করে দেন। দূর থেকে বালকগণ এই দৃশ্য দেখে ভয় পেয়ে যায়। নবীজির দুধ ভাই আবদুল্লাহ দৌড়ে বাড়িতে এসে বিবি হালিমাকে বলে “তোমরা তাড়াতাড়ি আসো, আমার কোরাইশ ভাইকে সাদা পোষাক পরা দু’জন লোক মাটিকে শুইয়ে বুক চিরে ফেলেছে। ভয়ে পাগলের মতো হয়ে বিবি হালিমা ও তার স্বামী দৌড়িয়ে ঘটনাস্থলে যায়। গিয়ে শিশুনবীকে একটা পাহাড়ের উপরে বসে থাকতে দেখে। তাকে সম্পূর্ণ শান্ত দেখাচ্ছিল কিন্তু তাঁর চেহারা ছিল বিবর্ণ। বিবি হালিমার স্বামী নবীজিকে জড়িয়ে ধরে বললো- “প্রিয় বৎস! ব্যাপার কি? তোমার কি হয়েছে? শিশু নবী সাল্লাল্লাহু আলাইহি ওয়া সাল্লাম বললেন, সাদা কাপড় পরা দুজন লোক আমার কাছে এসেছিল। তারা আমাকে মাটিতে শুইয়ে দেয়, আমার বক্ষ বিদীর্ণ করে কি একটা বস্তু আমার বুকের ভেতর থেকে ফেলে দেয়। তারপর আবার আমার বুক যেমন ছিল তেমনই করে দেয়। \n\nসাওর বিন ইয়াযীদ কতিপয় বিদ্বান ব্যক্তির নিকট থেকে বর্ণনা করেন যে, কতিপয় সাহাবী একবার রাসুলুল্লাহ সাল্লাল্লাহু আলাইহি ওয়া সাল্লামকে বলেন, “হে আল্লাহর রাসুল, আপনার নিজের সম্পর্কে আমাদেরকে কিছু বলুন।” তিনি বললেন, “হ্যাঁ, শোনো। আমি পিতা ইবরাহীমের দোয়ার ফল এবং ভাই ঈসার সুসংবাদের পরিণতি। আমি গর্ভে আসার পর আমার মা স্বাপ্নে দেখেন যে, তাঁর মধ্য থেকে একটা জ্যোতি বের হলো যার দ্বারা সিরিয়ার প্রাসাদ সমূহ আলোকিত হয়ে গেলো। আর বনী সকিফ গোত্রে আমি ধাত্রীর কোলে লালিত পালিত হই। এই সময় একদিন আমার এক দুধভাই এর সাথে আমাদের বাড়ির পেছনে মেষ চরাতে যাই। তখন সাদা কাপড় পরা দুজন লোক আমার কাছে আসে। তাদের কাছে একটা সোনার তশতরী ভর্তি বরফ ছিল। তারা আমাকে ধরে আমার পেট চিড়লো। অতঃপর আমার হৃদপিন্ড বের করে তাও চিরলো এবং তা থেকে এক ফোটা কালো জমাট রক্ত বের করে তা ফেলে দিলো। অতঃপর তাদের একজন অপরজনকে বললো: মুহাম্মদ সাল্লাল্লাহু আলাইহি ওয়া সাল্লামকে তাঁর উম্মতের দশজনের সাথে ওজন কর। সে আমাকে পরিমাপ করলো এবং আমি দশজনের চাইতে বেশী হলাম অতঃপর সে আবার বললো: তাঁকে তাঁর উম্মতের একশো জনের সাথে ওজন দাও। আমি একশো জনের চাইতেও বেশী হলাম। অতঃপর সে আবার বললো: তাঁকে তাঁর উম্মতের এক হাজার জনের সাথে ওজন দাও। আমাকে এক হাজার জনের সাথে ওজন করলে আমি এবারও ওজনে তাদের চাইতে বেশী হলাম। অতঃপর সে বললো: রেখে দাও, আল্লাহর কসম, তাঁকে যদি তাঁর সমগ্র উম্মতের সাথেও ওজন করা হয় তাহলেও তিনিই তাদের সবার চাইতে ওজনে বেশী হবেন।” (সিরাতে ইবনে হিশাম)  \n\nনবী পাক সাল্লাল্লাহু আলাইহি ওয়া সাল্লামের সিনা চাক বা বক্ষ বিদারণের দিকে ইঙ্গিত করে আল্লাহ পাক পবিত্র কালামে হাকীমের সুরা ইনশিরায় বলছেন-\nاَلَمْ نَشْرَحْ لَكَ صَدْرَكَ وَوَضَعْنَا عَنْكَ وِزْرَكَ الَّذِيْ اَنْقَضَ ظَهْرَكَ\nঅর্থাৎ- “আমি কি আপনার বক্ষকে প্রশস্ত করে দেইনি? আর আপনার যে বোঝা আপনার পিঠ বাঁকা করে দিয়েছিল তা আপনার থেকে সরিয়ে দিয়েছি।”\n\nনবীজির গোটা জীবনে চারবার এই রকম বক্ষ বিদীর্ণ করার ঘটনা ঘটে। সর্বপ্রথম হয়েছিল বাল্যকালে, যখন তিনি হযরত হালীমা সাদিয়া এর কাছে ছিলেন। দ্বিতীয়বার হয়েছিলো বালেগ হওয়ার প্রাক্কালে দশ বছর বয়সের সময়। তৃতীয়বার হয়েছিলো নবুওয়াত প্রাপ্তির সময় আর চতুর্থবার হয়েছিল মেরাজ যাত্রার প্রাক্কালে। মানব সভ্যতার ইতিহাসে আর কোন মানুষের বক্ষ বিদীর্ণ করার কোন দৃষ্টান্ত পাওয়া যায় না। অতএব, এখানেও দেখা যায় যে নবীজি সাল্লাল্লাহু আলাইহি ওয়া সাল্লাম আমাদের মতো নন এবং আমরা কেউ নবীজি সাল্লাল্লাহু আলাইহি ওয়া সাল্লামের মতো নই। \n\nবিভিন্ন পন্ডিত কর্তৃক নবী হিসেবে চিহিতঃ\n১। নবীজির যখন ছয় বছর বয়স, তখন বিবি আমিনা রাদিয়াল্লাহু আনহা আপন দাসী উম্মে আয়মন রাদিয়াল্লাহু আনহা ও নিজ পুত্র মোহাম্মদ সাল্লাল্লাহু আলাইহি ওয়া সাল্লামকে নিয়ে মদিনায় গমন করেন। উদ্দেশ্য ছিলো স্বামীর কবর যিয়ারত করা ও নিজ পুত্রকে মায়ের বাড়িতে পরিচিত করা। ‘দারুন নাবেগা’ নামক স্থানে হযরত আবদুল্লাহ রাদিয়াল্লাহু আনহুর কবর। সেখানে তাঁরা একমাস অবস্থান করেন। উম্মে আয়মন বলেন- আমরা যখন মদিনায়, তখন মদিনার প্রতিবেশী একদল ইহুদী পালাক্রমে এসে নবী করীম সাল্লাল্লাহু আলাইহি ওয়া সাল্লামের দিকে বার বার দৃষ্টি দিতে থাকে। ইহুদীদের মধ্যে একদল বলে উঠলো- “ইনিই বর্তমানকারের নবী এবং মদিনাতেই তিনি হিজরত করে আসবেন। এখানে বহু হতাহত হবে এবং যুদ্ধবন্দীর ঘটনা ঘটবে।”\n\nতাদের একথা শুনে বিবি আমেনা নিজ পুত্র এবং উম্মে আয়মনকে নিয়ে মক্কায় রওনা হয়ে যান। পথিমধ্যে আবওয়া নামক স্থানে হঠাৎ বিবি আমিনা অসুস্থ হয়ে পড়েন এবং সেখানেই ইনতিকাল করেন। \n\n২। নবীজির দাদা আবদুল মুত্তালিব ছিলেন খানায়ে কাবার মুতাওয়াল্লি। হেরেম শরীফের চত্বরে আবদুল মুত্তালিবের জন্য ফরাশ বিছানো হতো এবং ঐ বিছানায় অন্য কেউ বসতে পারতো না। কিন্তু কিশোর নবী দাদার আগমনের পূর্বেই ঐ ফরাশে বসে যেতেন। আবদুল মুত্তালিবের আগমন হলে হুজুরের চাচাগণ তাঁকে টেনে সরিয়ে আনতে চেষ্টা করতো। কিন্তু আবদুল মুত্তালিব তাদেরকে বারণ করতেন এবং নবী করীম সাল্লাল্লাহু আলাইহি ওয়া সাল্লামের পিঠে হাত বুলিয়ে নিজের কাছে টেনে নিতেন আর বলতেন- “মোহাম্মদ সাল্লাল্লাহু আলাইহি ওয়া সাল্লামের মর্যাদা অনেক অনেক উঁচু হবে।” আবদুল মুত্তালিবের মৃত্যু ঘনিয়ে আসলে একদিন উম্মে আয়মনকে ডেকে বললেন- “হে বারাকাহ, আমার এই সন্তানের যত্ন করতে তুমি ভুলে যেয়ো না।  কেননা, আমি আহলে কিতাবদেরকে বলাবলি করতে শুনেছি যে, আমার এই সন্তান শেষ যামানার নবী হবেন। \n\n৩। প্রিয় নবী সাল্লাল্লাহু আলাইহি ওয়া সাল্লামের বয়স যখন ১২/১৩ বছর, তখন তিনি চাচা আবু তালিবের সাথে সিরিয়ার উদ্দেশ্যে বানিজ্য কাফিলায় শরীক হওয়ার ইচ্ছা ব্যক্ত করলে খাজা আবু তালিব তাঁকে সফরসঙ্গী করে নেন। পথিমধ্যে বোসরা নামক স্থানে বোহায়রা নামক এক খৃষ্টান পাদ্রীর গির্জার নিকট দিয়ে বাণিজ্য কাফেলা গমনকালে বোহায়রা পাদ্রী কিছু আশ্চর্যজনক ঘটনা প্রত্যক্ষ করে ঐ কাফেলার সকলকে তার গির্জায় দাওয়াত করেন। কাফেলার সবাই নবী করীম সাল্লাল্লাহু আলাইহি ওয়া সাল্লামকে মাল সামানার পাহাড়ায় রেখে বোহায়রার দাওয়াতে চলে যায়। যাকে দেখার জন্য পুরো কাফেলাকে খাওয়ার দাওয়াত দিলেন সেই নবীকে না দেখে বোহায়রা রাসুলুল্লাহ সাল্লাল্লাহু আলাইহি ওয়া সাল্লামকে খানার মজলিশে শামিল করতে নির্দেশ দিলেন। নবীজিকে আনা হলে বোহায়রা পাদ্রী তাঁকে দেখে আপাদমস্তক নিরীক্ষণ করে এবং তাঁর সাথে কথা বলে তাঁর হাত ধরে বলে উঠলেন- “ইনি সাইয়্যেদুল আলামীন, রাসুলু রাব্বিল আলামীন, রাহমাতুল্লীল আলামীন।”\n\nতার এই মন্তব্যের কারণ সম্পর্কে কোরাইশগণ জিজ্ঞেস করলে পাদ্রী বলেন, “আপনারা যখন গিরিপথ পার হয়ে আসছিলেন, তখন আমি দেখতে পেলাম প্রতিটি পাথর ও বৃক্ষ এই বালককে সম্মানসূচক সেজদা করছে। নবী ব্যতীত অন্য কাউকে পাথর ও বৃক্ষরাজি সেজদা করে না। আমি আরও লক্ষ্য করেছি, একখন্ড মেঘমালা এই বালকের মাথার উপর ছায়া দিচ্ছে। এতেই আমি প্রমাণ পেয়েছি যে, ইনিই শেষ যুগের নবী।” \n\nনবীজির নবুওয়াত ঘোষণার পূর্বের জীবনও আদর্শঃ\nআমাদের সমাজে অনেকে বলে থাকেন যে, নবী করীম সাল্লাল্লাহু আলাইহি ওয়া সাল্লামের নবুওয়াত ঘোষণার পরের ২৩ বছরের জীবনই আমাদের জন্য আদর্শ। কিন্তু এটা ঠিক নয়। বরং নবী পাকের গোটা ৬৩ বছরের জিন্দেগীই আমাদের জন্য অনুপম আদর্শ। কেননা তিনি নবুওয়াত প্রকাশের পূর্বের জীবনেও এমন কোন কাজ করেন নাই যা আমাদের জন্য অনুকরনীয় হতে পারে না। বরং কোরআন নাযিলের পূর্বেই তিনি কোরআনী জিন্দেগী যাপন করেছেন যা প্রিয় নবী সাল্লাল্লাহু আলাইহি ওয়া সাল্লামের মহান মর্যাদার একটি বৈশিষ্ট্য। উদাহরণ স্বরুপ- জাহিলিয়াতের যুগে আরবের লোকেরা মদ পান করতো। এমনকি ইসলামের প্রথম যুগেও মদ পান জায়েজ ছিলো। সাহাবায়ে কেরাম মদ পান করেছেন তারপর নামাজ পড়েছেন এমন দৃষ্টান্তও আছে। পরে আস্তে আস্তে মদ হারাম ঘোষণা করা হয়। যে মদ ইসলামের আবির্ভাবেরও অনেক পরে হারাম হয়েছে তা প্রিয় নবী সাল্লাল্লাহু আলাইহি ওয়া সাল্লাম কখনই পান করেননি। এ থেকেও প্রমাণিত হয় যে, আনুষ্ঠানিকভাবে নবুওয়াতের ঘোষণা দেওয়ার পূর্বেও তিনি নবী ছিলেন। \n\nনবী করীম সাল্লাল্লাহু আলাইহি ওয়া সাল্লাম ৪০ বছর বয়সে নবুওয়াতের ঘোষনা দেন। কিন্তু তার পূর্বেই তিনি তাঁর বাল্যকাল, তারুন্যকাল, যৌবনকাল অতিক্রম করেছেন। আমরা আমাদের বাল্যকাল, তারুন্যকাল, যৌবনকাল কীভাবে কাটাবো সেই আদর্শ খুঁজতে হলে আমাদেরকে দেখতে হবে প্রিয় নবী সাল্লাল্লাহু আলাইহি ওয়া সাল্লাম তাঁর সেই সময়গুলো কিভাবে কাটিয়েছেন। ঐ বয়সগুলোতেও নবীজি এমন আদর্শ স্থাপন করেছেন যা আমাদের জন্য অনুকরণীয়। তরুন বয়সে মজলুমের সাহায্যার্থে ‘হিলফুল ফুজুর’ নামক সেবাসংঘ প্রতিষ্ঠা, মা খাদিজার সাথে বিবাহের পূর্বেই সততা, বিশ্বস্ততা ও আমানতদারীর সাথে ব্যবসা পরিচালনা, কাবাগৃহ নির্মাণকালে হাজরে আসওয়াদ স্থাপনের সময় হেকমতের সাথে বিরাট কলহের অবসান, সম্পদের প্রতি নির্লোভ, ইত্যাদি সবই অনুকরনীয় আদর্শ।\n\nবুক বিদারণ করে তোমায়\nপবিত্রতা দিলেন প্রভু,\nধরাধামে আসেনি কো\nতোমার মতো কেহ কভু।﻿"
  },
  {
    "1": "নবীজির ইলম বা জ্ঞান",
    "2": "আল্লাহর হাবীব হুজুর পাক সাল্লাল্লাহু আলাইহি ওয়া সাল্লাম সৃষ্টির শুরু থেকেই নবী ছিলেন এবং তিনি নবী হয়েই দুনিয়াতে আগমন করেছিলেন। একথা ঠিক নয় যে, নবী করীম সাল্লাল্লাহু আলাইহি ওয়া সাল্লামের নবুওয়াত কেবল তাঁর যুগ থেকে কিয়ামত পর্যন্ত আগমনকারী উম্মতের জন্য, বরং তাঁর নবুওয়াতের আমল এত ব্যাপৃত, যা হযরত আদম আলাইহিস সালামের নবুওয়াতের পূর্বে সূচিত হয়েছে। কিন্তু নবীজির নবুওয়াত প্রকাশিত হয়েছিল ৪০ বছর বয়সে। সব কিছুরই একটা মানানসই সময় থাকে। নবীজি সাল্লাল্লাহু আলাইহি ওয়া সাল্লাম যদি শিশুকালেই কালেমার দাওয়াত দিতেন তাহলে মানুষ তাঁর কথা শুনতো না। ধর্ম বিশ্বাস একটি অতি স্পর্শকাতর বিষয়। এই ব্যাপারে একটি শিশু নতুন কোন কথা বললে মানুষ সেটা শুনবে না। সে জন্য একটা প্লাটফর্ম তৈরি করা প্রয়োজন। তাইতো নবীজি সাল্লাল্লাহু আলাইহি ওয়া সাল্লাম দীর্ঘ ৪০ বছর মক্কার মানুষের সাথে মিশে নিজের সততা, ন্যায়নিষ্ঠা ও বন্ধুত্বপূর্ণ আচরণ দ্বারা নিজের একটা শক্ত অবস্থান তৈরি করেন। তারপর ৪০ বছর বয়সে পবিত্র রমজান মাসে পবিত্র কোরআনের সুরা আলাকের ৫টি আয়াত নাযিলের মাধ্যমে আনুষ্ঠানিক ভাবে নবীজি সাল্লাল্লাহু আলাইহি ওয়া সাল্লামের নবুওয়াত প্রকাশিত হয়। \n\nঅনেকে বলে থাকেন যে নবীজি ৪০ বছর বয়সে নবুওয়াত প্রাপ্ত হন এবং তার আগে তিনি জানতেনই না যে তিনি নবী হবেন। তাদের এই আকীদা সম্পূর্ণ ভুল। এই গ্রন্থের পূর্বের অধ্যায়গুলোতে কোরআন ও হাদীসের দলিল দ্বারা প্রমাণ করা হয়েছে যে তিনি সৃষ্টির শুরু থেকেই নবী ছিলেন। তাছাড়া একেবারে শিশুকাল থেকেই বিভিন্ন অলৌকিক ঘটনার দ্বারা অনুধাবন করা যায় যে তিনি একজন নবী এবং তাঁর আচার-আচরণ, কথা-বার্তা সবকিছুই ছিল নবীসুলভ। আরবের বড় বড় ধর্মযাজক যারা বিভিন্ন ধর্মগ্রন্থের পন্ডিত ছিলেন তারা নবীজি সাল্লাল্লাহু আলাইহি ওয়া সাল্লামকে এক নজর দেখলেই বুঝে ফেলতেন যে তিনিই আখেরী জমানার নবী বা প্রতিশ্রুত শেষ নবী। মানুষের মধ্যে তিনি ৪০ বছর বয়সে নবী হিসেবে আত্নপ্রকাশ করলেও আল্লাহ পাকের অন্যান্য সকল সৃষ্টি যেমন আকাশ-বাতাস, গাছপালা, পশুপাখি, সাগর, নদী, পাহাড় এরা সবাই প্রিয় নবীকে চিনতে পারতো এবং নবীজির আনুগত্য করতো। নবীজির শিশুকাল থেকেই অসংখ্য ঘটনা ঘটতে থাকে যাতে দেখা যায় ঐ সমস্ত বস্তুগুলো নবীজির আনুগত্য করছে। সুতরাং এই কথা বলা যায় যে প্রিয় নবী সাল্লাল্লাহু আলাইহি ওয়া সাল্লাম যখন সৃষ্টি হয়েছেন তখন থেকেই তিনি নবী। সৃষ্টির শুরু থেকে পরকালের অনন্ত জীবন পর্যন্ত এমন কোন সময় আসেনি বা আসবেনা যে সময়টাতে তিনি নবী নন।\n\nপ্রিয় নবী সাল্লাল্লাহু আলাইহি ওয়া সাল্লামের বয়স যখন ৪০ বছর ৬ মাস ১৫ দিন, তখন পবিত্র রমযানের শবে কদর সোমবার রাত্রে পবিত্র কোরআনুল কারীম নাযিলের ধারা সূচিত হয় তথা আনুষ্ঠানিকভাবে নবুওয়াত প্রকাশিত হয়। তবে তার আগে থেকেই নবীজির প্রত্যাদেশপ্রাপ্তি শরু হয় সত্য স্বপ্ন দর্শনের মাধ্যমে। তিনি রাতে যা স্বপ্নে দেখতেন, পরের দিন তাই বাস্তবে পরিণত হতো। এটা হলো ওহী নাযিলের সাতটি প্রক্রিয়ার মধ্যে একটি অন্যতম প্রক্রিয়া। এটা জিবরাইলের মাধ্যম ছাড়াই সরাসরি আল্লাহর পক্ষ হতে হতো। এভাবেই তিনি ধীরে ধীরে প্রত্যক্ষ অহী প্রাপ্তির দিকে এগিয়ে যাচ্ছিলেন। এক সময় নবীজি নির্জনে থাকতে পছন্দ করতে লাগলেন। এবং তার পরে হেরা গুহায় ধ্যানমগ্ন থাকতে শুরু করলেন। এক গভীর রজনীতে প্রিয় নবী সাল্লাল্লাহু আলাইহি ওয়া সাল্লাম ধ্যানে মগ্ন ছিলেন। এমন সময় হযরত জিবরাঈল আলাইহিস সালাম গারে হেরার চুড়ায় নবীজির খেদমতে এসে হাজির হলেন। তিনি নবীজিকে বললেন, اِقْرَاءْ অর্থাৎ- “আপনি পাঠ করুন”। নবীজি বললেন, مَا اَنَا بِقَارِيٍ অর্থাৎ- “আমি পাঠকারী নই”। অতঃপর জিবরাঈল আলাইহিস সালাম তিন বার নবী পাক সাল্লাল্লাহু আলাইহি ওয়া সাল্লামকে জোড়ে আলিঙ্গন করলেন। তিনবার আলিঙ্গন শেষে জিবরাঈল আলাইহিস সালাম সুরা আলাকের প্রথম পাঁচটি আয়াত তিলাওয়াত করে শুনালেন। তারপর নবীজি পাঠ করলেন। এভাবেই প্রত্যক্ষ অহী নাযিলের ধারা শুরু হলো। \n\nপ্রিয় নবী সাল্লাল্লাহু আলাইহি ওয়া সাল্লামের উপর কোরআন নাযিলের মাধ্যমেও নবীজির অনন্য মর্যাদার বহিঃপ্রকাশ ঘটে। কারণ কোরআন এমন এক গ্রন্থ যার জালালিয়াত এতো বেশি তা বহন করা সাধারণ মানুষের পক্ষে সম্ভব না। পবিত্র কোরআনের সুরা হাশরের ২১ নং আয়াতে আল্লাহ পাক ইরশাদ করেন-\nلَوْ اَنْزَلْنَا هَذَا الْقُرْانَ عَلَي جَبَلٍ لَّرَأَيْتَهُ خَاشِعًا مُّتَصَدِّعًا مِّنْ خَشْيَةِ اللهِ\nঅর্থাৎ- “যদি আমি কোরআন পাহাড়ের উপর অবতীর্ণ করতাম, তবে তুমি দেখতে যে, পাহাড় বিনীত হয়ে আল্লাহর ভয়ে বিদীর্ণ হয়ে গেছে।”\n\nনবুওয়াতের হলো প্রকাশ\nযখন বয়স চল্লিশ তোমার,\nখোদার ফরমান হলো জারি\nকরতে তুমি ইসলাম প্রচার।﻿"
  },
  {
    "1": "নবীজির ইলমে গায়েব",
    "2": "আল্লাহর হাবীব সাল্লাল্লাহু আলাইহি ওয়া সাল্লাম হলেন দুনিয়ার সকল ইলম বা জ্ঞানের আধার। নবীজির জ্ঞানের সাথে আমাদের জ্ঞানের তুলনা দূরের কথা নবীজির জ্ঞানের পরিধি পরিমাপ করাও কোন মানুষের পক্ষে সম্ভব নয়। বালতি দিয়ে যেমন সাগরের পানি মাপা যায় না তেমনি আমাদের মানব মস্তিস্ক দিয়েও নবীজির জ্ঞানের পরিধি মাপা সম্ভব নয়। নবীজির জ্ঞানের পরিমাপ কত তা আল্লাহ এবং আল্লাহর রাসুলই ভালো জানেন। তবে কোরআন এবং হাদীসে আমরা যা জানতে পারি তার আলোকে কিছু আলোচনা করা যেতে পারে। \nপ্রিয় নবী সাল্লাল্লাহু আলাইহি ওয়া সাল্লাম বলেন-\nاَنَا مَدِيْنَةُ الْعِلْمِ وِ عَلِيٌّ بَابُهَا\nঅর্থাৎ- “আমি হলাম ইলমের শহর আর আলী হল সেই শহরের দরজা।”\n\nনবীজির জ্ঞানের বিস্তৃতি এত ব্যাপক ছিলো যে, এমন কোন বিষয় নাই যে বিষয়ে তাঁর জ্ঞান ছিলো না। এক কথায়, পৃথিবীর শুরু থেকে শেষ পর্যন্ত যত জ্ঞান অর্জিত হয়েছে বা হবে সবই আল্লাহ পাক প্রিয় নবী সাল্লাল্লাহু আলাইহি ওয়া সাল্লামকে দান করেছেন। নবীজির অনেক কথা, অনেক বিষয়ের ব্যাখ্যা ১৪০০ বছর পরে এসে বিজ্ঞানের দৃষ্টিতে বাস্তবসম্মত প্রমাণিত হচ্ছে। দুনিয়ার কোন শিক্ষা প্রতিষ্ঠানে শিক্ষা গ্রহণ না করলেও ভাষাজ্ঞান, রাষ্ট্র পরিচালনার জ্ঞান, যুদ্ধ কৌশল, চিকিৎসা বিজ্ঞানের জ্ঞান, সামাজিক জ্ঞান সকল বিষয়ে গভীর জ্ঞানের অধিকারী ছিলেন। কারণ নবীজির শিক্ষক ছিলেন স্বয়ং আল্লাহ রাব্বুল আলামীন। এ প্রসঙ্গে সুরা আন নজমের ৫ নং আয়ায়ে ইরশাদ হচ্ছে-\n عَلَّمَهُ شَدِيْدُ الْقُوَي\nঅর্থাৎ- “তাঁকে শিক্ষা দান করে এক শক্তিশালী স্বত্ত্বা।”\n\nস্বয়ং সৃষ্টিকর্তা যাকে শিক্ষা দেন, তাঁর চেয়ে বড় জ্ঞানী আর কে হতে পারে? আল্লাহ পাক তাঁর প্রিয় হাবীবকে শুধু শিক্ষাই দেননি বরং তিনি তাঁকে মানবজাতির জন্য শিক্ষক হিসেবে পাঠিয়েছেন। এ প্রসঙ্গে সুরা বাকারার ১৫১ নং আল্লাহ পাক ইরশাদ করছেন-\n كَمَا اَرْسَلْنَا فِيْكُمْ رَسُوْلاً مِّنْكُمْ يَتْلُوْ عَلَيْكُمْ ايَاتِنَا وَيُزَكِّيْكُمْ وَيُعَلِّمُكُمُ الْكِتَابَ وَالْحِكْمَةَ وَيُعَلِّمُكُمْ مَّا لَمْ تَكُوْنُوْا تَعْلَمُوْنَ\n অর্থাৎ- “হে মানুষেরা আমি তোমাদের কাছে তোমাদেরই মধ্য হতে একজন রাসুল পাঠিয়েছি। যে তোমাদের কাছে আমার আয়াত পাঠ করে শোনায়, তোমাদের জীবন পরিশুদ্ধ করে, তোমাদের কিতাব ও হেকমত শিক্ষা দেয় এবং তোমরা যে বিষয়ে কিছু জানতেনা তা শিক্ষা দেয়।” \nপ্রিয় নবী সাল্লাল্লাহু আলাইহি ওয়া সাল্লাম বলেন- اِنَّمَا بُعِثْتُ مُعَلِّمًا\nঅর্থাৎ- “নিশ্চয়ই আমি শিক্ষক হিসেবে প্রেরিত হয়েছি।”\n\nতিনি বিশ্বজাহানকে এমন এক ধর্ম উপহার দিয়েছেন যার মধ্যে পৃথিবীর সকল বিষয়ে, সকল ক্ষেত্রে অনন্য সুন্দর ও যৌক্তিক আদর্শ রয়েছে। উদারহণ স্বরুপ নিচে কিছু দৃষ্টান্ত পেশ করা হলো-\n\nভাষা জ্ঞানঃ\nআল্লাহ তায়ালা নবীজিকে জ্ঞান দান করেছেন আরবদের ভাষা সম্পর্কে, দুষ্প্রাপ্য শব্দ ও তার সঠিক ব্যবহার সম্পর্কে, ফাসাহাত বালাগাত সম্পর্কে, উপমা উদারহণ দেয়া, বিশুদ্ধ প্রবাদ বলা ও তার মর্মার্থ উদ্ধার করা এবং প্রজ্ঞাময় বানী চয়ন ইত্যাদি সম্পর্কে। নবী পাক সাল্লাল্লাহু আলাইহি ওয়া সাল্লাম কথাকে সংক্ষিপ্ত করতেন। তাঁর শব্দ চয়ন এতই চৌকষ ও মোক্ষম ছিল যে, মনের মাঝে তাঁর কথাগুলো সুধা রস ছড়াতো। নবীজির পবিত্র জবান থেকে বের হওয়া প্রতিটি শব্দ শ্রোতার মনকে মাতিয়ে তুলতো এবং একটি শব্দও অযথা প্রয়োগ হতো না। প্রিয় নবী সাল্লাল্লাহু আলাইহি ওয়া সাল্লাম বলেছেন-\nاُعْطِيْتُ جَوَامِعَ الْكَلِمِ\nঅর্থাৎ- “আমাকে দান করা হয়েছে ‘জাওয়ামিউল কালিম’ তথা বস্তুগত ও ভাবগত সব ধরনের শব্দ ও বুলির সমন্বিত ভাষাজ্ঞান।” (মুসলিম, তিরমিযী, মুসনাদে আহমদ)\n\nচিকিৎসা বিজ্ঞানের জ্ঞানঃ\nরাসুল সাল্লাল্লাহু আলাইহি ওয়া সাল্লাম এমন জীবন যাপন করেছেন যা চিকিৎসা বিজ্ঞানের দৃষ্টিকোন থেকে স্বাস্থ্যসম্মত। যেমন- তিনি কম খেতেন এবং ক্ষুধা না লাগলে খেতে বসতেন না। আর পেটে কিছু ক্ষুধা রেখেই খাবার পরিত্যাগ করতেন। এই প্রসঙ্গে তিরমিযী শরীফে হাদীস এসেছে। তিনি বলেন- “যারা উদরের পাত্রকে প্রয়োজনাতিরিক্ত ভরে ফেলে, তারা সর্বনিকৃষ্ট। ইবনে আদমের জন্য এতটুকু খোরাক যথেষ্ট, যা তাকে সোজা রাখতে পারে। কয়েক লোকমাকে যথেষ্ট মনে করতে না পারলে পেটকে তিন ভাগে বিভক্ত করবে। এক ভাগ খাদ্যের জন্য, এক ভাগ পানির জন্য এবং এক ভাগ শ্বাস প্রশ্বাসের জন্য।” \n\nপ্রিয় নবী সাল্লাল্লাহু আলাইহ ওয়া সাল্লামের এই কথার সত্যতা প্রমাণিত হয়েছে বিজ্ঞানের উৎকর্ষের ফলে। বিজ্ঞানীরা এখন বলছেন যে বেশি পরিমানে খাওয়া স্বাস্থ্যের জন্য ক্ষতিকর। বর্তমানে দেখা যাচ্ছে যে অধিক খাওয়ার কারণ হৃদরোগ, ডায়াবেটিক, উচ্চ রক্তচাপ, পেটের পীড়া ইত্যাদি রোগ জন্মে। এবং কম খাওয়ার ফলে শরীর হালকা থাকে এবং বহু রোগ থেকে মুক্ত থাকা যায়। \nনবী করীম সাল্লাল্লাহু আলাইহি ওয়াসাল্লাম মেসওয়াক করা ছাড়া অজু করতেন না। মেসওয়াকের অনেক গুনাগুন রয়েছে। মেসওয়াক দাঁত পরিস্কার রাখে, দুর্গন্ধ দূরীভুত করে, দাত শক্ত করে, চোখের জ্যোতি বৃদ্ধি পায়, মুখে রুচি হয় ইত্যাদি। এমন আরো অনেক দৃষ্টান্ত রয়েছে যেমন- রাসুল সাল্লাল্লাহু আলাইহি ওয়া সাল্লাম মধু ও কালিজিরা খেতে বলেছেন। মধু ও কালিজিরার অনেক উপকারিতা রয়েছে। \n\nঅর্থনীতির জ্ঞানঃ\nরাসুল সাল্লাল্লাহু আলাইহি ওয়া সাল্লাম তাঁর প্রশাসন ও সরকার কাঠামোকে সুদৃঢ় করার জন্য এক সুষম অর্থনৈতিক ব্যবস্থা গ্রহণ করেন। তিনি সরকারীভাবে কুসিদপ্রথা বন্ধ করার মাধ্যমে পুঁজিবাদী অর্থনীতির মূলে কুঠারাঘাত করেন। কোরআনের বিধান মোতাবেক তিনি যাকার ভিত্তিক অর্থনীতি ব্যবস্থা চালু করেন। ইসলামী রাষ্ট্রের আয়ের প্রধান উৎস হিসেবে ব্যক্তিগতভাবে যাকাত আদায় না করে রাষ্ট্রীয়ভাবে তা আদায় করার জন্য বেতনভুক্ত আমিল নিযুক্ত করেন। ইসলামী অর্থনীতির কিছু উল্লেখযোগ্য নীতি নিম্নরুপ-\n১। হালাল উপায়ে উপার্জন।\n২। সুদ উচ্ছেদ।\n৩। ব্যবসায়িক অসাধুতা উচ্ছেদ।\n৪। যাকাত ব্যবস্থা প্রবর্তন।\n৫। বায়তুল মালের প্রতিষ্ঠা।\n৬। মানবিক শ্রমনীতির প্রবর্তন।\n৭। ওশরের প্রবর্তন এবং ভূমিস্বত্ব ব্যবস্থায় ইসলামীকরণ।\n৮। উত্তরাধিকার ব্যবস্থার যৌক্তিক রুপদান। \n\nআমরা দেখতে পাই যে, রাসুলুল্লাহ সাল্লাল্লাহু আলাইহি ওয়া সাল্লামের প্রবর্তিত ইসলামী অর্থনীতির বিপরীতে অন্যান্য অর্থনৈতিক ব্যবস্থাগুলো মানুষের প্রকৃত কল্যান আনতে ব্যর্থ হচ্ছে। অপরদিকে ইসলামী অর্থনীতিই একমাত্র মানুষের প্রকৃত অর্থনৈতিক মুক্তি নিশ্চিত করতে পারে। \n\nসামরিক জ্ঞানঃ\nরাসুলুল্লাহ সাল্লাল্লাহু আলাইহি ওয়া সাল্লাম যে সামরিক নীতি রেখে গেছেন তা দুনিয়া যতদিন থাকবে ততদিন মানবজাতির জন্য পথপ্রদর্শক হিসাবে সমুজ্জ্বল হয়ে থাকবে। নবীজির সমর নীতিগুলোর মধ্যে উল্লেখ যোগ্য ছিল-\n১।\tসৈন্যদের প্রতি ধর্ম ও নৈতিকতা রক্ষার কঠোর নির্দেশ ছিলো। মদ্যপান, ব্যভিচার ও লুটতরাজ সম্পূর্ণ নিষিদ্ধ ছিলো।\n২।\tযুদ্ধলব্ধ সম্পদের (গনীমাত) এক পঞ্চমাংশ রাষ্ট্রের জন্য। এগুলো জাতীয় সম্পদরুপে গরীবদের জন্য রক্ষিত থাকবে।\n৩।\tযুদ্ধ প্রথম আক্রমণ করা মুসলমানদের জন্য সম্পূর্ণ নিষিদ্ধ ছিলো। অর্থাৎ- অন্যায়কে প্রতিহত করা এবং আত্নরক্ষা ব্যতীত ইসলামে কোন যুদ্ধ ছিলো না।\n৪।\tযুদ্ধে স্ত্রীলোক, বৃদ্ধ, শিশু, রুগ্ন, সকল অসহায় এবং অসামরিক ব্যক্তিকে আঘাত করা সম্পূর্ণ নিষিদ্ধ ছিলো। জীবজন্তু, পশু-পাখী, শস্যক্ষেত্র, বাড়ীঘর ইত্যাদির উপর হস্তক্ষেপ করাকে পাপ বলে ঘোষিত হয়। \n৫।\tরাষ্ট্রদূতকে হত্যা বিশ্বশান্তির পরিপস্থী বলে ঘোষণা করা হয়।\n৬।\tযুদ্ধাবস্থায় অথবা যুদ্ধের পূর্বে বা পরে শত্রুরা শান্তি প্রস্তাব দিলে, সাথে সাথে তা গ্রহণের নির্দেশ দেওয়া হয়। \n৭।\tযুদ্ধবন্ধীদের প্রতি সদ্বব্যবহার করার নীতি ছিলো নবীজির সামরিক নীতির অন্যতম গুরুত্বপূর্ণ নীতি। \n\nরাষ্ট্রপরিচালনার জ্ঞানঃ\nরাসুলুল্লাহ সাল্লাল্লাহু আলাইহি ওয়া সাল্লাম প্রতিষ্ঠিত সরকার ও রাষ্ট্র ব্যবস্থা সর্বকালের সর্বশ্রেষ্ঠ অনুসরণীয় রাষ্ট্র ব্যবস্থা। আল্লাহর সার্বভৌমত্বের ধারণাকে প্রতিষ্ঠিত করে তিনি রাষ্ট্র পরিচালনা করেন। প্রিয় নবী সাল্লাল্লাহু আলাইহি ওয়া সাল্লাম মদীনায় উপস্থিত হয়েই একটি আদর্শ রাষ্ট্র ব্যবস্থার ভিত্তি স্থাপন করেছিলেন। দূরদর্শী রাষ্ট্রপ্রধান হিসেবে তিনি যাবতীয় রাষ্ট্রীয় দায়িত্ব যথাযথভাবে পালন করেছেন। হিজরতের পরেই তিনি ৪৭ ধারা সম্বলিত মদীনার সনদ তৈরী করেন। তিনি বিভিন্ন গোত্রপতি বা রাষ্ট্রপ্রধানদের সাথে নানা ধরণের চুক্তি স্বাক্ষর করেন। সামাজিক ও রাষ্ট্রীয় বন্ধন স্থাপন করেছেন। ইসলামের দাওয়াত দিয়ে তিনি বিভিন্ন রাষ্ট্রপ্রধানদের কাছে পত্র প্রোরণ করেন। বিচার বিভাগ সুসংগঠিত করে তার সুষ্ঠু পরিচালনার দায়িত্ব পালন করেছেন। গড়ে তুলেছেন সু-সংহত প্রশাসন। গোটা রাষ্ট্রকে মদীনা, তায়মা, আল-জানাদ, ইয়েমেন, নাজরান, খায়বার, হাজরামাউত, বাহরাইন ও ওমান প্রদেশে বিভক্ত করেন এবং যোগ্য শাসনকর্তা নিযুক্ত করেন।\nরাসুলে পাক সাল্লাল্লাহু আলাইতি ওয়া সাল্লাম প্রতিষ্টিত রাষ্ট্রের মূলনীতি ছিলো জাতিয়তা, ধর্ম, বর্ণ ও বংশ নির্বিশেষে সমগ্র মানবসভ্যতার কল্যাণে কাজ করা এবং ন্যায়পরায়নতার সাথে প্রত্যেকের অধিকার ও সুবিচার প্রতিষ্ঠা করা। পবিত্র কোরআনের বানী “কাজ কর্মে তাদের সাথে পরামর্শ করুন” এর ভিত্তিতে মজলিসে শুরা গঠনের মাধ্যমে তিনি রাষ্ট্রীয় কার্যাবলী সম্পাদন করতেন। তাঁর প্রতিষ্ঠিত রাষ্ট্রে প্রত্যেকের বাক ও বিবেকের স্বাধীনতা উন্মুক্ত ছিলো। পরধর্মে তিনি যেমন ছিলেন সহিষ্ণু, তেমনি পররাষ্ট্রের প্রতি তাঁর বাণী ছিলো শান্তি ও ভ্রাতৃত্বের। বিদেশী রাষ্ট্রদূতদের জান-মালের নিরাপত্তা বিধান করে ইসলাম সুনাম ও বিস্তৃতি বাড়িয়ে দিয়েছিলেন তিনি।\n\nরাষ্ট্রনায়ক হিসাবে তাঁর সফলতার কথা উল্লেখ করে জর্জ বার্নার্ডশ যথার্থই বলেছেন-\n“If all the world was united under one leader, then Muhammad (sm) would have been the best fitted man to lead the peoples of various creeds, dogmas and ideas to peach and happiness.”\n\nসামাজিক জ্ঞানঃ \nরাসুলে পাক সাল্লাল্লাহু আলাইহি ওয়া সাল্লাম একটি অসভ্য বর্বর সমাজকে মাত্র কয়েক বছরের ব্যবধানে এমন এক আদর্শ সমাজে পরিণত করেছিলেন তা এক কথায় অবিশ্বাস্য। পৃথিবীর দ্বিতীয় কোন মানুষের পক্ষে এমনটা আর সম্ভব হয়নি। ব্যক্তিগত সংশোধন ও পরিশুদ্ধির প্রতি রাসুল সাল্লাল্লাহু আলাইহি ওয়া সাল্লাম সবচেয়ে বেশি জোর দিয়েছিলেন। মূলত ব্যক্তি চরিত্রই সমাজকল্যাণের প্রথম সোপান। মানব চরিত্র সুষ্ঠু ও সত্যনিষ্ঠভাবে বিকশিত করতে হলে ব্যক্তিগত পরিশুদ্ধির বিকল্প নেই। প্রিয় নবী সাল্লাল্লাহু আলাইহি ওয়া সাল্লাম সেই সমাজকে বাস্তব শিক্ষা ও অনুশীলনের মাধ্যমে গড়ে তুলেছিলেন মনের মতো করে। একজন মানুষের দৈনন্দিন জীবনের করণীয় এবং তার প্রতিটি মুহূর্ত কীভাবে কাটাবে এর সুস্পষ্ট দিক নির্দেশনা ছিলো রাসুলের শিক্ষায়। হযরত সালমান ফারসি রাদিয়াল্লাহু আনহু গর্ব করে বলেছেন, “আমরা এমন এক নবীর সান্নিধ্য পেয়েছি, যিনি আমাদের হাতে কলমে সবকিছু শিখিয়েছেন। এমনকি আমরা কীভাবে প্রাকৃতিক প্রয়োজনাদি সম্পন্ন করবো সে শিক্ষাও তিনি আমাদের দিয়েছেন। মুলত রাসুল সাল্লাল্লাহু আলাইহি ওয়া সাল্লাম ছিলেন সামাজিক আন্দোলনের সিপাহসালার। তার বিদ্যা ও বোধশক্তি ছিলো একজন শ্রেষ্ঠ সমাজপতির মতো। সমাজের মানুষকে প্রকৃত শিক্ষায় শিক্ষিত করে তোলা এবং সামাজিক মূল্যবোধ গড়ে তোলার জন্য নিরলসভাবে শ্রম দিয়েছেন। আচার-ব্যবহারে ভদ্রতা, নম্রতা ও শিষ্ঠতা ও নমনীয়তা দেখানোর শিক্ষা তিনি দিয়েছেন। কারো মান-সম্মানের খেয়ানত না করতে তিনি কঠোরভাবে নিষেধ করেছেন। মাপে কম দেয়া, ঠকানো, জালিয়াতি, মিথ্যাচার, কুৎসা রটনা এসব নেতিবাচক কর্মকান্ড থেকে বিরত থাকতে বলেছেন। সামাজিক সম্পর্ক বজায় রাখতে সদাচার, নম্র ব্যবহার, সম্মান প্রদর্শন, সালাম, মোসাফাহা, সেবা ও সৎ পরামর্শ এবং পারস্পরিক সাহায্য সহযোগিতা, মহানুভবতা ইত্যাদি সৎগুণের প্রতি বারবার উদ্বুদ্ধ করেছেন। এমন সুন্দর সমাজ বিনির্মাণের দৃষ্টান্ত পৃথিবীতে আর দ্বিতীয়টি নেই।  \n\nপ্রকাশিতে খোদার জাতে\nতুমি হলে সৃষ্টির শুরু,\nইলমের শহর হয়ে তুমি\nহলে ভবে মানব গুরু।﻿"
  },
  {
    "1": "নবীজি হাজির ও নাযির",
    "2": "ইলমে গায়েব বা অদৃশ্যের জ্ঞান এমন বিষয়ের জ্ঞান যা পঞ্চ ইন্দ্রিয় দ্বারা অনুভব করা যায় না। অদৃশ্যের জ্ঞান মানুষের স্বাভাবিক জ্ঞানের বহির্ভুত এমন একটি জ্ঞান যা আল্লাহ প্রদত্ত বিশেষ ক্ষমতার বলে অর্জিত হয়। যেমন- আমি এখন বাংলাদেশে বসে আছি। বাংলাদেশে বসে থেকে যদি আমি বলে দিতে পারি যে এই মুহুর্তে আমেরিকাতে বৃষ্টি হচ্ছে। এটাই ইলমে গায়েব বা অদৃশ্যের জ্ঞান। হাজার মাইল দূরের বিষয় জানা যেমন ইলমে গায়েব আবার পাশের ঘরের কোন বিষয় জানাও ইলমে গায়েব হতে পারে। আমার পাশের ঘরের ব্যক্তিটি কি করছেন তা যদি আমি পঞ্চ ইন্দ্রিয় তথা- হাত, চোখ, কান, নাক, জিহবা দ্বারা অনুভব না করে বলে দিতে পারি তাহলে সেটা ইলমে গায়েব বা অদৃশ্যের জ্ঞানের অন্তর্ভুক্ত হবে। যেমন- আমার পাশের ঘরের ব্যক্তিটি কি করছেন তা আমার জানার কথা না কারণ দেয়ালের ওপারে আমি দেখতে পাইনা। সেই ব্যক্তিটি যদি ঘুমান আর আমি যদি সেটা বলে দিতে পারি তাহলে সেটা অদৃশ্যের খবর হবে। কিন্তু আমি যদি তার নাক ডাকার শব্দ শুনে বুঝি যে তিনি ঘুমাচ্ছেন তাহলে সেটা অদৃশ্যের খবর হবে না। আবার যদি আমি খাবারের ঘ্রাণ শুনে বলি যে তিনি খাচ্ছেন, তাহলেও সেটা অদৃশ্যের খবর হবে না। অর্থাৎ- অদৃশ্যের জ্ঞান শুধু দৃষ্টির বাইরের জ্ঞান তা নয়। এটি এমন জ্ঞান যা আমার পঞ্চ ইন্দ্রিয় দ্বারা কোন ভাবেই অনুভব করা যায় না। \n\nইলমে গায়েব বা অদৃশ্যের জ্ঞানের বিষয়ে জানা মানুষের ক্ষমতার বাইরে যদি না আল্লাহ পাক কাউকে জানান। প্রকৃতপক্ষে আল্লাহ পাক এককভাবে সমস্ত অদৃশ্যের জ্ঞানের মালিক। যেমন- আল্লাহ পাক কোরআনুল কারীমের সুরা হাশরের ২২ নং আয়াতে বলছেন-\nعَالِمُ الْغَيْبِ وَالشَّهَادَةِ هُوَ الرَّحْمنُ الرَّحِيْمِ\nঅর্থাৎ- “তিনি সকল দৃশ্য ও অদৃশ্যের বিষয় সম্পর্কে জ্ঞানী এবং তিনি পরম দয়ালু, অসীম দাতা।”\n\nআল্লাহ পাকের এই অদৃশ্যের জ্ঞান জাতিগত বা স্বত্ত্বাগত অর্থাৎ আল্লাহ পাক নিজের ক্ষমতায় সকল অদৃশ্যের বিষয়সমূহ অবগত আছেন, কেউ তাঁকে জানানোর প্রয়োজন নেই। যদি আল্লাহ ছাড়া অন্য কাউকে নিজের ক্ষমতায় গায়েবের খবর জাননেওয়ালা মনে করি তাহলে সরাসরি আল্লাহর সাথে শিরক হবে। কারণ আল্লাহ পাক পবিত্র কোরআনের সুরা নমলের ৬৫ নং আয়াতে বলছেন-\nقُلْ لَا يَعْلَمُ مَنْ فِي السَّمَاوَاتِ وَالْاَرْضِ الْغَيْبِ الَّا اللهُ\nঅর্থাৎ- “হে নবী! আপনি বলুন, আল্লাহ ছাড়া আসমান যমীনে কেহই গায়েবের খবর জানে না।” \n\nতবে আল্লাহ পাক যদি কাউকে গায়েবের খবর জানান তাহলে আল্লাহ পাকের জানানোতে কোন দোষ নাই বা ঐ ব্যক্তির জানাতেও কোন দোষ নেই। অদৃশ্যের এই জ্ঞানটাকে বলে ‘ইলমে গায়েব আতায়ী বা খোদা প্রদত্ত ইলমে গায়েব’। আল্লাহ পাক তাঁর প্রিয় বান্দাদেরকে ইলমে গায়েব দান করে থাকেন। সেটা কারো কারো ক্ষেত্রে কম, আবার কারো কারো ক্ষেত্রে বেশি হতে পারে। নবী আলাইহিস সালাম গণ এবং আউলিয়ায়ে কেরামের দ্বারা যে সমস্ত অলৌকিক ঘটনা সংঘটিত হয় তা সবই আল্লাহ প্রদত্ত ক্ষমতার বলে হয়। আর গায়েবের খবর বলে দেওয়া অলৌকিক ঘটনাসমূহের মধ্যে অন্যতম শ্রেষ্ঠ। আল্লাহ পাক প্রিয় বান্দাদেরকে গায়েবের খবর জানানোর ব্যাপারে পবিত্র কোরআনে স্পষ্ট ঘোষণা রয়েছে। আল্লাহ পাক পবিত্র কোরআনের সুরা জ¦ীনের ২৬-২৭ নং আয়াতে বলছেন-\nعَالِمُ الْغَيْبِ فَلاَ يُظْهِرُ عَلي غَيْبِهِ أَحَدًا اِلاَّ مَنِ ارْتَضي مِنْ رَّسُوْلٍ\nঅর্থাৎ- “আল্লাহ একমাত্র অদৃশ্য বিষয়ের জ্ঞানী। তিনি গায়েবের খবর কাউকে দান করেন না তবে নবীগণের মধ্য থেকে যাকে পছন্দ তাকে গায়েবের খবর দেন।” \n\nপবিত্র কোরআনের সুরায়ে আল ইমরানের ১৭৯ নং আয়াতে আল্লাহ পাক বলেন-\nوَمَا كَانَ اللهُ لِيُطْلِعَكُمْ عَلَي الْغَيْبِ وَلَكِنَّ اللهَ يَجْتَبِي مِنْ رُّسُلِهِ مَنْ يَّشَاءُ\nঅর্থাৎ-“আল্লাহ তায়ালা এমন নন যে তোমাদের সকলকে গায়েব সম্পর্কে অবগত করে দিবেন, কিন্তু স্বীয় রাসুলগণের মধ্য হতে যাকে মনোনীত করেন, তাঁকে গায়েব সম্পর্কে অবগত করিয়ে দেন।”\n\nএই দুইটি আয়াতে কারীমা দ্বারা বুঝা গেল আল্লাহ পাক স্বীয় রাসুলগণের মধ্য হতে যাকে খুশি গায়েবের ইলম দান করেন। কাকে কি পরিমাণে দান করেন তা আল্লাহর পাকের এখতিয়ার। কারো কাছে কৈফিয়ত দেওয়ার প্রয়োজন নেই। পবিত্র কোরআনুল করীমের সুরা কাহাফের ৬৫ নং আয়াতে আমাদের প্রিয় নবী সাল্লাল্লাহু আলাইহি ওয়া সাল্লাম ছাড়াও আরো বিভিন্ন নবী রাসুলগণকে ইলমে গায়েবের অধিকারী করার ইঙ্গিত রয়েছে।  যেমন-\nوَعَلَّمْنهُ مِنْ لَّدُنَّا عِلْمًا\nঅর্থাৎ- “আমি তাঁকে (হযরত খিজির আলাইহিস সালামকে) আমার ইলমে লাদুনী দান করেছি।” তাফসীরে বায়যাবীতে এ আয়াতের ব্যাখ্যায় লিখা হয়েছে- “হযরত খিজির আলাইহিস সালামকে এমন বিষয়াদির জ্ঞান দান করেছি, যেগুলো সম্পর্কে শুধু আমিই অবগত, যা আমি না বললে কেউ জানতে পারে না। এটাইতো ইলমে গায়েব।”\n\nপবিত্র কোরআনের সুরা আনআমের ৭৫ নং আয়াতে ইরশাদ হচ্ছে-\nوَكَذَلِكَ نُرِيَ اِبْرَاهِيْمَ مَلَكُوْتَ السَّمَوتِ والْاَرْض\nঅর্থাৎ- “আমি এ রূপেই হযরত ইব্রাহীম আলাইহিস সালামকে ভূ-মন্ডল ও নভোমন্ডলে পরিব্যাপ্ত আমার বাদশাহী অবলোকন করাই।” এই আয়াতের ব্যাখ্যায় তাফসীর গ্রন্থসমূহে বলা হয়েছে- হযরত ইব্রাহীম আলাইহিস সালামের নিকট সপ্ত আসমান উন্মুক্ত করা হয়েছিল। তখন তিনি আসমান সমূহের মধ্যে যা কিছু আছে সব কিছুই দেখতে পান এমনকি আরশ পর্যন্ত তার দৃষ্টিগোচর হয়েছিল। অনুরুপভাবে তাঁর নিকট সপ্ত জমিন উন্মুক্ত করা হয়। তখন তিনি জমিনের স্তর সমূহে বিদ্যমান সবকিছুই দেখতে পান। \n\nকালামে পাকে সুরা ইউসুফের ৩৭ নং আয়াতে উল্লেখ আছে হযরত ইউসুফ আলাইহিস সালাম বলেছিলেন-\nلاَ يَاتِيْكُمَا طَعَامٌ تُرْزَقَانِه اِلاَّ نَبَّأْتُكُمَا بِتَاوِيْلِهِ\nঅর্থাৎ- “তোমাদের কাছে খাবার আসার আগে এর বিবরণ বলে দিতে পারবো”। এই আয়াতের ব্যাখ্যায় “তাফসীরে রুহুল বয়ান”, “তাফসীরে কবীর” ও “তাফসীরে খাযেনে” উল্লেখ আছে- আমি তোমাদেরকে বিগত ও অনাগত দিনের খাওয়া-দাওয়ার যাবতীয় অবস্থা বলে দিতে পারি। বলতে পারি খাদ্যশস্য কোথা হতে আসলো এবং এখন কোথায় যাবে।\n\nকোরআনুল কারীমের সুরা আল ইমরানের ৪৯ নং আয়াতে উল্লেখ আছে হযরত ঈসা আলাইহিস সালাম ফরমান-\nوَاُنَبِّئُكُمْ بِمَا تَأكُلُوْنَ وَمَاتَدَّخِرُوْنَ فِي بُيُوْتِكُمْ\nঅর্থাৎ- “তোমরা নিজ নিজ ঘরে যা কিছু খাও এবং যা কিছু সঞ্চিত রাখ, আমি তোমাদেরকে বলে দিতে পারি।” এই গায়েবের খবর বলার ক্ষমতা আল্লাহ পাক হযরত ঈসা আলাইহিস সালামকে দান করেছিলেন।\n\nউল্লেখিত আয়াতে কারীমাসমূহের দ্বারা জানা গেল যে আল্লাহ পাক অনেক নবী রাসূলকে ইলমে গায়েব দান করেছিলেন। সেই সূত্রে নিঃসন্দেহে বলা যায় যে আল্লাহ পাক সমস্ত নবীগণের সরদার, যাকে সৃষ্টি না করলে আল্লাহ পাক কিছুই সৃষ্টি করতেন না সেই প্রিয় হাবীব সাল্লাল্লাহু আলাইহি ওয়া সাল্লামকে ইলমে গায়েব বা অদৃশ্যের জ্ঞান দান করেছেন। পবিত্র কালামে পাকে সুরা নিসার ১১৩ নং আয়াতে ইরশাদ হচ্ছে-\nوَعَلَّمَكَ مَا لَمْ تَكُنْ تَعْلَمْ وَكَانَ فَضْلُ اللهِ عَلَيْكَ عَظِيْمًا \nঅর্থাৎ- “আল্লাহ জাল্লাশানুহু আপনাকে শিক্ষা দিয়েছেন যা আপনার জানা ছিলো না। আর আপনার প্রতি রয়েছে আল্লাহর মহা অনুগ্রহ।”\nএই আয়াতে কারীমার দ্বারা স্পষ্ট্য প্রতীয়মান হয় যে, যত জ্ঞান নবীজির জানার বাইরে ছিলো তা আল্লাহ পাক তাঁর স্বীয় হাবিব সাল্লাল্লাহু আলাইহি ওয়া সাল্লামকে জানিয়ে দিয়েছেন। এর মধ্যে প্রকাশ্য জ্ঞান এবং অদৃশ্যের জ্ঞান সবই অন্তর্ভুক্ত ছিলো।\n\nএই আয়াতের ব্যাখ্যায় “তাফসীরে সাভীতে” ও “রুহুল বায়ানে” বলা হয়েছেاي علم الغيب  অর্থাৎ- আল্লাহ তায়ালা নবীয়ে দু’জাহাঁকে ইলমে গায়েব শিক্ষা দিয়েছেন। \n\nতাফসিরে জালালাইনে এই আয়াতের ব্যাখ্যায় লেখা হয়েছে- اي من الاحكام والغيب অর্থাৎ- আল্লাহ তায়ালা আপনাকে আহকামে শরীয়ত এবং গায়েব শিক্ষা দিয়েছেন। \n\nআল্লাহ পাক তাঁর হাবিব সাল্লাল্লাহু আলাইহি ওয়া সাল্লামকে বিভিন্ন ভাবে ইলমে গায়েব দান করেছেন। যেমন- \n১। জিবরাঈল আলাইহিস সালামের মাধ্যমে কোরআর শরীফের আয়াত হিসেবে। পবিত্র কোরআন মজীদে অসংখ্য গায়েবের সংবাদ রয়েছে। সে সংবাদগুলো নবী করীম সাল্লাল্লাহু আলাইহি ওয়া সাল্লাম কে জানানোর পাশাপাশি পৃথিবীবাসীকে জানিয়ে দেওয়া হয়েছে। যেমন- পবিত্র কোরআনের সুরা হুদের ৪৯ নং আয়াতে আল্লাহ পাক হযরত নূহ আলাইহিস সালামের সময়ের মহাপ্লাবনের ঘটনার বর্ণনা দিয়ে বলছেন-\nتِلْكَ مِنْ اَنْبَاءِ الْغَيْبِ نُوْحِيْهَا اِلَيْكَ مَا كُنْتَ تَعْلَمُهَا اَنْتَ وَلاَ قَوْمُكَ مِنْ قَبْلِ هَذَا\nঅর্থাৎ- “এই সমস্ত অদৃশ্যলোকের সংবাদ আমি তোমাকে ঐশীবানী দ্বারা অবহিত করছি যা ইতিপূর্বে তুমি জানতে না এবং তোমার সম্প্রদায়ও জানতো না।” \n\n২। জিবরাঈল আলাইহিস সালামের মাধ্যমে কোরআনের আয়াতের বাইরে। এই গায়েবের সংবাদগুলো আল্লাহ পাক জিবরাঈল আলাইহিস সালামের মাধ্যমে নবীজিকে জানিয়েছেন। এই সংবাদগুলো উম্মতকে জানানো নবীজির ইচ্ছাধীন ছিল। নবীজি সাল্লাল্লাহু আলাইহি ওয়া সাল্লাম অসংখ্য গায়েবের সংবাদ আমাদেরকে জানিয়েছেন যা হাদীস শরীফ হিসেবে আমাদের কাছে এসেছে। এ প্রসংগে কালামে পাকের সুরা তাকভীরের ২৪ নং আয়াতে আল্লাহ পাক ইরশাদ করছেন-\nوَمَا هُوَ عَلَي الْغَيْبِ بِضَنِيْنِ\nঅর্থাৎ- “এবং তিনি গায়েব বলার ব্যাপারে কৃপণ নন।”\n\nএই আয়াত নবী করীম সাল্লাল্লাহু আলাইহি ওয়া সাল্লামের ইলমে গায়েবের দলিল যা দ্বারা পরিষ্কার বুঝা যায় যে নবী করীম সাল্লাল্লাহু আলাইহি ওয়া সাল্লাম ইলমে গায়েবের অধিকারী ছিলেন, তবে তা অবশ্যই আল্লাহ প্রদত্ত। জাতিগত বা স্বত্ত্বাগত ইলম নবীজির জন্য স্বাব্যস্থ করলে শিরক হবে কারণ সেটা একমাত্র আল্লাহ পাকের পবিত্র জাতের জন্য নির্ধারিত। আর ইলমে গায়েব আতায়ী বা আল্লাহ প্রদত্ত ইলমে গায়েব সেটা নবীজির জন্য নির্ধারিত। সেই ইলম আল্লাহর জন্য স্বাব্যস্থ করলে কুফরী হবে কারণ আল্লাহর ইলম আতায়ী বা প্রদত্ত নয় আল্লাহর ইলম জাতিগত বা স্বত্ত্বাগত। \n\n৩। জিবরাঈল আলাইহিস সালামের মাধ্যম ছাড়া সরাসরি নবীজিকে। এই গায়েবের সংবাদগুলো আল্লাহ পাক নবীজিকে বিশেষ করে মেরাজ রজনীতে জানিয়েছেন। এ প্রসঙ্গে আল্লাহ পাক কোরআন মজীদের সুরা নজমের ১০ নং আয়াতে বলেন-\nفَاَوْحَا اِلَي عَبْدِهِ مَا اَوْحَا\nঅর্থাৎ- “তিনি তাঁর প্রিয় বান্দাকে যা কিছু জানানোর ছিল তা জানালেন।” \n\nমিরাজ রজনীতে আল্লাহ পাক তাঁর প্রিয় হাবীবকে যা কিছু জানিয়েছেন সেখানে অন্য কোন মাধ্যম ছিলো না। শুধু আল্লাহ এবং আল্লাহর হাবীব। আল্লাহ পাক দিয়েছেন আর নবীজি গ্রহণ করেছেন। আল্লাহ তায়ালা তাঁর প্রিয় হাবীবকে কী কী জানিয়েছেন এবং কী পরিমাণে জানিয়েছেন তা একমাত্র আল্লাহ এবং আল্লাহর রাসুলই ভালো জানেন। অনেক উলামায়ে কেরাম বলেছেন- مَا كَنَا وَمَا يَكُوْنُ  অর্থাৎ- যা পূর্বে ছিল এবং যা ভবিষ্যতে হবে তার সবই মহান প্রভু তাঁর প্রিয় বান্দাকে জানিয়েছেন। \n\t\nতিবরানী রাহমাতুল্লাহি আলাইহি তাঁর ‘মুয়াজ্জাম কবীরে’, নায়ীম বিন হাম্মাদ তাঁর ‘কিতাবুল ফাতানে’ এবং আবু নাঈম ‘হিলইয়াতুল আউলিয়া’র মধ্যে হযরত আবদুল্লাহ ইবনে উমর রাদিয়াল্লাহু আনহু হতে রেওয়ায়েত করেন-\nاِنَّ اللهَ قَدْ رَفَعَ لِي الدُّنْيَافَاَنَّا اَنْذُرُ اِلَيًهَا وَاِلَي مَا هُوَا كَائِنٌ فِيْهَا اِلَي يَوْمِ الْقِيَامَةِ كَاَنَّمَا اَنْذُرُ اِلَي كَفِّي هَذِهِ جَلْيَانَا مِنَ اللهِ تَعَلَي جَلَهُ لِنَبِيِّهِ كَامَا جَلَهُ لِلنَّبِيِّيْنَ مِنْ قَبْلِهِ صَلَّي اللهُ تَعَالَي عَلَيْهِ وَسَلَّمَ وَعَلَيْهِ اَجْمَعِيْنَ\nঅর্থাৎ- “নিশ্চয় আল্লাহ তায়ালা দুনিয়াকে আমার সামনে তুলে ধরেন। তখন আমি তাকে এবং কেয়ামত পর্যন্ত যত কিছু তথায় ঘটবে সব কিছুই এমননিভাবে দেখছিলাম, যেমনি আমার হাতের এই তালুকে দেখছি। এটি আল্লাহ তায়ালার আলো, যেটি তিনি আপন নবী সাল্লাল্লাহু আলাইহি ওয়া সাল্লামের জন্য প্রজ্জলিত করেছেন, যেভাবে পূর্ববর্তী নবীগনের জন্য প্রজ্জলিত করেছিলেন।”\n\nএ থেকে বুঝা যায় যে, হুজুর সাল্লাল্লাহু আলাইহি ওয়া সাল্লামের ইলম গোটা জাহানেই ব্যাপৃত এবং তিনি যা জানতেন না, আল্লাহ তায়ালা তাঁকে তা জানিয়ে দিয়েছেন। অতএব তিনি পূর্বাপর সমস্ত ইলম জেনে নিয়েছেন। আর যা কিছু অতীত হয়েছে বা যা কিছু ভবিষ্যতে হবে, সব কিছুই তাঁর জ্ঞানে এসে গেছে। \n\nপবিত্র কোরআনের সুরা আল ইমরানের ১৭৯ নং আয়াতের ব্যাখ্যায় তাফসীরে খাযেনে উল্লেখ আছে- \nপ্রিয় নবী সাল্লাল্লাহু আলাইহি ওয়া সাল্লাম বলেন, আমাকে জানানো হয়েছে, কে আমার উপর ঈমান আনবে? কে আমাকে অস্বীকার করবে? যখন এ খবর মুনাফিকদের কাছে পৌছলো তখন তারা ঠাট্টা করে বললো- কে তাঁর উপর ঈমান আনবে আর কে তাকে অস্বীকার করবে তা মুহাম্মদ সাল্লাল্লাহু আলাইহি ওয়া সাল্লাম জানেন বলে বলেন। অথচ আমরা তাঁর সাথেই আছি - কিন্তু তিনি আমাদেরকে চিনতে পারেননি। এ খবর যখন নবীজির নিকট পৌছলো। তখন তিনি মিম্বরের উপরে দাড়ালেন এবং আল্লাহর প্রশংসা করে বললেন-“এসব লোকেদের (মুনাফিকদের) কি হলো যে, আমার জ্ঞান নিয়ে তারা বিরূপ সমালোচনা করছে। তোমরা এখন থেকে কেয়ামত পর্যন্ত যে কোন বিষয় সম্পর্কে আমাকে জিজ্ঞাসা করো আমি অবশ্যই উহা তোমাদের কে বলে দিবো।\n\nনবীজির গায়েবের সংবাদ প্রদানের কিছু দৃষ্টান্তঃ\n১। হযরত হুজাইফা ইবনে ইয়ামান রাদিয়াল্লাহু আনহু থেকে বর্ণিত। তিনি বলেছেন, রাসুল পাক সাল্লাল্লাহু আলাইহি ওয়া সাল্লাম একদিন খুতবা প্রদান করলেন। সে খোতবায় তিনি কিয়ামত পর্যন্ত সংঘটিত সকল কিছুই জানিয়ে দিলেন। ওই সমস্ত কথা কারও কারও স্মরণে আছে। আবার কেউ কেউ ভুলে গেছেন। ভুলে যাওয়ার বিষয়গুলো এরকম, যেমন বাহ্যিকভাবে আমরা কোনো ব্যাপার ভুলে যাই। আবার সে বিষয়ের সামনাসামনি হলে স্মরণ হয়। যেমন কেউ কিছুকাল অনুপস্থিত থাকলে তার কথা ভুলে যাই। আবার সামনে এলে চিনতে পারি। হযরত হুজাইফা রাদিয়াল্লাহু আনহু বলেন, আমি এরুপ মনে করিনা যে আমার সাথীগন জেনে বুঝে ইচ্ছা করে ভুলে গেছে। বরং আল্লাহর কসম! তাদেরকে ভুলিয়ে দেওয়া হয়েছে। নিশ্চয়ই রাসুলেপাক সাল্লাল্লাহু আলাইহি ওয়া সাল্লাম কিয়ামত পর্যন্ত ধর্মের মধ্যে যে সমস্ত ফেতনা দেখা দিবে তার পরিষ্কার বিষদ বর্ণনা দিয়ে গেছেন। এমনকি ফেতনাকারীর নাম, পিতার নাম, এবং বাসস্থানের নাম পর্যন্ত বলে গেছেন। \n\n২। হযরত সায়াদ ইবনে আবী ওয়াক্কাস রাদিয়াল্লাহু আনহু একসময় অসুস্থ হয়ে পড়লেন। মনে হচ্ছিলো, তিনি বাঁচবেন না। কিন্তু নবী করীম সাল্লাল্লাহু আলাইহি ওয়া সাল্লাম তাকে দেখে বলেছিলেন, সম্ভবত তুমি রোগ থেকে নিস্কৃতি পাবে। তোমার দ্বারা একটি কওম উপকার লাভ করবে, আরেকটি কওম ক্ষতিগ্রস্থ হবে। অর্থাৎ- তোমার দ্বারা মুসলমানদের লাভ হবে, আর কাফেরেরা ক্ষতিগ্রস্থ হবে। এ কথায় তার দীর্ঘজীবন লাভের সুসংবাদ রয়েছে। আশারায়ে মুবাশশারাগণের মধ্যে তিনিই সকলের শেষে ইনতিকাল করেছিলেন। \n\n৩। বদর যুদ্ধের সময় রাসুলুল্লাহ সাল্লাল্লাহু আলাইহি ওয়া সাল্লাম কয়েকটি নির্দিষ্ট স্থান দেখিয়ে বলে দিয়েছিলেন, অমুক অমুক কাফের অমুক অমুক স্থানে নিহত হবে। যুদ্ধ শেষে দেখা গেল, রাসুলে পাক সাল্লাল্লাহু আলাইহি ওয়া সাল্লামের দেখানো স্থানেই তারা মৃত অবস্থায় পড়ে রয়েছে। \n৪। বদরের যুদ্ধের পরে নবীজির চাচা যুদ্ধবন্দী হযরত আব্বাস রাদিয়াল্লাহু আনহুর মুক্তিপণ বাবদ ৮০ উকিয়া ধার্য্য করা হয়। হযরত আব্বাস রাদিয়াল্লাহু আনহু বললেন আমার কাছে কোন সম্পদ নেই যার দ্বারা আমি এত বিরাট অংকের মুক্তিপণ আদায় করতে পারি। নবী করিম সাল্লাল্লাহু আলাইহি ওয়া সাল্লাম বললেন-\nفَقَالَ رَسُوْلُ اللهِ فَاَيْنَ الْمَالُ الَّذِيْ دَفَنْتَهُ اَنْتَ وَاُمُّ الْفَضَلِ تَحْتَ اُسْكُفَّتِ الْبَابِ- وَقُلْتَ لَهَا اِنْ قُتِلْتُ فَهُوَ لِلصَّبِيَّةِ فَقَالَ وَالله ِ يَا رَسُوْلَ اللهِ اِنَّ هذَا شَيْئٌ لَمْ يَطَّلِعُ عَلَيْهِ غَيْرِي وَغَيْرُ اُمِّ الْفَضَلِ- اِلاَّ اللهُ عَزَّ وَجَلَّ الخ\nঅর্থাৎ- “নবী করীম সাল্লাল্লাহু আলাইহি ওয়া সাল্লাম বললেন- চাচাজান, আপনি মক্কা থেকে আসবার সময় আমার চাচী উম্মুল ফযলের নিকট ১৬০ উকিয়া স্বর্ণমুদ্রা গচ্ছিত রেখে এসেছিলেন এবং বলেছিলেন- যদি আমি যুদ্ধে মারা যাই, তাহলে এগুলো আমার সন্তানদের ভরণ পোষণের জন্য ব্যয় করবে। আমার চাচী এবং আপনি উক্ত স্বর্ণমুদ্রাগুলো ঘরের দরজায় গোপন কুঠরিতে লুকিয়ে রেখেছিলেন। ঐ মুদ্রাগুলো কোথায়? তখন হযরত আব্বাস রাদিয়াল্লাহু আনহু বললেন- ঐ মালের খবর আল্লাহর পরে আমি ও আমার স্ত্রী উম্মুল ফযল ছাড়া আর কেউ জানেনা- আপনি অন্ধকার রাত্রির ঐ ঘটনা জানলেন কী করে? হুজুর সাল্লাল্লাহু আলাইহি ওয়া সাল্লাম বললেন- এই গায়েবী খবর আল্লাহ আমাকে জানিয়ে দিয়েছেন। তাই আমি ঐ গচ্ছিত পরিমাণ মালই চেয়েছি এর বেশী চাইনি।” \n\nহযরত আব্বাস রাদিয়াল্লাহু আনহু নবী করীম সাল্লাল্লাহু আলাইহি ওয়া সাল্লামের ইলমে গায়েবের প্রমাণ পেয়ে হতবাক হয়ে গেলেন এবং সাথে সাথে ইসলাম গ্রহণ করলেন।\n\n৫। হযরত আবু হুরায়রা রাদিয়াল্লাহু আনহু হতে বর্ণিত, একদা রাসুলুল্লাহ সাল্লাল্লাহু আলাইহি ওয়া সাল্লাম মক্কার প্রসিদ্ধ হেরা পর্বতে আরোহন করলেন। তাঁর সঙ্গে হযরত আবুবকর সিদ্দিক রাদিয়াল্লাহু আনহু, হযরত ওসমান রাদিয়াল্লাহু আনহু, হযরত তালহা রাদিয়াল্লাহু আনহু, হযরত আলী রাদিয়াল্লাহু আনহু ও হযরত যোবায়ের রাদিয়াল্লাহু আনহু ছিলেন। এমন সময় পাহাড়ের প্রস্তরে কম্পন সৃষ্টি হলে নবী পাক সাল্লাল্লাহু আলাইহি ওয়া সাল্লাম বললেন, “শান্ত হও, তোমার উপর নবী, সিদ্দিক ও শহীদ ছাড়া আর কেউ নেই।” (মুসলিম) \n\nপরবর্তীতে দেখা গেল যে, নবীজি যা বলেছেন তাই ঘটলো। নবীজির ইনতিকালের পর হযরত আবু বকর সিদ্দিক রাদিয়াল্লাহু আনহু ছাড়া উপরোক্ত সাহাবাদের সবাই শাহাদাত বরণ করেন। \n\nনবী পাক সাল্লাল্লাহু আলাইহি ওয়া সাল্লামের এমন গায়েবের সংবাদ প্রদান সংক্রান্ত আরো অসংখ্য বিবরণ রয়েছে, যা উল্লেখ করলে বইয়ের কলেবর বৃদ্ধি পাবে। \n\nইলমে গায়েব প্রকাশ কর\nখোদার ওহীর বদৌলতে,\nঅতীত জানো, বলতে পারো\nকার কী হবে ভবিষ্যতে।﻿"
  },
  {
    "1": "নবীজির মুজেযা",
    "2": "আল্লাহ পাক তার হাবীব সাল্লাল্লাহু আলাইহি ওয়া সাল্লামকে যে সকল অনন্য বৈশিষ্ট দিয়ে সৃষ্টি করেছেন তার মধ্যে একটি বৈশিষ্ট হচ্ছে তিনি হাজির ও নাযির। আমাদের সমাজে অনেকে বলে থাকেন যে একমাত্র আল্লাহ পাক হাজির ও নাযির। আল্লাহ ছাড়া অন্য কাউকে হাজির ও নাযির মানা শিরক। এটা তাদের মনগড়া কথা। বিশুদ্ধ আকীদা হচ্ছে আল্লাহ পাক নিজ স্বত্তাগত ভাবে হাজির ও নাযির আর আল্লাহর হাবীব সাল্লাল্লাহু আলাইহি ওয়া সাল্লাম আল্লাহ পাকের প্রদত্ত ক্ষমতার বলে হাজির ও নাযির। অনেকে মনে করেন যে আল্লাহ পাকের সিফাত অন্য কারো জন্য সাব্যস্থ করলেই শিরক। এইটা মারাত্মক গোমরাহী এবং আল্লাহ পাকের শানে চরম বেয়াদবী। এমন অনেক দৃষ্টান্ত আছে যে আল্লাহ পাক নিজের সিফাতকে বিভিন্ন সৃষ্টির সিফাত হিসেবে দিয়েছেন।  যেমন-\n১। আল্লাহ পাক পানাহার করেন না। ফিরিশতারাও পানাহার করে না। এখন তো আল্লাহর আর ফিরিশতার সিফাত এক হয়ে গেলো। এখন আপনি কার বিরুদ্ধে শিরকের ফতোয়া দিবেন।\n\n২। আল্লাহ পাক ঘুমান না। তিনি তন্দ্রা, ক্লান্তি, অবসাদ থেকে পাক। ফিরিশতারাও ঘুমায় না। তাদেরকে তন্দ্রা, ক্লান্তি ও স্পর্শ করতে পারে না। এক্ষেত্রেও তো আল্লাহ এবং ফিরিশতার সিফাত এক হয়ে গেলো। \n\n৩। আল্লাহ পাক দয়ালু। আল্লাহর নাম ‘রাউফ’, আল্লাহর নাম ‘রাহীম’। আল্লাহ পাক তাঁর প্রিয় হাবীবকেও মু’মিনদের জন্য দয়ালু করে পাঠিয়েছেন। পবিত্র কোরআনে নবীজিকে আল্লাহ ‘রাউফুর রাহীম’ বলেছেন। এখন কার বিরুদ্ধে শিরকের ফতোয়া দিবেন।\n\nএইখানে সমাধান করতে হবে এইভাবে যে, আল্লাহ পাকের সিফাত গুলো স্বত্তাগত এবং অসীম। আর সৃষ্টির সিফাতগুলো আল্লাহ প্রদত্ত এবং সসীম। এই রকম বিশ্বাস রাখলে এখানে আর দ্বন্দের কোন অবকাশ থাকেনা। শুধু আবেগের বশবর্তী হয়ে কোন কথা বললেই হবে না। কোরআন হাদীসের আলোকে কথা বলতে হবে। অন্যথায় ঈমান চলে যাওয়ার আশঙ্কা রয়েছে। \n\nনবী পাক সাল্লাল্লাহু আলাইহি ওয়া সাল্লাম হাজির নাযির এই কথার অর্থ হচ্ছে- তিনি সমগ্র পৃথিবীকে স্বীয় হাতের তালুর ন্যায় স্পদষ্ট দেখতে পান, নিকট ও দুরের আওয়াজ শুনতে পান এবং এক মুহুর্তে সারা পৃথিবী পরিভ্রমণ করতে পারেন। একই রকম বৈশিষ্ট আল্লাহ পাক অন্যদেরকেও দান করেছেন। যেমন হযরত আজরাঈল আলাইহিস সালামকেও আল্লাহ হাজির নাযিরের ক্ষমতা দিয়েছেন। বিভিন্ন তাফসীর গ্রন্থে حَتّي اِذَا جَاءَ اَحَدَكُمُ الْمَوْتُ تَوَفَّتْهُ رُسُلُنَا এই আয়াতের ব্যাখ্যায় বর্ণিত হয়েছে যে, মালাকুল মউতের সামনে সম্পূর্ণ পৃথিবী একটি খাদ্যের থালার মতো। সেখান থেকে যাকে ইচ্ছা তিনি তুলে নিতে পারেন। \n\nরাসুলে পাক সাল্লাল্লাহু আলাইহি ওয়া সাল্লামকে একবার প্রশ্ন করা হলো, হে আল্লাহর রাসুল! মৃত্যুর ফিরিশতা তো একজন। অথচ পৃথিবীর বিভিন্ন প্রান্তে একই সঙ্গে অনেক লোক মৃত্যুবরণ করছে (একই সঙ্গে সকলের প্রাণ তিনি হরণ করেন কী করে?)। রাসুল সাল্লাল্লাহু আলাইহি ওয়া সাল্লাম বললেন, মৃত্যুর ফিরিশতার সামনে সমস্ত পৃথিবী একটি খাদ্যের থালার ন্যায়। তাই কেহই তার দৃষ্টির আড়াল নয়। \n\nমালাকুল মউতের ক্ষমতাকে তো কেউ অস্বীকার করে না। শুধু আল্লাহ পাকের প্রিয় হাবীবের বেলায় যত আপত্তি। মালাকুল মউতকে যেমন তাঁর দায়িত্ব পালনের সুবিধার্থে হাজির ও নাযিরের ক্ষমতা দান করা হয়েছে ঠিক তেমনি ভাবে প্রিয় নবী সাল্লাল্লাহু আলাইহি ওয়া সাল্লামকেও তাঁর বৈশিষ্ট্যগত কারণেই হাজির ও নাযিরের ক্ষমতা দান করা হয়েছে। এর ব্যাখ্যা সামনে আসছে। \n\nইবলিশ শয়তানকেও আল্লাহ পাক অনেক ক্ষমতা দান করেছেন। সে মুহুর্তেই যেখানে খুশি সেখানে পরিভ্রমণ করতে পারে এমন কি মানুষের শিরায় উপশিরায় চলাচল করতে পারে। এই প্রসঙ্গে হাদীস শরীফে এসেছে-\nاِنَّ الشَّيْطَانَ يَجْرِيْ مِنَ الْاِنْسَانِ مَجْرَي الدَّمِ\t\nঅর্থাৎ- ”হযরত আনাস রাদিয়াল্লাহু আনহু থেকে বর্ণিত, রাসুল সাল্লাল্লাহু আলাইহি ওয়া সাল্লাম বলেছেন, শয়তান মানুষের শিরা-উপশিরায় রক্তের ন্যায় প্রবাহিত হয়।”\n\nআল্লাহ পাক শয়তানকে আরও অনেক ক্ষমতা দান করেছেন। যেমন- আমরা শয়তানকে দেখি না কিংবা শয়তানের কথা শুনিনা। এখানে খুব চিন্তার বিষয় রয়েছে। শয়তান আমাদেরকে প্ররোচনা দেয় কিন্তু কীভাবে দেয়, সে তো আমাদের সাথে কথা বলে না। বস্তুত আল্লাহ পাক শয়তানকে এমন ক্ষমতা দিয়েছেন যে, সে আমাদের চিন্তাশক্তিকে প্রভাবিত করে এবং পাপকাজে মানুষকে উদ্বুদ্ধ করে। \n\nশয়তান তো নিজে নিজে এই ক্ষমতার মালিক হয়নি। শয়তান আল্লাহ প্রদত্ত ক্ষমতার বলে এই বৈশিষ্ট্যের অধিকারী হয়েছে। আল্লাহ যাকে যে ক্ষমতা দান করেন সে সেই ক্ষমতার অধিকারী হয়। এবং তাকে সেই ক্ষমতায় ক্ষমতাবান বলা শিরক নয়। তবে খেয়াল রাখতে হবে যে আল্লাহর ক্ষমতা এবং সৃষ্টির ক্ষমতাকে সমান মনে করা যাবে না। সেক্ষেত্রে অবশ্যই শিরক হবে। \n\nএখন অনেকে বলতে পারেন যে আজরাইল আলাইহিস সালাম তো ফিরিশতা আর শয়তান তো জিন। তারা তো মানুষ না। অতঃএব তাদের সাথে মানুষের তুলনা করলে চলবে না। এক্ষেত্রে আমি বলবো যে, প্রিয় নবী সাল্লাল্লাহু আলাইহি ওয়া সাল্লাম মানুষ হলেও তিনি সকল সৃষ্টির উর্দ্ধে। আল্লাহর পরে সবচেয়ে বেশি মর্যাদাবান এবং সবচেয়ে বেশি ক্ষমতাবান তাঁর প্রিয় হাবীব হযরত মুহাম্মদ সাল্লাল্লাহু আলাইহি ওয়া সাল্লাম। তবে বিরুদ্ধবাদীদের শান্তনার জন্য মানুষের দৃষ্টান্ত দিয়েই আমি প্রমাণ করবো যে প্রিয় নবী সাল্লাল্লাহু আলাইহি ওয়া সাল্লাম আল্লাহ প্রদত্ত ক্ষমতায় হাজির ও নাযির।\n\nএক্ষেত্রে প্রথমতঃ হযরত খিজির আলাইহিস সালামের দৃষ্টান্ত পেশ করা যেতে পারে। হযরত খিজির আলাইহিস সালাম এখনো জীবিত না মৃত সেই ব্যাপারে উলামায়ে কেরামের মধ্যে বিভিন্ন মত রয়েছে। অনেকের মতে তিনি এখনো জীবিত এবং তিনি পানিতে বসবাস করেন। আবার অনেকের মতে তিনি অন্য সকল সৃষ্টির মতো স্বাভাবিকভাবে ইনতিকাল করেছেন। তবে তিনি জীবিত বা ওফাতপ্রাপ্ত যেই অবস্থায় থাকুন না কেন, বিভিন্ন আউলিয়াকে কেরামের সাথে তাঁর সাক্ষাত হয়েছিলো মর্মে অনেক ঘটনা বর্ণিত হয়েছে। তাঁর লোকচক্ষুর অন্তরালে অবস্থান করা এবং বিভিন্ন জায়গায় ভ্রমণ করে আউলিয়ায়ে কেরামের সাথে সাক্ষাত করা এ সবই আল্লাহ প্রদত্ত ক্ষমতার দ্বারা সংঘটিত হয়। আর হযরত খিজির আলাইহিস সালামের ইলমে গায়েবের বর্ণনা তো পবিত্র কোরআনে সরাসরি এসেছে। অতএব, একথা পরিস্কার যে হযরত খিজির আলাইহিস সালাম আল্লাহ প্রদত্ত বিশেষ ক্ষমতার অধিকারী যার মধ্যে ইলমে গায়েব এবং হাজির ও নাযির অন্যতম।\n\nদ্বিতীয়ত হযরত মুসা আলাইহিস সালামের দৃষ্টান্ত পেশ করবো। মিরাজ রজনীতে প্রিয় নবী সাল্লাল্লাহু আলাইহি ওয়া সাল্লাম মক্কাতুল মুর্কারামা থেকে বায়তুল মোকাদ্দাস আসার পথে হযরত মুসা আলাইহিস সালামকে দেখেছেন স্বীয় কবরে দাঁড়িয়ে সালাত আদায় করছেন। অতঃপর নবী পাক সাল্লাল্লাহু আলাইহি ওয়া সাল্লাম বায়তুল মোকাদ্দাসে পৌছে দেখেন সেখানে সকল নবীদের সাথে তাঁর জন্য অপেক্ষা করছেন। আবার উর্দ্ধাকাশে ভ্রমনে সিদরাতুল মুনতাহা যাওয়ার পথে ৬ষ্ঠ আসমানে মুসা আলাইহিস সালামের সাথে সাক্ষাত হলো। এরপর নবীজি আল্লাহর সাথে সাক্ষাত শেষে ৫০ ওয়াক্ত নামাজ নিয়ে ফিরে আসার পথে আবারো হযরত মুসা আলাইহিস সালামের সাথে সাক্ষাত হলো। তিনি নবীজিকে উম্মতের জন্য নামাজ কমিয়ে আনতে আবারো আল্লাহর কাছে পাঠালেন। এইভাবে নয়বার হযরত মুসা আলাইহিস সালামের সাথে সাক্ষাত হয়েছে। \nএখানে লক্ষণীয় যে, হযরত মুসা আলাইহিস সালাম ইনতিকালের পর কবরের বাসিন্দা হওয়া সত্ত্বেও মুহুর্তের মধ্যে কবর থেকে বায়তুল মুকাদ্দাস পৌছে গেলেন। সেখানে নবীজির পেছনে নামাজ আদায় করে আবার নবীজির আগেই ৬ষ্ঠ আসমানে চলে গেলেন। এই সমস্ত ঘটনাই আল্লাহর ইচ্ছাতে আল্লাহ প্রদত্ত ক্ষমতার বলেই সম্ভব হয়েছে। \n\nউপরের দৃষ্টান্তগুলো থেকে একথা প্রমাণিত যে আল্লাহ পাক রাব্বুল আলামীন তাঁর সৃষ্টিজগতের মধ্যে অনেককেই হাজির নাযিরের ক্ষমতা দিয়েছেন। অতএব, উল্লেখিত সকলের চাইতে অনেক বেশি মর্যাদার অধিকারী, আল্লাহ পাকের সৃষ্টি জগতের মধ্যে সর্বশ্রেষ্ঠ সৃষ্টি এবং আল্লাহর প্রিয় হাবীব নবী করীম সাল্লাল্লাহু আলাইহি ওয়া সাল্লাম কে হাজির নাযিরের ক্ষমতা দেওয়া অস্বাভাবিক নয় বরং অনেক বেশি যুক্তি সংগত। এখন আমরা প্রমাণ করবো যে প্রিয় নবী সাল্লাল্লাহু আলাইহি ওয়া সাল্লাম হাজির ও নাযির।\nআল্লাহ পাক পবিত্র কালামে পাকে সুরা আহযাবের ৪৫ নং আয়াতে ইরশাদ করেন-\nيَا ايُّهَا النَّبِيُّ اِنَّا اَرْسَلْنكَ شَاهِدًا وَّمُبَشِّرًا وَّنَذِيْرًا وَّدَاعِيًا اِلَي اللهِ بِاِذْنِه وَسِرَاجًا مُّنِيْرَا\nঅর্থাৎ- “হে নবী! আমি আপনাকে পাঠিয়েছি সাক্ষীরুপে, সুসংবাদদাতা ও সতর্ককারীরুপে, আল্লাহর অনুমতিক্রমে তাঁর দিকে আহবানকারী রুপে এবং উজ্জ্বল প্রদীপরুপে।”\n\nঅনেক মুফাসসেরিনে কেরাম অত্র আয়াতে شَاهِدًا শব্দের অর্থ করেছেন হাজির ও নাযির। তবে বেশির ভাগ মুফাসসেরিনে কেরাম شَاهِدًا শব্দের অর্থ করেছেন সাক্ষী। প্রিয়নবী সাল্লাল্লাহু আলাইহি ওয়া সাল্লাম সাক্ষী হওয়ার অর্থ তিনি দুনিয়াতে এসেছেন পূর্ববর্তী সকল নবীগণের নবুওয়াতের সাক্ষীরুপে। বস্তুতঃ নবী পাক সাল্লাল্লাহু আলাইহি ওয়া সাল্লামের দুনিয়াতে আগমনটাই পূর্ববর্তী নবীগণের জন্য সাক্ষ্য প্রদান স্বরুপ। যেহেতু পূর্ববর্তী সকল নবীগণ স্ব স্ব জাতিকে প্রিয় নবী সাল্লাল্লাহু আলাইহি ওয়া সাল্লামের আগমনের সুসংবাদ প্রদান করেছেন, তাই নবীজির আগমনের সাথে সাথে তাঁদের সেই সংবাদের সত্যতা প্রমাণিত হলো এবং সাথে সাথে তাঁদের নবুওয়াতের উপরেও সাক্ষ্য প্রদান হলো। শুধু তাই নয় তিনি কিয়ামতের ময়দানেও সকল নবীগণের অনুকুলে প্রত্যক্ষদর্শীরুপে সাক্ষ্য প্রদান করবেন। নবী পাক সাল্লাল্লাহু আলাইহি ওয়া সাল্লামের সাক্ষী হওয়া প্রসঙ্গে পবিত্র কালামে পাকে আরো আয়াত কারীমা রয়েছে। যেমন- সুরা আল বাকারার ১৪৩ নং আয়াতে রয়েছে-\nوَكَذَالِكَ جَعَلْنَاكُمْ اُمَّةً وَّسَطًا لِّتَكُوْنُوْا شُهَدَاءَ عَلَي النَّاسِ وَيَكُوْنَ الرَّسُوْلَ عَلَيْكُمْ شَهِيْدًا\nঅর্থাৎ- “আর এইভাবে আমি তোমাদেরকে সমস্ত উম্মতগণের উপর শ্রেষ্ঠত্বের মর্যাদা দান করেছি, যাতে তোমরা অন্যান্য লোকদের ব্যাপারে সাক্ষ্য প্রদান করতে পারো এবং এ রাসুল তোমাদের জন্য সাক্ষ্যদাতা হন।”\n\nকিয়ামতের দিন অন্যান্য নবীগণের উম্মতগণ আল্লাহর কাছে আরজ করবে “আপনার নবীগণ আপনার নির্ধারিত বিধি-বিধান আমাদের নিকট পৌছাননি।” পক্ষান্তরে নবীগণ আরজ করবেন, “আমরা অনুশাসনসমূহ পৌছিয়েছি”। নবীগণ নিজেদের দাবীর সমর্থনে সাক্ষী হিসেবে উম্মতে মোহাম্মদীকে পেশ করবেন। তাদের সাক্ষ্য প্রদানের ক্ষেত্রে আপত্তি উত্থাপন করে বলা হবে, আপনারা সে সব নবীদের যুগে ছিলেন না। আপনারা না দেখে সাক্ষ্য কিভাবে দিচ্ছেন। তারা উত্তরে বলবে, আমাদেরকে আমাদের প্রিয় নবী সাল্লাল্লাহু আলাইহি ওয়া সাল্লাম এই ব্যাপারে বলেছিলেন। তখন নবী পাক সাল্লাল্লাহু আলাইহি ওয়া সাল্লামের সাক্ষ্য গ্রহণ করা হবে। \n\nএখানে লক্ষণীয় যে, পূর্ববর্তী নবীগণের উম্মতগণ উম্মতে মোহাম্মদীর সাক্ষ্যের ব্যাপারে আপত্তি উত্থাপন করে বলবে যে, আপনারা তো সে সময়ে ছিলেন না, আপনারা না দেখে সাক্ষ্য দিচ্ছেন কীভাবে? অথচ যখন নবী পাক সাল্লাল্লাহু আলাইহি ওয়া সাল্লামের সাক্ষ্য গ্রহণ করা হবে, তখন কিন্তু তারা এই রকম কোন আপত্তি উত্থাপন করবে না যে, আপনি তো তখন ছিলেন না, আপনি না দেখে সাক্ষ্য দিচ্ছেন কীভাবে? অতএব, বুঝা গেলো যে নবীজির হাজির নাযির হওয়ার বিষয়টি পূর্ববর্তী নবীর উম্মতগনও জানেন। \n\nহযরত আবু সাঈদ খুদরী থেকে বুখারী, তিরমিজি, নাসাঈ ও ইবনে মাজা উল্লেখ করেছেন, রাসুল সাল্লাল্লাহু আলাইহি ওয়া সাল্লাম বলেছেন, মহাবিচারের দিনে ডাকা হবে নূহ নবীকে। বলা হবে, তুমি কি তোমার সম্প্রদায়ের লোকদের কাছে আমার বাণী যথাযথরুপে পৌঁছে দিয়েছিলে? তিনি বলবেন, হ্যা। এরপর তাঁর সম্প্রদায়ের লোকদের ডেকে বলা হবে, নুহের বক্তব্য কি সঠিক? তারা বলবে, না। নূহ নবীকে পুনরায় জিজ্ঞেস করা হবে, তোমার বক্তব্যের পক্ষে কি কোন সাক্ষী আছে? তখন নূহ আলাইহিস সালাম বলবেন, হ্যা। সর্বশেষ নবী ও তাঁর উম্মতেরাই আমার সাক্ষী। পবিত্র কোরআনের সুরা নিসার ৪১ নং আয়াতে বলা হচ্ছে- \nفَكَيْفَ اِذَا جِئْنَا مِنْ كُلِّ اُمَّةٍ بِشَهِيْدٍ وَّجِئْنَا بِكَ عَلَي هؤُلَاءِ شَهِيْدًا\nঅর্থাৎ- “তখন কি অবস্থা হবে, যখন আমি প্রত্যেক উম্মত থেকে একজন করে সাক্ষী উপস্থিত করবো এবং আপনাকে সে সমস্ত সাক্ষীদের সাক্ষীরুপে আনয়ন করবেন।” \n\nএরশাদ হয়েছে, কিয়ামত দিবসে আল্লাহ তায়ালা পূর্ববর্তী নবীগণকে তাঁদের উম্মতের বিষয়ে সাক্ষী হিসেবে হাজির করবেন। তাঁরা তাঁদের নিজ নিজ উম্মতের ভালো-মন্দ, সত্য-মিথ্যার সাক্ষ্য পেশ করবেন। এরপর সাক্ষী হিসেবে উপস্থিত হবেন প্রিয় নবী সাল্লাল্লাহু আলাইহি ওয়া সাল্লাম। তিনি সকল উম্মত সম্পর্কে সাক্ষ্য পেশ করবেন। যারা তাঁকে দেখেছে আর যারা তাঁকে দেখেনি সকলের সম্বন্ধেই তিনি সাক্ষ্যদান করবেন। এক কথায় বলা যায়, সকল নবীগণ সহ গোটা মানব জাতির চুড়ান্ত ফয়সালা নির্ভর করে নবীজির সাক্ষ্যের উপর। আার সাক্ষ্য দেওয়ার জন্য প্রত্যক্ষদর্শী হওয়া বাঞ্চনীয়। নবী পাক সাল্লাল্লাহু আলাইহি ওয়া সাল্লাম যদি কিছু না দেখেন, বা না শুনেন তাহলে তিনি কিসের ভিত্তিতে স্বাক্ষ্য দিবেন। আর কোন কিছু না দেখে সাক্ষ্য দিলে সেই সাক্ষ্য কতটুকুই বা গ্রহণযোগ্য হবে। অত্রএব বলা যায়, নবীজির সাক্ষ্য প্রদানের দায়িত্ব পালনের জন্য সৃষ্টির শুরু থেকে কিয়ামত পর্যন্ত সকল কিছু জানা, দেখা ও শ্রবণ করা তাঁর জন্য জরুরী। আর নবী করীম সাল্লাল্লাহু আলাইহি ওয়া সাল্লাম যে সৃষ্টির শুরু থেকে সব কিছু অবলোকন করছেন তার প্রমাণ কোরআন হাদীসে বিদ্যমান। যেমন-\nوَاِذْ قَالَ رَبُّكَ لِلْمَلَائِكَةِ\nঅর্থাৎ- “স্মরণ করুন সেই সময়ের কথা, যখন আপনার প্রতিপালক ফিরিশতাদের উদ্দেশ্যে বললেন......।”\nوَاِذْ قَالَ مُوْسي لِقَوْمِهِ \nঅর্থাৎ- “স্মরণ করুন সেই সময়ের কথা, যখন হযরত মুসা আলাইহিস সালাম তার জাতির উদ্দেশ্যে বললেন......।”\nএই ধরণের আরো অনেক আয়াতে কারীমা পবিত্র কোরআনে রয়েছে। এখানে বুঝা যাচ্ছে যে প্রিয় নবী সাল্লাল্লাহু আলাইহি ওয়া সাল্লাম ঐ ঘটনাগুলো অবলোকন করেছেন। তাই আল্লাহ পাক নবীজিকে সেই ঘটনার কথা স্মরণ করিয়ে দিচ্ছেন। অন্য জায়গায় আল্লাহ বলছেন-\nاَلَمْ تَرَ كَيْفَ فَعَلَ رَبُّكَ بِاَصْحَابِ الْفِيْلِ\nঅর্থাৎ- “আপনি কি দেখেননি, আপনার প্রভু হস্তী বাহিনীর কী অবস্থা করেছেন?”\nاَلَمْ تَرَ كَيْفَ فَعَلَ رَبُّكَ بِعَادٍ\nঅর্থাৎ- “আপনি কি দেখেননি, আপনার প্রতিপালক আদ নামক জাতির সাথে কিরুপ আচরণ করেছেন?”\n\nউক্ত দুটি আয়াতে কারিমায় উল্লেখিত ঘটনাগুলো নবী পাক সাল্লাল্লাহু আলাইহি ওয়া সাল্লামের দুনিয়ায় আগমনের পূর্বে সংঘটিত হলেও এখানে বলা হচ্ছে- “আপনি কি দেখেননি?”। অতএব বুঝা গেলো নবীজি ঐ ঘটনাগুলো প্রত্যক্ষ করেছিলেন।\n\nনবীজির হাজির নাযির প্রসঙ্গে আরেকটি দৃষ্টান্ত দেয়া যেতে পারে। আমরা মৃত্যু বরণ করলে মুনকার নকীর ফিরিশতাদ্বয় কবরে শায়িত মৃত ব্যক্তিকে যেই তিনটি প্রশ্ন করবেন তার মধ্যে তৃতীয় নম্বরে জিজ্ঞেস করবেন- مَا كُنْتَ تَقُوْلُ فِي هَذَا الرَّجُلُ؟\nঅর্থাৎ- “এই ব্যক্তি সম্পর্কে তুমি কি ধারণা পোষণ করতে?”\n\nএর দ্বারা বুঝা যায় যে, প্রত্যেক মৃত ব্যক্তির কবরে নবীজিকে হাজির করা হয় এবং তাঁর দিকে ইঙ্গিত করে জিজ্ঞেস করা হয়- এই ব্যক্তি সম্পর্কে তুমি কী আকীদা রাখতে?\n\nহাজির নাযির সম্পর্কিত কিছু ঘটনাঃ\nনবী পাক সাল্লাল্লাহু আলাইহি ওয়া সাল্লামের জীবনের এমন অনেক ঘটনা হাদীস শরীফে এসেছে যেগুলোতে নবীজি হাজির নাযিরের প্রমাণ পাওয়া যায়। এ বিষয়ে বিস্তারিত লিখতে গেলে স্বতন্ত্র একটি পুস্তক হয়ে যাবে। এখানে দুই একটি বর্ণনা উল্লেখ করছি। \n১। মিশকাত শরীফে হযরত আনাস রাদিয়াল্লাহু আনহু থেকে বর্ণিত আছে-\nنَعَي النَّبِيُّ صَلَّي اللهُ عَلَيْهِ وَسَلَّمْ زَيْدًا وَجَعْفَرَ وَاِبْنِ رَوَاحَةَ لِلنَّاسِ قَبْلَ اَنْ يَّاتِبَهُمْ خَبْرُ هُمْ فَقَالَ اَخَذُ الرَّايَةَ زَيْدٌ فَاُصِيْبُ (اِلي) حَتَّي اَخَذَ الرَّايَةَ سَيْفٌ مِنْ سُيُوْفِ اللهِ يَعْنِي خَالِدَابْنَ الْوَلِيْدِ حَتَّي فَتَحَ اللهُ عَلَيْهِمْ\nঅর্থাৎ- “হযরত যায়েদ, জা’ফর ও ইবনে রাওয়াহা রাদিয়াল্লাহু আনহু প্রমুখ সাহাবীগণের শাহাদাত বরণের সংবাদ যুদ্ধক্ষেত্রে থেকে আসার আগেই হুজুর সাল্লাল্লাহু আলাইহি ওয়া সাল্লাম মদীনার লোকদেরকে জানিয়ে দেন। তিনি বলেন- পতাকা এখন হযরত যায়েদের হাতে, তিনি শহীদ হয়ে গেলেন। শেষ পর্যন্ত ‘আল্লাহর তলোয়ার’ উপাধিতে ভূষিত সাহাবী হযরত খালেদ বিন ওয়ালিদ ঝান্ডা হাতে নিয়েছেন। অবশেষে আল্লাহ তায়ালা তাকে জয়যুক্ত করলেন।”\n\nএই হাদীস থেকে বুঝা গেলো যে, মদীনা থেকে অনেক দূরে অবস্থিত যুদ্ধ ক্ষেত্রে যা কিছু হচ্ছিলো, নবী পাক সাল্লাল্লাহু আলাইহি ওয়া সাল্লাম মদীনা থেকে তা অবলোকন করছিলেন। এবং তিনি সরাসরি দেখে দেখে যুদ্ধের বর্ণনা দিচ্ছিলেন। \n\n২। মিশকাত শরীফে উল্লেখ আছে, প্রিয় নবী সাল্লাল্লাহু আলাইহি ওয়া সাল্লাম বলেন-\nوَاِنِّ مَوْعِدَكُمْ الْحَوْضُ وَاِنِّ لَاَنْظُرُ اِلَيْهِ وَاَنَا فِي مَقَامِي\nঅর্থাৎ- “তোমাদের সঙ্গে আমার পুনরায় সাক্ষাতকারের জায়গা হলো হাউজে কাউসার, যা আমি এখান থেকেই দেখতে পাচ্ছি।”\n\n৩। মিরাজ রজনীতে নবী করীম সাল্লাল্লাহু আলাইহি ওয়া সাল্লাম মক্কা থেকে বায়তুল মুকাদ্দাস যাওয়ার পথে হযরত মুসা আলাইহিস সালামের কবর অতিক্রম করার সময় মুসা আলাইহিস সালামকে স্বীয় কবরে নামাজে দন্ডায়মান দেখেছেন। মুসলিম শরীফে হাদীস এসেছে-\nقَالَ النَّبِيُّ صَلَّ اللهُ عَلَيْهِ وَسَلَّمَ مَرَرْتُ عَلي مُوْسَي لَيْلَةَ أُسْرِيَ بِيْ عِنْدَ الْكَثِيْبِ الْأَحْمَرِ وَهُوَ قَائِمٌ يُصَلِّي فِيْ قَبْرِهِ-\n অর্থাৎ- “নবী করীম সাল্লাল্লাহু আলাইহি ওয়া সাল্লাম বলেছেন, পবিত্র মিরাজের রাতে আমি লাল বালির টিলার স্থানের নিকটবর্তী মুসা নবীর পাশ দিয়ে অতিক্রম করলাম, হযরত মুসা আলাইহিস সালাম তখন তাঁর কবরে দাড়িয়ে নামায পড়ছিলেন।”\n\nএখানে আমরা দেখি যে নবী পাক সাল্লাল্লাহু আলাইহি ওয়া সাল্লাম বোরাকে করে মুসা আলাইহিস সালামের কবরের উপর দিয়ে উড়ে যাচ্ছিলেন। সেখান থেকে তিনি মুসা আলাইহিস সালাম কবর দেখেছেন এবং কবরের ভিতরে মাটির নীচে মুসা আলাইহিস সালাম যে নামাজ পড়ছিলেন তাও তিনি দেখেছেন যা আমাদের পক্ষে সম্ভব নয়। তারপরেও আমরা কীভাবে বলি যে নবীজি হাজির নাযির নন বরং তিনি আমাদের মতো সাধারণ মানুষ? \n\n৪। হযরত ইবনে আব্বাস রাদিয়াল্লাহু আনহু বলেন, রাসুলুল্লাহ সাল্লাল্লাহু আলাইহি ওয়া সাল্লাম দুটি কবরের নিকট দিয়ে পথ অতিক্রম করছিলেন, এমন সময় তিনি বললেন, এ কবর দ্বয়ে সমাহিত ব্যক্তিদ্বয়কে শাস্তি দেওয়া হচ্ছে। তাদেরকে বড় কোন অপরাধের জন্য শাস্তি দেওয়া হচ্ছে না বরং খুবই সাধারণ কাজের জন্য শাস্তি দেওয়া হচ্ছে, ইচ্ছা করলেই তারা এই কাজ থেকে বেঁচে থাকতে পারতো। কাজ দুটি হচ্ছে- একজন পেশাব করার সময় পর্দা করতো না। আর এক বর্ণনায় আছে, পেশাবের ছিটা থেকে পবিত্র হতো না। আর দ্বিতীয়টি হচ্ছে, কুটনামী ও চোগলখুরী করতো। অতঃপর নবী করীম সাল্লাল্লাহু আলাইহি ওয়া সাল্লাম একটি কাঁচা খেজুরের ডাল এনে তা দুই ভাগ করে কবর দুটিতে পুতে দিলেন। সাহাবীগণ জিজ্ঞেস করলেন, হে আল্লাহর রাসুল! এটা কেন? এতে কি ফায়দা হবে? তিনি বললেন, আমি আশা করি এই ডাল দুটি না শুকানো পর্যন্ত তাদের শাস্তি কিছুটা হালকা করা হবে। (বুখারী ও মুসলিম)\n\nপ্রিয় নবী সাল্লাল্লাহু আলাইহি ওয়া সাল্লাম জমিনের উপরে থেকেই দেখতে পান মাটির নীচে কার কবরে আযাব হচ্ছে, এমনকি কী কারণে আযাব হচ্ছে তাও তিনি জানেন। ইয়া রাসুলাল্লাহ! আপনার শান কত মহান।\n\nনবী পাক সাল্লাল্লাহু আলাইহি ওয়া সাল্লাম ইনতিকালের পরেও নিস্প্রভ বা অক্ষম নন। তিনি মদিনায় শুয়ে আল্লাহ প্রদত্ত ক্ষমতায় উম্মতের আমলসমূহ প্রত্যক্ষ করেন এবং যেখানে খুশি হাজির হতে পারেন। আউলিয়ায়ে কেরামগণ নবীজিকে জাগ্রত অবস্থায় দেখেছেন এমন অনেক বর্ণনা রয়েছে। \n\nশিফা শরীফে আছে-\nاِنْ لَّمْ يَكُنْ فِي الْبَيْتِ اَحَدً فَقُلِ السَّلاَمُ عَلَيْكَ اَيُّهَا النَّبِيُّ وَرَحْمَةُ اللهِ وَبَرَكَتُهُ\nঅর্থাৎ- “যে ঘরে কেউ থাকে না, সে ঘরে প্রবেশ করার সময় বলবেন, হে নবী! আপনার প্রতি সালাম, আপনার উপর আল্লাহর অশেষ রহমত ও বরকত বর্ষিত হোক।”\n\nএ উক্তির ব্যাখ্যা করতে গিয়ে মোল্লা আলী কারী রাহমাতুল্লাহি আলাইহি ‘শরহে শিফা’ গ্রন্থে বলেছেন- \nلِاَنَّ رُوْحَ النَّيِيِّ عَلَيْهِ السَّلاَمُ حَاضِرٌ فِي بُيُوْتِ اَهْلِ الْاِسْلاَمِ\nঅর্থাৎ- কেননা, নবী আলাইহিস সালামের পবিত্র রুহ মুসলমানদের ঘরে ঘরে বিদ্যমান।\n\nপ্রসিদ্ধ দালায়েলুল খায়রাত নামক গ্রন্থের ভূমিকায় উল্লেখ আছে-\n“হুজুর সাল্লাল্লাহু আলাইহি ওয়া সাল্লামকে জিজ্ঞাসা করা হয়েছিলো- আপনার থেকে দূরে অবস্থানকারী ও পরবর্তীকালে ধরাধামে আগমনকারীদের দরুদ পাঠ আপনার দৃষ্টিতে কী রকম হবে? নবীজি ইরশাদ করেন- আন্তরিক, অকৃত্রিম ভালোবাসা সহকারে দরুদ পাঠকারীদের দরুদ আমি নিজেই শুনি এবং তাদেরকেও চিনি। আর যাদের অন্তরে আমার প্রতি অকৃত্রিম ভালোবাসা নেই, তাদের দরুদ আমার কাছে পেশ করা হয়।”\n\nপ্রভুর দেয়া ক্ষমতায় হও\nযেথা খুশি সেথা হাজির,\nউম্মতের পাপ পূন্য দেখো\nতাইতো তুমি হলে নাযির।﻿"
  },
  {
    "1": "মিরাজুন্নবী সাল্লাল্লাহু আলাইহি ওয়া সাল্লাম",
    "2": "মুজেযা শব্দের অর্থ নবীদের দ্বারা সংঘটিত অলৌকিক ঘটনা। আল্লাহ পাকের প্রেরিত সকল নবীরই কম বেশী মুজেযা রয়েছে। কিন্তু আমাদের নবী সরওয়ারে কায়েনাত সাল্লাল্লাহু আলাইহি ওয়া সাল্লামের মোজেজাসমূহ অন্যান্য নবীগণের মোজেজা থেকে অধিক পূর্ণ ও অধিক উজ্জ্বল। অন্যান্য আম্বিয়া কেরামকে সম্মিলিতভাবে যত মোজেজা দেওয়া হয়েছিল, আমাদের প্রিয় নবী সাল্লাল্লাহু আলাইহি ওয়া সাল্লামকে একা তার চেয়ে বেশি মোজেজা দেওয়া হয়েছে। অন্যান্য নবীগণের মুজেযা ছিল শুধু জমিনে, কিন্তু আমাদের প্রিয় নবীর মুজেযা ছিল জমিনে, আসমানে এবং বেহেশতে। অন্যান্য নবীগণের মুজেযা ছিল নির্দিষ্ট কিন্তু নবী করীম সাল্লাল্লাহু আলাইহি ওয়া সাল্লামের মুজেযা নির্দিষ্ট ছিলোনা, তিনি যা ইচ্ছা করতেন আল্লাহ পাক তাই বাস্তবায়ন করে দিতেন। মূলতঃ তিনি নিজেই ছিলেন আপাদমস্তক মুজেযা। নবী করীম সাল্লাল্লাহু আলাইহি ওয়া সাল্লামের ৬৫ হাজার মুজেযা মুহাদ্দেসীনে কেরাম লিপিবদ্ধ করেছেন- (পয়গামে মোহাম্মদী- সোলায়মান নদভী)। নিম্নে নবী পাক সাল্লাল্লাহু আলাইহি ওয়া সাল্লামের কিছু অতুলনীয় মুজেযা তুলে ধরা হলো- \n\nসামান্য আহারে বরকতঃ\nখাবারে বরকত সংক্রান্ত অসংখ্য ঘটনার বর্ণনা বিভিন্ন হাদীস গ্রন্থে এসেছে। তার মধ্যে কয়েকটি নিম্নে তুলে ধরা হলো-\n১। হযরত আবু আইউব আনসারী রাদিয়াল্লাহু আনহু হতে বর্ণিত আছে যে, তিনি নবী করীম সাল্লাল্লাহু আলাইহি ওয়া সাল্লাম এবং হযরত আবুবকর রাদিয়াল্লাহু আনহুর জন্য খাবার প্রস্তুত করলেন। কিন্তু যথা সময় নবীজি তাকে বললেন, বড় বড় দেখে ত্রিশ জন আনসারীকে দাওয়াত কর। নবীজির হুকুম অনুযায়ী ত্রিশজন আনসারী এসে খেয়ে গেল। অবশেষে দেখা গেল, ঐ দুজনের খাবার হতে ত্রিশজন আনসারী তৃপ্তি সহকারে আহার করবার পরও খাবার বেঁচে গিয়েছে। (বায়হাকী)\n\nহযরত আবু আইউব আনসারী রাদিয়াল্লাহু আনহু বলেন, ঐ সামান্য খাবার হতে ত্রিশজন আনসারী পেট ভরে আহার করলো এবং এই মুজিযা দেখে সকলে ইসলাম কবুল করে রাসুলুল্লাহ সাল্লাল্লাহু আলাইহি ওয়া সাল্লামের হাতে বাইয়াত গ্রহণ করলো। তিনি আরো বলেন, সেই দিন ঐ খাবার দ্বারা সর্ব মোট একশ আশিজন তৃপ্তি সহকারে আহার করেছিলো। \n\nউপরোক্ত ঘটনাটি ঐ সময়ের, যখন প্রিয় নবী সাল্লাল্লাহু আলাইহি ওয়া সাল্লাম মক্কা হতে হিজরত করে হযরত আবু আইউব আনসারী রাদিয়াল্লাহু আনহুর গৃহে সাময়িকভাবে মেহমান হিসেবে অবস্থান করছিলেন। \n\n২। হযরত জাবের রাদিয়াল্লাহু আনহু বলেন, একদিন আমি আমার স্ত্রীকে জিজ্ঞেস করলাম, খাবার আছে? আমি নবী করীম সাল্লাল্লাহু আলাইহি ওয়া সাল্লামকে ক্ষুধার্ত দেখে এসেছি। আমার স্ত্রী একটি থলে বের করে আনলো, যার মধ্যে এক সা এর মতো যব ছিলো। আর একটি বকরীর বাচ্চা এনে দিলো। বকরীর বাচ্চাটি জবেহ করলাম। আমার স্ত্রী যব পিষে আটা তৈরি করলো। এরপর গোশত বানিয়ে পাতিলে চড়িয়ে দিয়ে নবী পাক সাল্লাল্লাহু আলাইহি ওয়া সাল্লামের খেদমতে হাজির হলাম এবং নিবেদন করলাম, ইয়া রাসুলাল্লাহ! আমি একটি বকরীর বাচ্চা জবেহ করেছি এবং আমার স্ত্রী যব পিষে আটা প্রস্তুত করেছে। একথা শুনে নবী পাক সাল্লাল্লাহু আলাইহি ওয়া সাল্লাম কয়েকজন সাহাবীকে নিয়ে আমার বাড়ীর দিকে রওয়ানা হলেন। তিনি উচ্চকন্ঠে বলছিলেন, চলো, সবাই চলো। জাবের খানা প্রস্তুত করেছে। ওর ওখানে যাই। অতঃপর প্রিয় নবী সাল্লাল্লাহু আলাইহি ওয়া সাল্লাম বলে দিলেন, যেনো না খাওয়া পর্যন্ত পাতিল চুলা থেকে না নামানো হয়। আর আটার খামিরগুলোকেও যেনো ঐ অবস্থায়ই রেখে দেওয়া হয়। অতঃপর নবীজি এক হাজার সাহাবীকে নিয়ে আমার বাড়িতে এলেন। আমি আটা এবং গোশতের পাতিল প্রিয় নবীর সামনে এনে দিলাম। তিনি তার মধ্যে তাঁর পবিত্র মুখের কিছু লালা ফেলে দিলেন এবং বরকতের জন্য দোয়া করলেন। আমার স্ত্রীকে বললেন, রুটি তৈরি করো, তবে ঢাকনা খুলে ভিতরে দেখো না। হযরত জাবের বলেন, আল্লাহ তায়ালার কসম! এক হাজার মানুষ পরিতৃপ্তির সঙ্গে খেলেন। তারপরও গোশত এবং আটা বেশ কিছু অবশিষ্ট রয়ে গেলো।\n\n৩। হযরত আনাস রাদিয়াল্লাহু আনহু বলেন, উম্মুল মুমিনীন সাইয়্যেদা যয়নব রাদিয়াল্লাহু আনহার বিবাহের সময় হযরত উম্মে সুলায়ম রাদিয়াল্লাহু আনহা হায়স ভর্তি একটি বড় পেয়ালা আমাকে দিয়ে রাসুলে পাক সাল্লাল্লাহু আলাইহি ওয়া সাল্লামের খেদমতে পাঠিয়ে দিলেন। হায়স হচ্ছে খেজুর, ঘি ও ছাতুমিশ্রিত এক বিশেষ ধরণের আহার্য। উম্মে সুলায়ম হযরত আনাসকে বললেন, হে আনাস! এগুলো রাসুলে পাক সাল্লাল্লাহু আলাইহি ওয়া সাল্লামের খেদমতে নিয়ে যাও এবং বলো আপনার খেদমতে আমার আম্মাজান এই খাবার প্রেরণ করেছেন। আপনার কাছে তিনি সালাম পেশ করেছেন।\n\nহযরত আনাস নবী করীম সাল্লাল্লাহু আলাইহি ওয়া সাল্লামের দরবারে খাবার পেশ করলেন। তিনি বললেন, রেখে যাও। অমুক অমুক ব্যক্তিকে ডেকে আনো। কাকে কাকে আনতে হবে তিনি তাঁদের নাম বলে দিলেন। আরও বললেন, রাস্তায় যাকে যাকে পাবে তাদেরকেও সঙ্গে নিয়ে এসো। হযরত আনাস বলেন, রাসুলে পাক সাল্লাল্লাহু আলাইহি ওয়া সাল্লাম যাদেরকে ডেকে আনতে বলেছিলেন, তাদেরকে এবং রাস্তায় যাদের পেয়েছি, তাদের সকলকে ডেকে আনলাম। রাসুলে পাক সাল্লাল্লাহু আলাইহি ওয়া সাল্লামের বাড়ির আঙ্গিনা তখন লোকে লোকারণ্য। হযরত আনাস জানিয়েছেন, লোকসংখ্যা ছিলো তিন হাজার।\n\nরাসুলে পাক সাল্লাল্লাহু আলাইহি ওয়া সাল্লাম তাঁর পবিত্র হাতখানা হায়সের বরতনের উপর রাখলেন এবং কিছু পাঠ করলেন। তারপর দশজন করে খেতে ডাকলেন। বললেন, তোমরা প্রত্যেকেই বিসমিল্লাহ পড়ে নিজেদের সামনে থেকে খেতে থাকো। এভাবে একসঙ্গে দশজন করে আসছেন এবং খেয়ে চলে যাচ্ছেন। সকলেই পেট পুরে খেলেন। এরপর তিনি বললেন, হে আনাস! এখন বরতন উঠিয়ে নাও। হযরত আনাস বলেন, আমি বরতন উঠালাম। কিন্তু বুঝতে পারলাম না, হায়সভর্তি বরতনটিতে আনার সময় খাবার বেশী ছিলো, না নিয়ে যাওয়ার সময় বেশি ছিলো। (বুখারী ও মুসলিম)\n\n৪। হযরত আবু হুরায়রা রাদিয়াল্লাহু আনহু হতে বর্ণিত। তিনি বলেন, রাসুলুল্লাহ সাল্লাল্লাহু আলাইহি ওয়া সাল্লাম আসহাবে সুফফাদেরকে ডেকে আনতে আমাকে নির্দেশ দিলেন। আমি সকলকে ডেকে আনলাম। সংখ্যায় তারা শতাধিক ছিলো। রাসুলুল্লাহ সাল্লাল্লাহু আলাইহি ওয়া সাল্লাম তাদের সামনে এক পেয়ালা খাবার রাখলেন। সকলে তৃপ্তির সাথে আহার করার পরও ঐ পেয়ালাটি পূর্ণ রয়ে গেলো। এতে শুধু এতটুকু পরিবর্তন হল যে, খাবারের উপর আঙ্গুলের ছাপ দেখা যাচ্ছিল।\n\n৫। হযরত আবু হুরায়রা রাদিয়াল্লাহু আনহু হতে বর্ণিত আছে, একদা আমরা প্রচন্ড ক্ষুধায় আক্রান্ত হয়েছিলাম। রাসুলে পাক সাল্লাল্লাহু আলাইহি ওয়া সাল্লাম আমাকে জিজ্ঞেস করলেন, হে আবু হুরায়রা! তোমার কাছে কি কিছু আছে? আমি বললাম, ইয়া রাসুলাল্লাহ! হ্যাঁ, থলের মধ্যে কয়েকখানা খেজুর রয়েছে। তিনি বললেন, নিয়ে এসো। অতঃপর রাসুলে পাক সাল্লাল্লাহু আলাইহি ওয়া সাল্লাম স্বীয় হস্ত মোবারক থলের ভিতরে প্রবেশ করালেন এবং এক মুষ্টি খেজুর বের করে এনে বরকতের জন দোয়া করলেন। অতঃপর একসঙ্গে দশজন করে খেতে আসতে বললেন, সবাই পেট পুরে খাওয়ার পর রাসুলে পাক সাল্লাল্লাহু আলাইহি ওয়া সাল্লাম আমাকে বললেন, যাও, যা এনেছিলে নিয়ে যাও এবং যত্নসহকারে রেখে দিও। প্রয়োজন পড়লে থলের ভিতর হাত দিয়ে বের করে এনো। কখনও গুনো না এবং থলে ঝেড়ো না। যাওয়ার সময় দেখলাম, যা এনেছিলাম তার চেয়ে বেশি নিয়ে যাচ্ছি।\n\nএরপর রাসুলুল্লাহ সাল্লাল্লাহু আলাইহি ওয়া সাল্লামের জীবদ্দশায়, হযরত আবু বকর রাদিয়াল্লাহু আনহু ও হযরত ওমর ফারুক রাদিয়াল্লাহু আনহুর জীবদ্দশায় আমি ওই থলে থেকে খেজুর বের করে করে নিজে খেয়েছিলাম এবং অন্যকেও খাইয়ে ছিলাম। হযরত ওসমান রাদিয়াল্লাহু আনহু শহীদ হবার পর আমার ঘরবাড়ি লুট হয়ে যায় এবং থলেখানা হারিয়ে যায়। \n\nনবীজির দোয়ার বরকতঃ\n১। রাসুলুল্লাহ সাল্লাল্লাহু আলাইহি ওয়া সাল্লাম হযরত ইবনে আব্বাসের জন্য দোয়া করলেন- ইয়া আল্লাহ! ইবনে আব্বাসকে দ্বীনের সমঝ ও তাফসীরের এলেম দান কর। নবীপাক সাল্লাল্লাহু আলাইহি ওয়া সাল্লামের দোয়ার বরকতে তিনি এমন এলেম হাসিল করলেন যে, অবশেষে তাঁকে ‘বড় আলেম’ উপাধিতে ভূষিত করা হলো। তাফসীরের ক্ষেত্রে তিনি ‘তরজুমানুল কুরআন’ উপাধি লাভ করেছিলেন। (বুখারী ও মুসলিম)\n\n২। আবু কাতাদার জন্য রাসুলে পাক সাল্লাল্লাহু আলাইহি ওয়া সাল্লাম এইরুপ দোয়া করলেন- ইয়া আল্লাহ! আবু কাতাদার চুল ও শরীরে বরকত দান কর। নবীজির দোয়ার বরকতে মৃত্যু পর্যন্ত তার একটি চুলও সাদা হয়নি এবং চেহারার রুপ লাবন্য ছিল ১৫ বছরের যুবকের মতো। তিনি সত্তর বছর বয়সে ইনতেকাল করেন। (বায়হাকী)\n\n৩। রাসুলুল্লাহ সাল্লাল্লাহু আলাইহি ওয়া সাল্লাম হযরত সায়াদ বিন আবী ওয়াক্কাসের জন্য দোয়া করলেন- ইয়া আল্লাহ! সায়াদের দোয়া কবুল করো। অতঃপর হযরত সায়াদের কোন দোয়াই আর ফেরত দেওয়া হয়নি। যখন যা দোয়া করেছেন তাই কবুল হয়েছে। (তিরমিযী ও বায়হাকী)\n৪। প্রিয় নবী সাল্লাল্লাহু আলাইহি ওয়া সাল্লাম হযরত আলী রাদিয়াল্লাহু আনহুর জন্য দোয়া করলেন যেন তিনি ঠান্ডা ও গরমের কষ্ট থেকে নিরাপদ থাকেন। নবীজির দোয়ার বরকতে তিনি শীতের সময় হালকা পাতলা কাপড় এবং গরমের সময় গরম কাপড় ব্যবহার করতেন। এতে তার কোন কষ্ট হতো না। (ইবনে মাজা) \n\nগাছপালার আনুগত্যঃ\n১। ইমাম হাকিম হযরত ইবনে ওমর রাদিয়াল্লাহু আনহু থেকে বর্ণনা করছেন, আমরা একদা রাসুলে করীম সাল্লাল্লাহু আলাইহি ওয়া সাল্লামের সঙ্গে কোন এক সফরে ছিলাম। এক বেদুইন আমাদের সামনে পড়লো। লোকটি নবী করীম সাল্লাল্লাহু আলাইহি ওয়া সাল্লামের নিকট এলে তিনি জিজ্ঞেস করলেন, তুমি কোথায় যাচ্ছ? সে বললো, আমার পরিবার পরিজনের কাছে। তিনি বললেন, কোন কল্যাণ কি তুমি কামনা করো? সে বললো, সেটা আবার কী? নবীজি বললেন, ‘আল্লাহ ছাড়া আর কেউ উপাস্য নেই আর মোহাম্মদ সাল্লাল্লাহু আলাইহি ওয়া সাল্লাম তাঁর বান্দা এবং রাসুল’ এই সাক্ষ্য প্রদান করা। সে বললো, আপনি যা বললেন তার সত্যতার সাক্ষী কে? তিনি বললেন, এই বৃক্ষটিই আমার সাক্ষী। রাসুলে পাক সাল্লাল্লাহু আলাইহি ওয়া সাল্লাম এক প্রান্তে অবস্থিত গাছটিকে ডাক দিলেন। বৃক্ষটি তৎক্ষনাত মাটি চিরে দুই ভাগ করে দৌড়ে নবীজির সামনে উপস্থিত হলো। তারপর তিনি গাছের নিকট থেকে তিনবার সাক্ষ্যগ্রহণ করলেন। গাছটি আবার যথাস্থানে ফিরে গেলো। \n\n২। হযরত বুরায়দা আসলামী রাদিয়াল্লাহু আনহু থেকে বর্ণিত আছে, এক বেদুইন একদিন নবী করীম সাল্লাল্লাহু আলাইহি ওয়া সাল্লামের কাছে মুজেযা দেখতে চাইলো। রাসুলে পাক সাল্লাল্লাহু আলাইহি ওয়া সাল্লাম বেদুইনকে বললেন, ওই গাছটিকে যেয়ে বলো, আল্লাহর রাসুল তোমাকে ডাকছেন। গাছটি তখন আগে পিছে একটু নড়া চড়া করে মাটি থেকে শিকড়গুলো বের করে মাটি ঝাড়তে ঝাড়তে রাসুলে পাক সাল্লাল্লাহু আলাইহি ওয়া সাল্লামের সামনে এসে দাঁড়িয়ে গেলো। বললো, আসসালামু আলাইকা ইয়া রাসুলাল্লাহ।\n\nবেদুইন বললো, এখন গাছকে স্বস্থানে ফিরে যেতে বলুন। তিনি হুকুম করলেন। আর অমনি গাছটি নিজের জায়গায় ফিরে গেলো। তার ছোটবড় সমস্ত শিকড় মাটির ভিতর প্রবেশ করলো এবং যমীন পূর্বের ন্যায় স্বাভাবিক হয়ে গেলো। বেদুইন নিবেদন করলো, আমাকে অনুমতি দিন, আপনাকে সেজদা করি। নবী পাক সাল্লাল্লাহু আলাইহি ওয়া সাল্লাম অনুমতি দিলেন না। সে বললো, তাহলে আপনার হাত ও কদম মোবারক চুম্বন করার অনুমতি দিন। রাসুলে পাক সাল্লাল্লাহু আলাইহি ওয়া সাল্লাম অনুমতি দিলেন। \n\n৩। হযরত জাবের রাদিয়াল্লাহু আনহুর মাধ্যমে একখানা দীর্ঘ সহীহ হাদীস বর্ণিত হয়েছে। তিনি বলেন, একদা আমরা এক উন্মুক্ত প্রান্তরে তাঁবু ফেলেছিলাম। রাসুলে পাক সাল্লাল্লাহু আলাইহি ওয়া সাল্লাম প্রকৃতির ডাকে চলে গেলেন। আমিও তাঁর পিছে পিছে পানির পাত্র নিয়ে যেতে লাগলাম। কোথাও আড়াল নেই। হঠাৎ প্রান্তরের এক প্রান্তে একটি বৃক্ষ দেখা গেলো। রাসুলে পাক সাল্লাল্লাহু আলাইহি ওয়া সাল্লাম সেই বৃক্ষটির দিকে চললেন। গাছের একটি ডাল ধরে বললেন, আল্লাহর হুকুমে আমার আনুগত্য করো। ডালটি রাসুলে পাক সাল্লাল্লাহু আলাইহি ওয়া সাল্লামের এমন অনুগত হলো, উটের নাকে রশি লাগালে সে যেমন তার প্রভুর অনুগত হয়। তারপর সেই ডালটি গাছ থেকে বিচ্ছিন্ন হয়ে আরেকটি গাছের দিকে চলে গেলো। বর্ণনাকারী বলেন, সেই ডালগুলো পরস্পরে মিলিত হয়ে রাসুলে পাক সাল্লাল্লাহু আলাইহি ওয়া সাল্লামকে আড়াল করে ফেললো। কিছুক্ষণ পরে দেখলাম নবীজি আসছেন। তারপর দেখলাম, গাছ দুটি পৃথক হয়ে আপন আপন জায়গায় গিয়ে দাঁড়ালো। \n\n৪। হযরত ইবনে আব্বাস রাদিয়াল্লাহু আনহু থেকে বর্ণিত আছে, এক বেদুইন একদিন নবী করীম সাল্লাল্লাহু আলাইহি ওয়া সাল্লামকে বললো, আমি কেমন করে জানবো যে, আপনিই আল্লাহর রাসুল? নবীজি বললেন, আমি খেজুরের ডালকে ডাকছি, সেই এসে সাক্ষ্য দিবে। ডাক দিতেই সেই ডালটি গাছ থেকে ছিন্ন হয়ে পড়ে গেলো। রাসুল সাল্লাল্লাহু আলাইহি ওয়া সাল্লাম ডালটিকে বললেন, স্বস্থানে চলে যাও। ডালটি উঠে পুনরায় গাছে জোড়া লেগে গেলো। ঘটনা দেখে বেদুইন ইসলাম কবুল করলো। \n\nপ্রাণীর আনুগত্যঃ\n১। ইমাম আহমদ এবং নাসায়ী হযরত আনাস রাদিয়াল্লাহু আনহু থেকে বর্ণিত একখানা হাদীস বর্ণনা করেছেন। আনসার গোত্রের প্রত্যেকেই উট পালন করতো। এক বাড়িওয়ালা নবী করীম সাল্লাল্লাহু আলাইহি ওয়া সাল্লামের কাছে নিবেদন করলেন, আমার একটি উট রয়েছে যার পিঠে করে আমি পানি এনে থাকি। উটটি বড় বেয়াড়া হয়ে গিয়েছে। বোঝা বহন করতে চায় না। আর এদিকে আমার খেজুর বাগান পানির অভাবে শুকিয়ে যাচ্ছে। এ কথা শুনে নবী করীম সাল্লাল্লাহু আলাইহি ওয়া সাল্লাম সাহাবা কেরামকে সঙ্গে নিয়ে উটটির কাছে গেলেন। তিনি বাগানে পৌছলেন এবং একস্থানে দাঁড়িয়ে গেলেন। বাগানের এক কোণে বসা ছিলো উটটি।\n\nআনসারী লোকটি বললো, ইয়া রাসুলাল্লাহ! এটাই আমার উট, যে কুকুরের মতো মানুষকে কামড়াতে চায়। আমার ভয় হচ্ছে, না জানি আপনাকেও সে কামড়ে দেয়। নবীজি বললেন, আমার ব্যাপারে ভয় করো না। তিনি উটের সামনে গেলেন। উটটি তাঁকে দেখা মাত্র মাথা উঠালো এবং তাঁর সামনে গিয়ে কদম মোবারকের কাছে মাথা নত করে সেজদা করলো। রাসুলে পাক সাল্লাল্লাহু আলাইহি ওয়া সাল্লাম উটটির মাথার পশম ধরে টান দিয়ে কাজে লাগিয়ে দিলেন। সাহাবা কেরাম নিবেদন করলেন, ইয়া রাসুলাল্লাহ! এটি একটি জানোয়ার, তার কোন জ্ঞানবুদ্ধি নেই। এই প্রাণীটি আপনাকে সেজদা করেছে। তবেতো আমরাও আপনাকে সেজদা করতে পারি। রাসুলে পাক সাল্লাল্লাহু আলাইহি ওয়া সাল্লাম এরশাদ করলেন, কোনো মানুষের জন্য এটা উচিত নয় যে, সে অন্য একজন মানুষকে সেজদা করবে। মানুষের জন্য মানুষকে সেজদা করা বৈধ হলে আমি নারী জাতিকে তাদের স্বামীগণকে সেজদা করতে বলতাম। \n\n২। হযরত আনাস রাদিয়াল্লাহু আনহু থেকে বর্ণিত আছে। তিনি বলেন, নবী করীম সাল্লাল্লাহু আলাইহি ওয়া সাল্লাম হযরত আবুবকর রাদিয়াল্লাহু আনহু ও হযরত ওমর রাদিয়াল্লাহু আনহুকে সঙ্গে নিয়ে জনৈক আনসারীর বাগানে গেলেন। সেখানে একটি বকরী ছিলো। বকরীটি রাসুলে পাক সাল্লাল্লাহু আলাইহি ওয়া সাল্লামকে সেজদা করল্ োহযরত আবু বকর রাদিয়াল্লাহু আনহু নিবেদন করলেন, ইয়া রাসুলাল্লাহ! আমরাই তো আপনাকে সেজদা করার অধিকার রাখি বেশি। নবীজি বললেন, একজন মানুষের জন্য আরেকজন মানুষকে সেজদা করা বৈধ নয়। \n৩। কাযী আয়ায (রঃ) শেফা শরীফে হযরত উম্মে সুলায়েম থেকে একখানা হাদীস বর্ণনা করেন। তিনি বলেন, একদা রাসুলে পাক সাল্লাল্লাহু আলাইহি ওয়া সাল্লাম মরুভূমি অতিক্রম করছিলেন। অকস্মাৎ ‘ইয়া রাসুলাল্লাহ’। এরকম তিনটি আওয়াজ শোনা গেলো। নবীজি সেই আওয়াজের দিকে অগ্রসর হলেন। দেখলেন, একটি হরিনী বাঁধা অবস্থায় পড়ে আছে। কাছেই এক বেদুইন চাদর মুড়ি দিয়ে শুয়ে আছে। তিনি হরীনিকে লক্ষ করে বললেন, বলো কী প্রয়োজন তোমার? হরীনিটি বললো, আমাকে এই লোকটি শিকার করে বেঁধে রেখেছে। আমার দুটি বাচ্চা এই পাহাড়ের গর্তের ভিতর রয়েছে। আপনি যদি আমাকে মুক্ত করে দেন, তাহলে বাচ্চা দুটিকে দুধ পান করিয়ে আমি ফিরে আসবো। নবীজি বললেন, তুমি কি আবার ফিরে আসবে? হরিনীটি বললো, ফিরে না আসলে আল্লাহ তায়ালা আমাকে যেনো ঐ আযাব প্রদান করেন, যে আযাব তিনি যাকাত আত্মসাৎকারীর জন্য নির্ধারণ করেছেন। \n\nরাসুলুল্লাহ সাল্লাল্লাহু আলাইহি ওয়া সাল্লাম তাকে মুক্ত করে দিলেন। সে চলে গেলো। অল্পক্ষণ পরেই আবার ফিরে আসলো। রাসুলুল্লাহ সাল্লাল্লাহু আলাইহি ওয়া সাল্লাম তাকে আগের মতো বেঁধে রাখলেন। বেদুইন লোকটি জেগে উঠে বললো, ইয়া রাসুলাল্লাহ সাল্লাল্লাহু আলাইহি ওয়া সাল্লাম আপনার কি কোন উদ্দেশ্য আছে? নবীজি বললেন, আমি ইচ্ছা করি, তুমি হরিনীটিকে মুক্তি দাও। লোকটি হরিনীটিকে ছেড়ে দিলো। সে মনের আনন্দে চক্কর দিতে দিতে দৌড়ে পাহাড়ের দিকে চলে গেলো। যাওয়ার সময় হরিনীটি সাক্ষ্য দিচ্ছিলো, আশহাদু আল লা ইলাহা ইল্লাল্লাহু ওয়া আশহাদু আন্না মোহাম্মাদার রাসুল্লাহ। \n৪। হযরত সুফায়না রাদিয়াল্লাহু আনহু একদিন পথ হারিয়ে আপন সৈন্যবাহিনী থেকে বিচ্ছিন্ন হয়ে গিয়েছিলেন। পথ চলতে চলতে এক বাঘের সাথে দেখা। তিনি বাঘকে বললেন, আমি রাসুলুল্লাহ সাল্লাল্লাহু আলাইহি ওয়া সাল্লামের এক নগন্য গোলাম। আমাকে পথ দেখিয়ে দাও। বাঘটি তাকে সঙ্গে করে নিয়ে সৈন্যবাহিনীতে পৌঁছে দিয়েছিলো। \n\nজড় পদার্থের আনুগত্যঃ\nদুনিয়ার সকল প্রাণীকুলই শুধু নবী পাক সাল্লাল্লাহু আলাইহি ওয়া সাল্লামের গোলামী করেননি, জড় পদার্থসমূহও প্রিয় নবী সাল্লাল্লাহু আলাইহি ওয়া সাল্লামের হুকুমের গোলাম ছিলো। তারাও নবীজির দরবারে সালাম নিবেদন করেছে, কথা বলেছে। এ সংক্রান্ত অনেক ঘটনা রয়েছে। তার মধ্যে মাত্র কয়েকটি উল্লেখ করা হলো। \n\n১। সহীহ মুসলিম শরীফে হযরত জাবের ইবনে সামুরাহ রাদিয়াল্লাহু আনহু থেকে বর্ণিত আছে। নবী করীম সাল্লাল্লাহু আলাইহি ওয়া সাল্লাম এরশাদ করেছেন, আমি নিঃসন্দেহে ঐ পাথরগুলোকে চিনি, যারা নবুওয়াতপ্রাপ্তির পূর্বে মক্কা মুকাররামায় আমাকে সালাম জানাতো। বেশির ভাগ মুহাদ্দেসীনে কেরামের মতে এই পাথরগুলোর নাম ‘যেকাকুল হাজার’ যে পাথরগুলো নবীজির আসা যাওয়ার পথে তাঁকে সালাম পেশ করতো। \n২। নবী পাক সাল্লাল্লাহু আলাইহি ওয়া সাল্লাম যখন দোয়া করতেন, তখন ঘরের সমস্ত দেয়াল ও খুঁটি দোয়ার সাথে আমীন আমীন বলতো। এ প্রসঙ্গে ইমাম বায়হাকী একখানা ঘটনা বর্ণনা করেন। একদিন রাসুলে পাক সাল্লাল্লাহু আলাইহি ওয়া সাল্লাম হযরত আব্বাস ইবনে আবদুল মুত্তালিবকে বললেন, আগামীকাল আমার আগমনের পূর্ব পর্যন্ত আপনি এবং আপনার সন্তানাদি কেউ যেনো ঘর থেকে বের না হন। আপনাদের সাথে আমার বিশেষ কাজ আছে। আপনারা অবশ্যই অপেক্ষায় থাকবেন। নবীজি চাশতের সময় তাঁদের গৃহে উপস্থিত হয়ে বরলেন, ‘আসসালামু আলাইকুম ওয়া রাহমাতুল্লাহি ওয়া বারাকাতুহু’।\n\nতিনি তাদের জিজ্ঞেস করলেন, সকাল কেমন কাটলো? তারা বললেন, আলহামদুলিল্লাহ! ভালোভাবেই কেটেছে। তিনি বললেন, আপনারা বসুন। রাসুলে পাক সাল্লাল্লাহু আলাইহি ওয়া সাল্লাম তাদের প্রতি তাওয়াজ্জুহ দিলেন এবং দোয়া করলেন, হে আমার রব। ইনি আমার চাচা, পিতৃতুল্য। আপনি তাকে এবং তার আহলে বাইতের সকলকে দোযখের আগুন থেকে এমনভাবে হেফাজত করুন, যেমন আমি তাদেরকে আমার চাদর দিয়ে আচ্ছাদিত করেছি। এরপর ঘরের সমস্ত দেয়াল ও খুঁটি সকলেই আমীন আমীন বলতে লাগলো। \n\n৩। বর্ণিত আছে, রাসুলে পাক সাল্লাল্লাহু আলাইহি ওয়া সাল্লামের মসজিদের ছাদ খেজুর গাছের কাঠ দ্বারা নির্মিত হয়েছিলো। খেজুর গাছে একটি কান্ড যা খুঁটি হিসেবে ব্যবহৃত হয়েছিলো, মিম্নর শরীফ নির্মিত হওয়ার পূর্বে নবী পাক সাল্লাল্লাহু আলাইহি ওয়া সাল্লাম তার উপর হেলান দিয়ে খুতবা প্রদান করতেন। পরবর্তীতে মিম্বর নির্মিত হওয়ার পর খুঁটিটি সেখান থেকে সরিয়ে দেওয়া হলে সে সজোরে ক্রন্দন করতে লাগলো। হযরত আনাস রাদিয়াল্লাহু আনহুর হাদীসে এসেছে, তার রোদনের আওয়াজে মসজিদ প্রকম্পিত হচ্ছিলো। কাঠের এরুপ বিলাপ দেখে উপস্থিত সবাই অস্থির হয়ে পড়েছিলেন। তারপর নবীজি তাঁর হাত মোবারক তার গায়ে বুলিয়ে দিলে সে শান্ত হয়েছিলো। নবী পাক সাল্লাল্লাহু আলাইহি ওয়া সাল্লাম বললেন, কাঠের খুঁটিটি আল্লাহর জিকির থেকে দূরে সরে পড়েছে বলে ক্রন্দন করছে। আমি তার গায়ে হাত না বুলিয়ে দিলে সে আল্লাহর নবীর বীরহ ব্যাথায় কিয়ামত পর্যন্ত কাঁদতেই থাকতো। নবীজি কাঠের খুঁটিটিকে মিম্নর শরীফের নীচে দাফন করে দেয়ার নির্দেশ দিলেন। \n\n৪। হযরত আনাস রাদিয়াল্লাহু আনহু থেকে বর্ণিত আছে, একদা রাসুলে পাক সাল্লাল্লাহু আলাইহি ওয়া সাল্লাম হযরত আবু বকর, হযরত ওমর ও হযরত ওসমানকে সঙ্গে নিয়ে উহুদ পাহাড়ে উঠেছিলেন। উহুদ মদিনা মনোয়ারার নিকটবর্তী একটি পাহাড়। নবীজি বলেন, উহুদ এমন একটি পাহাড় যে আমাদেরকে ভালোবাসে এবং আমরা তাকে ভালোবাসি। তিনজন উহুদ পাহাড়ে আরোহন করলে সে কাঁপতে লাগলো। নবীজি স্বীয় কদম মোবারক তাঁর উপর রেখে বললেন, হে উহুদ! স্থির থাকো। তোমার উপর এ মুহুর্তে একজন নবী, একজন সিদ্দিক এবং দুজন শহীদ ব্যতীত আর কেউ নেই। সাথে সাথে পাহাড়ের কম্পন বন্ধ হয়ে যায়। \n\n৫। হযরত আনাস রাদিয়াল্লাহু আনহু বর্ণনা করেন, একদা রাসুলুল্লাহ সাল্লাল্লাহু আলাইহি ওয়া সাল্লাম তাঁর মুষ্ঠির ভিতর কিছু পাথর দানা নিলেন। সঙ্গে সঙ্গে সে পাথরগুলো তাঁর হাতের ভিতর থেকে তাসবীহ পাঠ করা শুরু করলো। তাসবীহ পাঠের আওয়াজ আমরাও শুনতে পেলাম। তিনি পাথরগুলো হযরত আবুবকর রাদিয়াল্লাহু আনহুর হাতে দিলেন। তখনও তাসবীহ পাঠ চলছিলো। এর এগুলো যখন আমার হাতে নিলাম, তখন তাসবীহ পাঠ বন্ধ হয়ে গেলো। \n\n৬। ইমাম জাফর ইবনে মোহাম্মদ বাকের (রঃ) থেকে বর্ণিত আছে, নবী করীম সাল্লাল্লাহু আলাইহি ওয়া সাল্লাম একদা অসুস্থ হয়ে পড়লে হযরত জিবরাঈল আলাইহিস সালাম একটি পাত্রভর্তি আঙ্গুর ও আনার নিয়ে এলেন। নবীজি যখন ফলগুলো মুখে তুলছিলেন, তখন তারা তাসবীহ পাঠ করতে লাগলো। \n\nপানি সম্পর্কিত মুজিযাঃ \n১। বোখারী ও মুসলিম শরীফে বর্ণিত আছে যে, হুদায়বিয়াতে একবার সাহাবায়ে কেরাম পিপাসায় কাতর হয়ে নবী করীম সাল্লাল্লাহু আলাইহি ওয়া সাল্লামের নিকট আরজ করলেন, সহযাত্রীদের কারো নিকট পান করার মতো পানির কোন ব্যবস্থা নেই। আপনি অজু করার পর বদনাতে যে সামান্য পানি পড়ে আছে এখন তাই শেষ সম্বল। একথা শুনে প্রিয় নবী সাল্লাল্লাহু আলাইহি ওয়া সাল্লাম স্বীয় হস্ত মোবারক বদনার ভিতর ঢুকিয়ে দিলেন। সঙ্গে সঙ্গে তাঁর অঙ্গুলী হতে পানির স্রোত বইতে লাগলো। সকল সাহাবা তৃপ্তির সঙ্গে পানি পান করে অজু করলেন। হযরত জাবের রাদিয়াল্লাহু আনহুকে জিজ্ঞেস করা হলো, সাহাবাদের সংখ্যা কত ছিলো? তিনি বললেন, আমাদের সংখ্যা পনেরশ ছিলো বটে কিন্তু এই সংখ্যা যদি লক্ষও হতো তথাপি সকলের প্রয়োজন মিটাতে ঐ পানিই যথেষ্ট ছিলো।\n\n২। বারা বিন আজিব রাদিয়াল্লাহু আনহু হতে বর্ণিত আছে যে, তিনি বলেন, হুদায়বিয়াতে আমরা চৌদ্দশ ব্যক্তি নবী পাক সাল্লাল্লাহু আলাইহি ওয়া সাল্লামের সঙ্গে ছিলাম। তথায় একটি মাত্র কূপ ছিলো। আমরা উহার সম্পূর্ণ পানি উত্তোলন করে শেষ করে ফেললাম। অবশেষে এতে আর এক ফোটা পানিও অবশিষ্ট রইলো না। সংবাদ পেয়ে নবী পাক সাল্লাল্লাহু আলাইহি ওয়া সাল্লাম ঐ কূপের নিকট তাশরিফ আনলেন। একটি পাত্রে কিছু পানি এনে তিনি অজু করলেন। অজু শেষে পুনরায় কুলি করে আল্লাহ পাকের দরবারে দোয়া করলেন। অতঃপর অজু শেষে যে সামান্য পানি বেঁচে ছিলো তা কূপের ভিতরে ঢেলে দিয়ে বললেন, কিছুক্ষণ অপেক্ষা করো। বর্ণনাকারী বলেন, একটি পরেই ঐ কূপে এতো পানি বৃদ্ধি পেলো যে, আমাদের গবাদী পশুগুলো সহ আমরা সকলে তৃপ্তির সাথে পানি পান করলাম। আমরা সকলে তথায় বিশ দিন অবস্থান করলাম। ঐ সময় ঐ কূপ থেকেই আমাদের পানির চাহিদা পূরণ হয়। \n\n৩। এমরান বিন হুসাইন রাদিয়াল্লাহু আনহু হতে বর্ণিত আছে, এক সফরে সাহাবারা নবী পাক সাল্লাল্লাহু আলাইহি ওয়া সাল্লামের নিকট আরজ করলেন যে, তারা পানির পিপাসায় কষ্ট পাচ্ছেন অথচ পানির কোন ব্যবস্থা নেই। প্রিয় নবী সাল্লাল্লাহু আলাইহি ওয়া সাল্লাম সঙ্গে সঙ্গে সওয়ারী হতে অবতরণ করে হযরত আলী রাদিয়াল্লাহু আনহু এবং অপর এক ব্যক্তিকে ডেকে বললেন, কিছু পানি সংগ্রহ করে আনো। তারা সন্ধান করে এক মহিলাকে রাসুল সাল্লাল্লাহু আলাইহি ওয়া সাল্লামের দরবারে হাজির করলেন। তার নিকট পানির দুটি মশক ছিলো।\n\nনবী করীম সাল্লাল্লাহু আলাইহি ওয়া সাল্লাম এ মশক দুটি হতে একটি পাত্রে পানি ঢালতে লাগলেন এবং সাহাবাদেরকে পানি পান করতে আদেশ করলেন। হযরত এমরান রাদিয়াল্লাহু আনহু বলেন, আমরা চল্লিশ ব্যক্তি তৃপ্তির সাথে পানি পান করার পর আমাদের পানির পাত্র ও মশকগুরোতে পানি ভরে রাখলাম। কিন্তু আল্লাহর কসম! এরপরেও ঐ মহিলার মশক আগের তুলনায় আরো বেশি পানিতে ভরা ছিলো। (বুখারী ও মুসলিম)\n\nরোগীদের আরোগ্য করাঃ\n১। যায়েদ বিন আবী ওবায়দা হতে বর্ণিত, তিনি বলেন, আমি সালামা বিন আকওয়ার পায়ের যখমের চিহ দেখে জিজ্ঞাসা করলাম, তোমার পায়ে কি হয়েছিল? জবাবে সে বললো, খায়বরের যুদ্ধে প্রতিপক্ষের আঘাতে আমার পায়ে জখম হয়। জখমের ভয়াবহতার কারণে মানুষের মধ্যে রটে গেল যে, আমি শাহাদাত বরণ করেছি। কারণ ঐ আঘাতের পর বেঁচে থাকা স্বাভাবিক ছিলো না।\n\nসালামা বিন আকওয়া রাসুলুল্লাহ সাল্লাল্লাহু আলাইহি ওয়া সাল্লামের দরবারে ঐ জখম নিয়ে হাজির হলে তিনি ক্ষতস্থানে তিনবার দম করলেন। ফলে তার জখম সম্পূর্ণ ভালো হয়ে গেলো। \n\n২। তিরমিযী, নাসায়ী, হাকিম এবং বায়হাকী ওসমান বিন হানীফ হতে বর্ণনা করেন, এক অন্ধ ব্যক্তি রাসুলে পাক সাল্লাল্লাহু আলাইহি ওয়া সাল্লামের খেদমতে এসে আরজ করলো, হে আল্লাহর রাসুল! আমার জন্য দোয়া করুন যেন আমার চোখের জ্যোতি ফিরে আসে। প্রিয় নবী সাল্লাল্লাহু আলাইহি ওয়া সাল্লাম তখন বলেন- উঠে দুই রাকআত নামায পড়ে এইরুপ দোয়া কর-\n اَللّهُمَّ اِنِّي اَسْئَلُكَ اَتَوَجَّهُ اِلَيْكَ نَبِيِّكَ مُحَمَّدٍ نَبِيِّ الرَّحْمَةِ يَا مُحَمَّدُ اِنِّي اَتَوَجَّهُ بِكَ اِلي رَبِّكَ اَنْ تَكْشَفَ عَنْ بَصَرِيْ اَللّهُمَّ شَفِّعْه فِيْ\n অর্থাৎ- “হে আল্লাহ! তোমার রহমত ওয়ালা নবীর মাধ্যমে দোয়া করছি এবং হে মুহাম্মদ তোমার উসিলায় তোমার সৃষ্টিকর্তার নিকট দরখাস্ত পেশ করছি যেন আমার চক্ষুপীড়া আরোগ্য হয়ে দৃষ্টিশক্তি ফিরে আসে। আর আমার চক্ষুর ছানী অপসারিত হয়ে যায়।”\n\nঐ অন্ধ ব্যক্তিটি নবীজি সাল্লাল্লাহু আলাইহি ওয়া সাল্লামের নির্দেশ মতো প্রথমে অজু করে দুই রাকআত নামায আদায়ের পর উল্লেখিত দোয়াটি পড়ে আল্লাহ পাকের দরবারে দোয়া করল। রাসুলে পাক সাল্লাল্লাহু আলাইহি ওয়া সাল্লামের উসিলায় সাথে সাথে সে দৃষ্টিশক্তি লাভ করলো। \n\nঅধিকাংশ মুহাদ্দেসিনে কেরাম এই দোয়াটিকে সকল রোগের প্রতিষেধক হিসাবে বর্ণনা করেন। তারা رَبِّكَ اَنْ تَكْشَفَ عَنْ بَصَرِيْ এর স্থলে فِي حَاجَتِي هذِهِ لِيَقْضي উল্লেখ করেন। এ দোয়াটি শুধু যে চোখের পীড়াই ভালো করে তাই নয়। বরং যে কোন হাজতেই এর দ্বারা ফল পাওয়া যায়। হযরত উসমান বিন হানিফ এবং তার সন্তানরা যে কোন প্রয়োজনেই এই দোয়াটি দ্বারা উপকৃত হওয়ার কথা উল্লেখ করেছেন। এই দোয়া দ্বারা উপকৃত হওয়ার বহু ঘটনা বিভিন্ন কিতাবে উল্লেখ করা হয়েছে।\n\nএখানে লক্ষণীয় যে, দোয়াটিতে প্রথমে নবীজিকে মাধ্যম করে আল্লাহকে ডাক দেওয়া হয়েছে তারপরে নবীজিকে সম্বোধন করে নবীজির উসিলা ধরা হয়েছে। আমাদের সমাজে অনেকে বলে থাকেন যে, আল্লাহকে সরাসরি ডাকতে হবে বা কোন বিষয়ে সরাসরি আল্লাহর কাছে চাইতে হবে, কারো উসিলা বা মাধ্যম গ্রহণ করা যাবে না। অথচ নবী পাক সাল্লাল্লাহু আলাইহি ওয়া সাল্লাম স্বয়ং তাঁকে মাধ্যম করে তাঁর উসিলায় আল্লাহ পাকের কাছে প্রার্থনা করতে শিক্ষা দিচ্ছেন। আবার অনেকে বলে থাকেন যে, নবীজিকে দূর থেকে ‘ইয়া রাসুলাল্লাহ’ বা ‘ইয়া মুহাম্মদ’ বলে ডাকা যাবে না। অথচ এই দোয়াটিতে আমরা দেখতে পাই যে নবীজি নিজে শিক্ষা দিচ্ছেন ‘ইয়া মুহাম্মদ’ বলে ডাকতে। তিনি কিন্তু এই কথা বলেন নাই যে, আমার অনুপস্থিতিতে এইভাবে দোয়া করতে পারবে না বা আমার ওফাতের পরে এই ভাবে দোয়া করতে পারবে না। অতঃএব নিঃসন্দেহে নবীজিকে দূর থেকে ‘ইয়া রাসুলাল্লাহ’ বলে ডাকা জায়েজ আছে। \n\n৩। হযরত কাতাদা ইবনে নোমান রাদিয়াল্লাহু আনহুর চোখে উহুদের যুদ্ধের দিন আঘাত লেগেছিলো। চোখের মণি বের হয়ে গাল পর্যন্ত নেমে এসেছিলো। তিনি নবী পাক সাল্লাল্লাহু আলাইহি ওয়া সাল্লামের দরবারে এসে নিবেদন করলেন, ইয়া রাসুলাল্লাহ! আমার স্ত্রীকে আমি খুব ভালোবাসি। আমার চোখের এরুপ যখম নিয়ে তার নিকট যেতে আমি অস্বস্থিবোধ করছি। নবী পাক সাল্লাল্লাহু আলাইহি ওয়া সাল্লাম তখন তার চোখের মণিটি হাত দিয়ে ধরে কোটরে বসিয়ে দিলেন এবং বললেন, হে আল্লাহ চোখটি ভালো করে দাও। তাঁর চোখটি অপর চোখের চেয়ে অধিকতর সুন্দর ও উত্তম দৃষ্টিসম্পন্ন হয়েছিলো। কখনো অপর চোখে যন্ত্রণা হলেও এই চোখটি সবসময় সুস্থ থাকতো। \n\n৪। হযরত ইবনে আব্বাস রাদিয়াল্লাহু আনহু হইতে বর্ণিত আছে, এক মহিলা প্রিয় নবী সাল্লাল্লাহু আলাইহি ওয়া সাল্লামের কাছে তার সন্তানকে নিয়ে এলো। নিবেদন করলো ইয়া রাসুলাল্লাহ! আমার এ সন্তানটি উন্মাদ, সে আমাদেরকে যন্ত্রণা দেয়। সকাল সন্ধায় আমার সময় নষ্ট করে। একথা শুনে রাসুলে পাক সাল্লাল্লাহু আলাইহি ওয়া সাল্লাম বাচ্চাটির বুকের উপর হাত বুলিয়ে দিলেন। সে বমি করে দিলো। তার পেট থেকে একটি কালো রঙ্গের কীট বের হয়ে হাঁটতে লাগলো। \n\n৫। খায়বরের যুদ্ধে নবী পাক সাল্লাল্লাহু আলাইহি ওয়া সাল্লাম জিজ্ঞেস করলেন, আলী মুর্তজা কোথায়? সাহাবীগণ বললেন, তার চোখ উঠেছে। নবীজি তাকে ডাকিয়ে আনলেন। হযরত আলী রাদিয়াল্লাহু আনহুর মাথা কোলে নিয়ে দুচোখে পবিত্র মুখের লালা লাগিয়ে দিলেন এবং দোয়া করলেন। সঙ্গে সঙ্গে তিনি এমন সুস্থ হয়ে গেলেন যেনো তার চোখে কোন অসুখই হয়নি। এরপর হযরত আলী রাদিয়াল্লাহু আনহুর জীবনে আর কখনও চোখ উঠার রোগ হয়নি।\n\nনবীজির বদদোয়াঃ\n১। সালামা বিন আকওয়া রাদিয়াল্লাহু আনহু হতে মুসলিম বর্ণনা করেন, নবী পাক সাল্লাল্লাহু আলাইহি ওয়া সাল্লামের সম্মুখে এক ব্যক্তি বাম হাতে আহার করছিলো। প্রিয় নবী সাল্লাল্লাহু আলাইহি ওয়া সাল্লাম তাকে নসীহত করে বললেন, ডান হাতে আহার করো। কিন্তু ঐ হতভাগ্য এ বলে নসীহত প্রত্যাখ্যান করলো যে, আমি ডান হাতে খেতে পারি না। অথচ তার ডান হাতে কোন অসুবিধা ছিলো না। তার ঐ বেপরোয়া উত্তরের জবাবে নবী পাক সাল্লাল্লাহু আলাইহি ওয়া সাল্লাম বললেন, তুমি ডান হাত দিয়ে খেতে পারবে না। অতঃপর তার ডান হাত এমন অকেজো হয়ে গেলো যে, তা আর মুখ পর্যন্ত উঠাতে পারতো না। \n\n২। হায়হাকী, হাকিম এবং ইবনে ইসহাক বলেন, রাসুলে পাক সাল্লাল্লাহু আলাইহি ওয়া সাল্লাম আবু লাহাবের ছেলে উতবার জন্য বদ দোয়া করে বললেন, ইয়া আল্লাহ! কুকুর জাতীয় প্রাণী হতে কোন একটি কুকুরকে তার পেছনে লেলিয়ে দাও। রাসুলে পাক সাল্লাল্লাহু আলাইহি ওয়া সাল্লাম এই বদ দোয়ার পর উতবাকে একটি বাঘ আক্রমণ করে শেষ করে ফেলেছিলো। \n\n৩। বায়হাকী বর্ণনা করেন, হাকাম বিন আবিল আস নবী করীম সাল্লাল্লাহু আলাইহি ওয়া সাল্লামের মজলিসে বসা ছিলো। হুজুর সাল্লাল্লাহু আলাইহি ওয়া সাল্লাম যখন কথা বলতেন, তখন সে নাক মুখ ভেংচাতো এবং মুনাফিকদের দিকে চোখের ইশারা করে প্রিয় নবী সাল্লাল্লাহু আলাইহি ওয়া সাল্লামের কথার উপর হাসি তামাশা করতো। নবীজি তার এই অশালীন আচরণ দেখে বললেন, তুমি এরুপই হয়ে যাবে। অতঃপর সে মৃত্যু পর্যন্ত অনবরত অনুরুপভাবে মুখ ভেংচাতে ছিলো। \n\n৪। আনাস বিন মালিক রাদিয়াল্লাহু আনহু হতে বর্ণিত আছে যে, একব্যক্তি নবী করীম সাল্লাল্লাহু আলাইহি ওয়া সাল্লামের দরবারে কাজ করতো। একদিন হঠাৎ সে ইসলাম ত্যাগ করে কাফিরদের সঙ্গে গেলো। রাসুলে পাক সাল্লাল্লাহু আলাইহি ওয়া সাল্লাম তার জন্য বদ দোয়া করলেন যেন জমিন তাকে কখনো গ্রহণ না করে। হযরত আনাস রাদিয়াল্লাহু আনহু হযরত আবু তালহার বরাত দিয়ে বলেন, ঐ মুরতাদের দাফনস্থলে গিয়ে আমি দেখতে পেলাম তার লাশ কবরের বাইরে পড়ে আছে। যতবার তাকে দাফন করা হয়েছে, প্রতিবার কবর তাকে বাইরে উদগিরণ করে জমিনের উপর নিক্ষেপ করে ফেলে দিয়েছে। \n\nচন্দ্র দ্বিখন্ডিত করাঃ\nপ্রিয় নবী সাল্লাল্লাহু আলাইহি ওয়া সাল্লামের অসংখ্য মুজিযার মধ্যে সবচেয়ে বিস্ময়কর ছিলো আঙুলের ইশারায় চাঁদ দ্বিখন্ডিত করা। এটি কুরাইশদের সামনে ছিলো নবীজির নবুওয়াতের প্রমাণ এবং নবী বিদ্বেষীদের জন্য তাঁর উচ্চ মর্যাদার দলীল। অন্য কোন নবীর পক্ষ থেকে এর চেয়ে বিস্ময়কর কোন ঘটনা ঘটেনি। ঘটনাটি নিম্নরুপ-\n\nহিজরতের পূর্বে মক্কা শরীফে আবু জাহেল, ওলীদ বিন মুগীরাহ এবং আ’স বিন ওয়ায়েল প্রমুখ কাফিররা রাসুলে পাক সাল্লাল্লাহু আলাইহি ওয়া সাল্লামকে বলল যে, তুমি যদি সত্য নবী হও, তবে আকাশের চন্দ্রকে দ্বিখন্ডিত করে দেখাও। প্রিয় নবী সাল্লাল্লাহু আলাইহি ওয়া সাল্লাম তাদেরকে জিজ্ঞেস করলেন, আমি যদি এরূপ করে দেখাতে পারি, তবে কি তোমরা ঈমান আনবে? উত্তরে তারা বললো- হ্যা। নবী পাক সাল্লাল্লাহু আলাইহি ওয়া সাল্লাম আল্লাহ পাকের দরবারে দোয়া করলেন যেন চাঁদ দুই টুকরা হয়ে যায়। আল্লাহ তাঁর প্রিয় হাবীবের দোয়া কবুল করলেন। অতঃপর তিনি চাঁদের দিকে ইশারা করতেই তা দুই টুকরা হয়ে গেলো। এবার তিনি কাফিরদের এক একজনের নাম নিয়ে ডেকে ডেকে বললেন, হে অমুক, সাক্ষী থাকো। হে অমুক সাক্ষী থাকো। সকল কাফিররা চাঁদের দ্বিখন্ডন ভালোভাবে দেখতে পেলো। চাঁদের খন্ড দুইটি পরস্পর থেকে এতো দূরে চলে গেলো যে এটার মধ্যদিয়ে হেরা পর্বত দেখা যাচ্ছিল। কিন্তু কাফিররা এই ঘটনাকে অস্বীকার করলো এবং এটাকে নিছক যাদুক্রিয়া বলে মন্তব্য করলো। এই মুজিযা সম্পর্কে আল্লাহ পাক ইরশাদ করেন। \n اِقْتَرَبَتِ السَّاعَةُ وَانْشَقَّ الْقَمَرُ – وَاِنْ يَّرَوْا ايَةً يَعْرُضُوْنَ وَيَقُوْلُوْا سِحْرٌ مُسْتَمَر-\nঅর্থাৎ- “কেয়ামত নিকটে এসে পড়েছে এবং চন্দ্র দ্বিখন্ডিত হয়ে গিয়েছে। আর যদি তারা কোন মু’জিযা দেখে তবে টাল-বাহানা করে এবং বলে এতো যাদু, এখনই তাদের অবসান ঘটবে।” \n\nডুবন্ত সূর্যকে ফিরিয়ে আনাঃ\nউর্দ্ধাকাশে নবীজির মুজেযার আরেকটি দৃষ্টান্ত হচ্ছে ডুবন্ত সূর্যকে ফিরিয়ে আনা। ইমাম তাহাভী ও তাবরানী আসমা বিনতে উমাইস রাদিয়াল্লাহু আনহা থেকে বর্ণনা করেন। নবী করীম সাল্লাল্লাহু আলাইহি ওয়া সাল্লাম খায়বারের কাছাকাছি সাহ্বা নামক স্থানে অবস্থান করছিলেন। ঐ সময় তাঁর উপর অহী নাযিল হয়। তিনি হযরত আলী রাদিয়াল্লাহু আনহুর জানুতে মাথা রেখে ঘুমিয়ে পড়লেন। হযরত আলী রাদিয়াল্লাহু আনহুর তখনও আসর নামাজ পড়া হয়নি। প্রিয় নবী সাল্লাল্লাহু আলাইহি ওয়া সাল্লামের নিদ্রা ভেঙ্গে যাওয়ার আশঙ্কায় তিনি নড়া চড়া করছেন না। সূর্য অস্ত গেলো। নবীজি নিজেই জাগ্রত হয়ে হযরত আলীকে জিজ্ঞেস করলেন, আলী! আসরের নামাজ পড়েছো? তিনি বললেন, না। রাসুলে পাক সাল্লাল্লাহু আলাইহি ওয়া সাল্লাম মুনাজাত করলেন, হে আল্লাহ! তোমার আলী, তোমার এবং তোমার রাসুলের আনুগত্যে ছিলো। তুমি সূর্যকে পুনরায় উদিত করে দাও। এখানে লক্ষণীয় যে, নবীজি মুনাজাতে বললেন, আলী তোমার ও তোমার রাসুলের আনুগত্যে ছিলো। অথচ আলী রাদিয়াল্লাহু আনহু তো শুধু নবীরই আনুগত্য করছিলেন। অতঃএব, একথা পরিষ্কার যে রাসুলের আনুগত্যই আল্লাহর আনুগত্য, রাসুলের প্রতি ভালোবাসাই আল্লাহর প্রতি ভালোবাসা, রাসুলের প্রতি শত্রুতা পোষণই আল্লাহর প্রতি শত্রুতা পোষণ। এটা রাসুলে পাক সাল্লাল্লাহু আলাইহি ওয়া সাল্লামের একক মর্যাদা যা পৃথিবীর অন্য কাউকে দেওয়া হয়নি। আল্লাহ পাক তাঁর প্রিয় হাবীব সাল্লাল্লাহু আলাইহি ওয়া সাল্লামকে ভালোবাসার নিদর্শন স্বরুপ এমন অসংখ্য মর্যাদা দান করেছেন। নবীজির এমন অনেক মর্যাদা হয়তো আছে যা আমাদের অজানা। প্রকৃতপক্ষে আল্লাহ এবং তাঁর রাসুলই জানেন যে আল্লাহ পাক তাঁর প্রিয় হাবীবকে কত মর্যাদা দান করেছেন।\n\nনবীজির মুনাজাতের সাথে সাথে সূর্য আকাশে উদিত হলো। হযরত আলী রাদিয়াল্লাহু আনহু তখন আসরের নামাজ আদায় করে নিলেন। হযরত আসমা রাদিয়াল্লাহু আনহা বলেন আমি সূর্যকে ডুবে যেতে দেখেছি। তারপর আবার সে সূর্যকে আকাশে উঠতেও দেখেছি। সূর্যের রশ্নি তখন পাহাড়ের চূড়া এবং যমীনে পতিত হয়েছিলো।\n\nহযরত জাবেরের মৃত সন্তানদেরকে জীবিত করাঃ\nএকদা হযরত জাবের প্রিয় নবী সাল্লাল্লাহু আলাইহি ওয়া সাল্লামকে দাওয়াত দিয়েছিলেন। নবীজিকে মেহমানদারীর জন্য তিনি একটি বকরী জবেহ করেছিলেন। বকরী জবেহ করার দৃশ্যটি দেখে তার সন্তান দুটির মনে কৌতুহল হলো। বকরীটি জবেহ করার অনুকরণে বড় ছেলেটি তার ছোট ভাইটিকে শুইয়ে দিলো এবং তার গলায় ছুরি চালিয়ে দিলো। তাদের মা এই দৃশ্য দেখে দৌড়ে আসছিলেন। রক্তাক্ত ছোট ভাইকে দেখে বড় ছেলেটি ভয় পেয়ে বাড়ির উপর তলা থেকে ঝাপ দিয়ে পড়ে গেলো এবং সঙ্গে সঙ্গে মৃত্যুবরণ করলো। রাসুলে পাক সাল্লাল্লাহু আলাইহি ওয়া সাল্লাম যখন দাওয়াত খেতে হযরত জাবের রাদিয়াল্লাহু আনহুর ঘরে আসলেন, এসে দেখলেন হযরত জাবেরের দুই ছেলে মৃত্যুবরণ করেছে। নবীজি তখন তার দুই ছেলেকে জীবিত করে দিয়েছিলেন। \n\nআল্লাহর হাবীবের কুদরতী নিরাপত্তাঃ\nআবু নায়াইম ও তাবরানী- হাকাম বিন আবিল আস হতে বর্ণবা করেন, তিনি বলেন, আমরা কতিপয় কাফির নবী করীম সাল্লাল্লাহু আলাইহি ওয়া সাল্লামকে হত্যার অঙ্গীকার করলাম। আমাদের পরিকল্পনা ছিলো- তিনি রাতের বেলা যখন ঘর হতে বের হবেন তখন অতর্কিতে তাঁর উপর আক্রমণ চালানো হবে। পরিকল্পনা অনুযায়ী নির্দিষ্ট সময় আমরা তাঁর জন্য অপেক্ষা করতে লাগলাম। তিনি ঘর হতে বের হয়ে যখন আমাদের সম্মুখ দিয়ে পথ অতিক্রম করছিলেন, তখন আমরা এমন বিকট এক চিৎকার শুনতে পেলাম যে, আমাদের আশঙ্কা হলো যে এ ভয়াবহ শব্দের কারণে হয়তো মক্কার সকল প্রাণী মৃত্যুবরণ করেছে। ঐ শব্দ শোনার সঙ্গে সঙ্গে আমরা সকলে অজ্ঞান হয়ে পড়ে রইলাম। রাসুলে পাক সাল্লাল্লাহু আলাইহি ওয়া সাল্লাম হেরেম শরীফ হতে নামায আদায় করে গৃহে প্রত্যাবর্তনের পর আমরা জ্ঞান ফিরে পেলাম। \n\nপরবর্তী রাতেও আমরা একই উদ্দেশ্যে যথাস্থানে ওত পেতে রইলাম। রাসুলে পাক সাল্লাল্লাহু আলাইহি ওয়া সাল্লাম ঘর থেকে বের হয়ে আমাদের নিকট আসা মাত্র সাফা ও মারওয়া পাহাড়দ্বয় আমাদের ও নবী করীম সাল্লাল্লাহু আলাইহি ওয়া সাল্লামের মাঝখানে এসে প্রতিবন্ধক হয়ে দাঁড়ালো। ঐ পাহাড়ের কারণে আমরা তাঁর নিকট পৌঁছাতে পারলাম না। \n\nকাফিরদের উপর রাসুলে পাকের মাটি নিক্ষেপঃ\nইবনে আব্বাস হতে বর্ণিত নবী করীম সাল্লাল্লাহু আলাইহি ওয়া সাল্লাম বদরের যুদ্ধে আল্লাহ পাকের নিকট নিম্নরুপ দোয়া করলেন-\n“ইয়া আল্লাহ! মুসলমানদের এই জামায়াতটিকে যদি তুমি ধ্বংস করে দাও, তবে পৃথিবীতে আর কখনো তোমার ইবাদত করা হবে না।”\nএই দোয়ার পর হযরত জিবরাঈল আলাইহিস সালাম আগমন করে রাসুলে পাক সাল্লাল্লাহু আলাইহি ওয়া সাল্লামকে বললেন, আপনি এক মুষ্ঠি মাটি নিয়ে কাফিরদের প্রতি নিক্ষেপ করুন। তিনি তাই করলেন। আল্লাহ পাকের হুকুমে ঐ এক মুষ্ঠি মাটি গোটা কাফের বাহিনীর সকলের চোখ ও নাসিকারন্দ্রে গিয়ে প্রবিষ্ট হলো। এই পর্যায়ে শত্রু সেনাদের মধ্যে চরম বিশৃঙ্খলা সৃষ্টি হয়ে তাদের প্রতিরোধ ব্যবস্থা ভেঙ্গে পড়লো। এই সময় মুসলিম সেনারা রাসুলে পাক সাল্লাল্লাহু আলাইহি ওয়া সাল্লামের হুকুমে শত্রুবাহিনীর উপর এক যোগে সাঁড়াশি আক্রমন চালালো। ফলে কাফিররা পরাজয় বরণ করে পালিয়ে গেলো। কোরআনুল কারীমে এই প্রসঙ্গে উল্লেখ করা হয়েছে-\n وَمَا رَمَيْتَ اِذْ رَمَيْتَ وَلكِنَّ اللهَ رَمي-\nঅর্থাৎ- “আর আপনি তাদের প্রতি মৃত্তিকা নিক্ষেপ করেননি। বরং আল্লাহ পাক তা নিক্ষেপ করেছেন।” \n\nজমিন কর্তৃক সুরাকার ঘোড়ার পা গ্রাসঃ\nপ্রিয় নবী সাল্লাল্লাহু আলাইহি ওয়া সাল্লাম যখন মক্কা থেকে মদিনায় হিজরত করেন তখন আবু জেহেল ঘোষণা দিলো, যে ব্যক্তি নবী করীম সাল্লাল্লাহু আলাইহি ওয়া সাল্লামকে জীবিত অথবা মৃত অবস্থায় ধরে আনতে পারবে তাকে একশত উট পুরষ্কার দেওয়া হবে। নবী পাক সাল্লাল্লাহু আলাইহি ওয়া সাল্লাম যখন পথ চলতে চলতে কুদাইদ নামক স্থানে এসে পৌছলেন তখন এক আশ্চর্য ঘটনা ঘটলো। সুরাকা ইবনে মালেক কেনানী নামক জনৈক ব্যক্তি একশত উট পুরষ্কার পাওয়ার লোভে নবীজির খোঁজে ঘোড়ায় চড়ে ঘুরতে লাগলো। তখন কুদাইদ নামক স্থানে সুরাকা নবীজিকে দেখে চিৎকার করে বলে উঠলো- হে মুহাম্মদ! এবার তোমায় কে রক্ষা করবে? নবী করীম সাল্লাল্লাহু আলাইহি ওয়া সাল্লাম উত্তর দিলেন- \nيَمْنَعْنِيْ الْجَبَّارُ الْوَاحِدُ الْقَهَّارُ\nঅর্থাৎ- “শক্তি প্রয়োগকারী ও চরম শাস্তি প্রদানকারী আল্লাহ আমাকে রক্ষা করবেন।” হযরত জিব্রাইল আলাইহিস সালাম এসে সংবাদ দিলেন, হে আল্লাহর রাসুল! আল্লাহ তায়ালা জমিনকে আপনার নিয়ন্ত্রণাধীন করে দিয়েছেন। আপনি জমিনকে যা ইচ্ছা- নির্দেশ করুন। নবী পাক সাল্লাল্লাহু আলাইহি ওয়া সাল্লাম জমিনকে লক্ষ্য করে বললেন-\n يَا اَرْضُ خُذِيْهِ \nঅর্থাৎ- “হে, জমিন! তাকে গ্রাস করো।” সাথে সাথে জমিন সুরাকার ঘোড়ার হাঁটু পর্যন্ত গ্রাস করে ফেললো। সুরাকা কাতরস্বরে বললো, আল-আমান অর্থাৎ- আমাকে রক্ষা করুন। নবী করীম সাল্লাল্লাহু আলাইহি ওয়া সাল্লাম পুনরায় জমিনকে নির্দেশ দিলেন-\nيَا اَرْضُ اِطْلِقِيْهِ\nঅর্থাৎ-“হে জমিন! তাকে ছেড়ে দাও।” জমিন তাকে ছেড়ে দিলো। কিন্তু সে প্রতিশ্রুতি ভঙ্গ করে নবী পাক সাল্লাল্লাহু আলাইহি ওয়া সাল্লামকে আবার ধরতে উদ্যত হলে পুনরায় নবীজি জমিনকে নির্দেশ দিলেন তাকে গ্রাস করতে। এভাবে সাতবার জমিন তাকে গ্রাস করলো এবং ছাড়লো। এবার সে তওবা করলো এবং অন্য অনুসন্ধানকারীকে নবী পাক সাল্লাল্লাহু আলাইহি ওয়া সাল্লাম থেকে ফিরিয়ে রাখার শর্তে মুক্তি লাভ করে মক্কায় ফিরে আসলো। \n\nহযরত আবুবকর রাদিয়াল্লাহু আনহু কে সাপের বিষ থেকে রক্ষাঃ\nহিজরতের সময়ে মদিনায় যাওয়ার পথে সাওর পর্বতের চুড়ায় পৌছে একটি গুহায় আশ্রয় নিলেন। হযরত আবুবকর রাদিয়াল্লাহু আনহু গুহার ভিতরে ঢুকে গুহা পরিষ্কার করে চারিদিকের ছিদ্র গুলি কাপড় ছিড়ে বন্ধ করে দিলেন। একটি ছিদ্র বন্ধ করার মতো কাপড় ছিলো না। তিনি তখন নিজের পা দিয়ে সেই ছিদ্রটি বন্ধ করে দিলেন। নবী পাক সাল্লাল্লাহু আলাইহি ওয়া সাল্লাম হযরত আবু বকরের কোলে মাথা মোবারক রেখে শুয়ে পড়লেন এবং নবীজির তন্দ্রা এসে গেলো। হযরত আবুবকর রাদিয়াল্লাহু আনহু যে ছিদ্রে পা রেখেছিলেন, তার ভিতরে ছিল একটি সাপ। এই সাপটি এক হাজার বছর ধরে নবীজির দীদারের আশায় এই গুহায় অবস্থান করছিল। সাপটি তিনবার ফোঁস ফোঁস করে হযরত আবু বকর রাদিয়াল্লাহু আনহুকে পা সরিয়ে নেওয়ার জন্য সংকেত দিচ্ছিলো। অবশেষে যখন হযরত আবুবকর পা সরালেন না তখন সাপটি হযরত আবু বকরের পায়ে দংশন করলো। সাপের বিষ সারা শরীরে ছড়িয়ে পড়লো। এমতাবস্থায় তিনি নড়াচড়া করলেন না যাতে প্রিয় নবীর আরামে কোন ব্যাঘাত না ঘটে। হঠাৎ করে তার দুফোটা চোখের পানি নবীজির চেহারা মোবারকের উপর পড়লো। তখনি নবীজির তন্দ্রা ভেঙ্গে গেলো। নবীজি জিজ্ঞেস করলেন, হে আবুবকর! কি হয়েছে? আবু বকর বললেন, সাপে দংশন করেছে। নবী করীম সাল্লাল্লাহু আলাইহি ওয়া সাল্লাম একটি থুথু মোবারক আবু বকরের দংশিত স্থানে মালিশ করে দিলেন। সাথে সাথে বিষের ক্রিয়া বন্ধ হয়ে গেলো। পুরোপুরি সুস্থ হয়ে গেলেন হযরত আবুবকর সিদ্দীক রাদিয়াল্লাহু আনহু। \n\nঅগণিত মুজেজা দিয়ে\nধন্য করলেন প্রভু তোমায়\nতোমার মতো নাই কেহ আর\nখোদার সৃষ্ট এই বসুধায়।\n\nচন্দ্র হলো দ্বিখন্ডিত\nতব হাতের ইশারাতে\nডুবে যাওয়া সূর্য্য এলো\nফিরে তব মর্জিমতে।﻿"
  },
  {
    "1": "নবীজির শারীরিক গঠন ও অন্যান্য বৈশিষ্ট্য",
    "2": "মিরাজুন্নবী সাল্লাল্লাহু আলাইহি ওয়া সাল্লাম এই বিশ্ব জাহানের ইতিহাসে এমন এক বিস্ময়কর ঘটনা যার উপমা আর দ্বিতীয়টি নেই। মিরাজ রজনীতে ঘটে যাওয়া প্রত্যেকটি ঘটনা এক একটি বিস্ময় যেগুলো আল্লাহ পাক ঘটিয়েছেন শুধুমাত্র তাঁর হাবীবকে খুশি করার জন্য। মক্কা থেকে শুরু করে বায়তুল মোকাদ্দাস, বায়তুল মোকাদ্দাস থেকে আসমানসমূহ ভেদ করে সিদরাতুল মুনতাহা এবং সেখান থেকে আরশে আযীম ও লা-মাকান পর্যন্ত সফর করে দেখা-সাক্ষাত, কথা-বার্তা বলে আবার দুনিয়ায় ফিরে এসে দেখেন বিছানা এখনও গরম রয়েছে। এর চেয়ে আশ্চর্য আর কি হতে পারে? এর কোন বৈজ্ঞানিক ব্যাখ্যা আজও পর্যন্ত পাওয়া যাইনি আর কখনও পাওয়া যাবে না। কারণ মানুষের চিন্তাশক্তির সীমানা যেখানে শেষ আমাদের প্রিয় নবী সাল্লাল্লাহু আলাইহি ওয়া সাল্লামের শান সেখান থেকে শুরু। এই ঘটনা এতই আশ্চর্যের যে স্বয়ং আল্লাহ পাক রাব্বুল আলামীন পবিত্র কালামে পাকে মিরাজের ঘটনার বর্ণনা দিতে গিয়ে সুবহানাল্লাহ শব্দ ব্যবহার করেছেন। সুরা বনী ইসরাইলের ১ নং আয়াতে ইরশাদ হচ্ছে-\nسُبْحنَ الَّذِيْ أَسْرَي بِعَبْدِهِ لَيْلاً مِّنَ الْمَسْجِدِ الْحَرَامِ إِلَي الْمَسْجِدِ اَلْاَقْصَا اَلَّذِي بَرَكْنَا حَوْلَهُ لِنُوْرِيَهُ مِنْ اَيَتِنَا اِنَّهُ هُوَ السَّمِيْعُ الْبَصيْر\n অর্থাৎ “পরম পবিত্র ও মহিমাময় সত্তা তিনি, যিনি স্বীয় বান্দাকে রাত্রি বেলায় ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত, যার চারদিকে আমি পর্যাপ্ত বরকত দান করেছি যাতে আমি তাঁকে কুদরতের কিছু নিদর্শন দেখিয়ে দেই। নিশ্চয়ই তিনি পরম শ্রবণকারী ও দর্শনশীল।”\n\nমি’রাজ শুরুর প্রস্তুতিঃ\nপবিত্র রজব মাসের ২৭ তারিখ সোমবার রাতে নবী করীম সাল্লাল্লাহু আলাইহি ওয়া সাল্লাম নবীজির চাচাতো বোন উম্মেহানীর ঘরে অবস্থান করছিলেন। হযরত জিবরাঈল আলাইহিস সালাম গৃহে প্রবেশ করে নবীজিকে জাগ্রত করার জন্য তাঁর নূরের পাখা দিয়ে নবী পাকের কদম মোবারকের তালুতে স্পর্শ করলেন। সাথে সাথে নবী করীম সাল্লাল্লাহু আলাইহি ওয়া সাল্লামের তন্দ্রা ভেঙ্গে গেল। জিবরাঈল আলাইহিস সালাম নবীজিকে জানালেন যে তিনি আল্লাহর পক্ষ থেকে দীদারে এলাহীর দাওয়াত নিয়ে এসেছেন। অতঃপর জিবরাঈল আলাইহিস সালাম নবীজিকে যমযমের কাছে নিয়ে গেলেন। সেখানে নবীজির বক্ষ বিদারণ করে যমযমের পানি দিয়ে ধৌত করে নূর এবং হেকমত দ্বারা পরিপূর্ণ করলেন। এরপর জিবরাঈল আলাইহিস সালাম সাদা বর্ণের একটি বাহন নিয়ে এলেন যার নাম ছিল বোরাক। বোরাক খচ্চরের চেয়ে নিচু এবং গাধার চেয়ে উঁচু। বোরাক এমন একটি প্রাণী যা এক কদমে দৃষ্টির শেষ সীমানায় পৌছতে পারে। রাসুলে পাক সাল্লাল্লাহু আলাইহি ওয়া সাল্লাম বলেন, আমাকে বোরাকে সাওয়ার করানো হয়েছিল এবং জিবরাঈল আলাইহিস সালাম আমাকে আকাশের উপরে নিয়ে গিয়েছিলেন। \n\nমক্কা শরীফ থেকে বায়তুল মোকাদ্দাসঃ\nমি’রাজের প্রথম পর্যায় ছিল মক্কা শরীফ থেকে বায়তুল মোকাদ্দাস পর্যন্ত ভ্রমণ। নবীজির উর্দ্ধাকাশে ভ্রমণের এই প্রথম পর্যায়টাকে বলা হয় ‘ইসরা’। বোরাকে চড়ে নবী পাক সাল্লাল্লাহু আলাইহি ওয়া সাল্লাম বায়তুল মোকাদ্দাস পর্যন্ত গেলেন। পথিমধ্যে মদিনা মুনাওয়ারায় নবীজির রওজা মোবারকের স্থানে, হযরত ঈসা আলাইহিস সালামের জন্মস্থান বাইতুল লাহামে এবং মাদইয়ান নামক স্থানে হযরত শুয়াইব আলাইহিস সালামের গৃহের কাছে নেমে দুই রাকআত করে নামাজ আদায় করলেন। এর মধ্যে হযরত মুসা আলাইহিস সালামের মাজার শরীফ অতিক্রম করার সময় নবীজি দেখলেন যে মুসা আলাইহিস সালাম স্বীয় কবরে দাড়িয়ে নামাজরত আছেন। হাদীস শরীফে এসেছে, নবীজি বলেন-\nفَرَأَيْتُ مُوْسي عَلَيْهِ السَّلاَمْ وَهُوَ قَائِمٌ يُصَلِّي فِي قَبْرِهِ\nঅর্থাৎ- অতঃপর আমি মুসা আলাইহিস সালামকে দেখলাম এবং তিনি স্বীয় কবরে সালাতে দন্ডায়মান ছিলেন।\n\nএইখানে يُصَلِّي দ্বারা অনেক উলামায়ে কেরাম ব্যাখ্যা করেছেন যে মুসা আলাইহিস সালাম নামাজে দন্ডায়মান ছিলেন। আবার অনেকে ব্যাখ্যা করেছেন যে তিনি আমাদের নবীজির উপর দাঁড়িয়ে দাঁড়িয়ে দরুদ শরীফ পাঠ করছিলেন। \n\nএই হাদীসের দ্বারা দুইটি আকীদার পক্ষে দলিল পাওয়া যায়।\n১। নবীগণ স্ব স্ব কবরে জীবিত। \n\n২। হুজুরে পাক সাল্লাল্লাহু আলাইহি ওয়া সাল্লাম মাটির উপরে অবস্থান করেও মাটির নীচের অবস্থা দেখেন ও জানেন। \nএরপর রাসুল সাল্লাল্লাহু আলাইহি ওয়া সাল্লাম বাইতুল মোকাদ্দাসে পৌছলেন এবং মসজিদের দরজার বেষ্টনীতে বোরাককে বাঁধলেন। অতঃপর তিনি মসজিদে প্রবেশ করলেন এবং দুই রাকআত তাহিয়্যাতুল মসজিদ নামাজ আদায় করলেন। এখানে ৭০ হাজার ফেরেশতা এবং হযরত আদম আলাইহিস সালাম থেকে শুরু করে হযরত ঈসা আলাইহিস সালাম পর্যন্ত সমস্ত নবীগণ স্বশরীরে উপস্থিত ছিলেন। তাঁরা আল্লাহ তায়ালার হামদ ও সানা পেশ করলেন এবং রাসুলে পাক সাল্লাল্লাহু আলাইহি ওয়া সাল্লামের উপরও সালাত ও সালাম পেশ করলেন। সকলেই রাসুলে পাক সাল্লাল্লাহু আলাইহি ওয়া সাল্লামের শ্রেষ্ঠত্বেরও স্বীকৃতি দিলেন। এরপর আযান ও একামত হলো। সকলেই ইমামতীর জন্য রাসুলে পাক সাল্লাল্লাহু আলাইহি ওয়া সাল্লামকে সামনে এগিয়ে দিলেন। রাসুলে পাক সাল্লাল্লাহু আলাইহি ওয়া সাল্লাম ইমামতী করলেন আর সমস্ত আম্বিয়ায়ে কেরাম ও ফেরেশতাবৃন্দ মুকতাদী হলেন। নামায শেষে আয়োজিত সংক্ষিপ্ত সভায় নবীগণ নিজেদের পরিচয় দিয়ে বক্তব্য পেশ করলেন। সবার শেষে নবীজি বললেন “আপনারা সকলেই আল্লাহ রাব্বুল ইযযতের হামদ সানা পেশ করেছেন। এখন আমিও তাঁর হামদ সানা পাঠ করছি। সমস্ত প্রশংসা ঐ আল্লাহ তায়ালার জন্য যিনি আমাকে সমগ্র আলমের রহমত স্বরুপ, সকল মানুষের জন্য সুসংবাদ দানকারী এবং ভয় প্রদর্শনকারী হিসেবে প্রেরণ করেছেন। তিনি আমার উপর কোরআন নাযিল করেছেন, যার মধ্যে সবকিছুর স্পষ্ট বর্ণনা রয়েছে। আমার উম্মতকে তিনি মধ্যম উম্মত বানিয়েছেন। মর্যাদার দিক দিয়ে তারাই প্রথম উম্মত আর আগমনের দিক দিয়ে সর্বশেষ। তিনি আমার বক্ষকে সম্প্রসারিত করে দিয়েছেন এবং আমার দায়িত্বের বোঝাকে সহনীয় করে দিয়েছেন। আমার নামের আলোচনা উন্নত করে দিয়েছেন। তিনি আমাকে নবুওয়াতের সিলসিলার উদ্বোধনকারী এবং সমাপ্তকারী বানিয়েছেন।” (মাদারেজুন নবুওয়াত)\n\nএখানে একটি বিষয় লক্ষণীয় যে, বায়তুল মোকাদ্দাসের উক্ত নামাজের জামাআতে দুনিয়াতে জীবিত এবং ওফাতপ্রাপ্ত উভয় প্রকার ব্যক্তিগণের সম্মিলন ঘটেছিল। জীবিতদের মধ্যে ছিলেন প্রিয় নবী সাল্লাল্লাহু আলাইহি ওয়া সাল্লাম, হযরত ইদ্রিস আলাইহিস সালাম, হযরত ঈসা আলাইহিস সালাম, হযরত খিযির আলাইহিস সালাম, হযরত ইলিয়াস আলাইহিস সালাম এবং ৭০ হাজার ফেরেশতা। আর ইতিপূর্বে ওফাতপ্রাপ্তদের মধ্যে ছিলেন অন্যান্য সকল নবীগণ। এর দ্বারা প্রমাণিত হয় যে আম্বিয়া আলাইহিস সালাম দুনিয়ায় জীবিত এবং ওফাতপ্রাপ্ত উভয় অবস্থায় আল্লাহ প্রদত্ত ক্ষমতার বলে মুহুর্তের মধ্যে যেখানে খুশি সেখানে হাজির হতে পারেন। \n\nবায়তুল মোকাদ্দাস থেকে সিদরাতুল মুনতাহাঃ\nবায়তুল মোকাদ্দাসে নামাজ আদায় এবং সকল নবীগণের সাথে পরিচিতি শেষে হযরত জিবরাঈল আলাইহিস সালাম নবীজিকে নিয়ে উর্দ্ধাকাশ ভ্রমণ শুরু করলেন। মুহুর্তের মধ্যে তাঁরা প্রথম আসমানের প্রবেশ দ্বারে এসে উপনীত হলেন। সেখানে পৌছে হযরত জিবরাঈল আলাইহিস সালাম দায়িত্বপ্রাপ্ত ফেরেশতাকে দরজা খুলে দিতে বললেন। উক্ত ফেরেশতা পরিচয় জিজ্ঞেস করলে জিবরাঈল আলাইহিস সালামের মুখে নবীজির নাম শুনে দরজা খুলে দিলেন। ভেতরে প্রবেশ করে প্রথমেই সাক্ষাত হলো হযরত আদম আলাইহিস সালামের সাথে। নবীজি তাঁকে সালাম দিলেন। হযরত আদম আলাইহিস সালাম রাসুলে করীম সাল্লাল্লাহু আলাইহি ওয়া সাল্লামকে বুকে জড়িয়ে ধরে বললেন, “মুবারক হো, হে আমার বংশের সর্বশ্রেষ্ঠ গৌরব।”\n\nতারপর একে একে সাক্ষাত হলো দ্বিতীয় আসমানে হযরত ঈসা আলাইহিস সালাম ও ইয়াহইয়া ইবনে যাকারীয়া আলাইহিস সালামের সাথে, তৃতীয় আসমানে হযরত ইউসুফ আলাইহিস সালামের সাথে, চতুর্থ আসমানে হযরত ইদরীস আলাইহিস সালামের সাথে, পঞ্চম আসমানে হযরত হারুন আলাইহিস সালামের সাথে, ষষ্ঠ আসমানে হযরত মুসা আলাইহিস সালামের সাথে এবং সপ্তম আসমানে হযরত ইব্রাহীম আলাইহিস সালামের সাথে। \n\nআসমানে ভ্রমণের সময়ই নবী করীম সাল্লাল্লাহু আলাইহি ওয়া সাল্লাম বেহেস্ত ও দোযখ প্রত্যক্ষ করেন। পরকালে বিভিন্ন পাপের কী রকম শাস্তি হবে তার কিছু নমুনা তিনি প্রত্যক্ষ করেন। \n\nসপ্ত আকাশ ভ্রমণের পর জিবরাঈল আলাইহিস সালাম নবী করীম সাল্লাল্লাহু আলাইহি ওয়া সাল্লাম কে সিদরাতুল মুনতাহা বা সীমান্তের কুলবৃক্ষের নিকট নিয়ে যান। হাদীসে এসেছে- “এ বৃক্ষের পাতা হাতীর কানের মত বড় এবং ফল ওহুদ পাহাড়ের ন্যায় বড়। শহীদগণের রূহ মোবারক সবুজ পাখীর সুরতে উক্ত বৃক্ষের ফল ভক্ষণ করছেন।” আরশে আযীম থেকে আল্লাহ তায়ালার যাবতীয় নির্দেশ ফিরিশতাদের নিকট এখানেই আসে। হযরত জিবরাঈল আলাইহিস সালাম সিদরাতুল মুনতাহা থেকেই আল্লাহ তায়ালার যাবতীয় নির্দেশ গ্রহণ করে থাকেন। \n\nসিদরাতুল মুনতাহা থেকে লা-মাকানঃ\nসিদরাতুল মুনতাহায় পৌছে জিবরাঈল আলাইহিস সালাম নবী করীম সাল্লাল্লাহু আলাইহি ওয়া সাল্লাম থেকে বিদায় নিলেন এবং বললেন-\nلَوْ دَنَوْتُ مِنْهَا اَنْمِلَةً لَاَحْتَرَقَتْ وَفِيْ رِوَاَيَةٍ شَعْرَةً\nঅর্থাৎ- “সিদরাতুল মুনতাহা থেকে এক আঙ্গুল অন্য রেওয়ায়েতে আছে এক চুল পরিমাণ অগ্রসর হলে আমার ছয়শত নূরের পাখা নূরের তাজাল্লিতে জলেপুড়ে ছারখার হয়ে যাবে।”  \n\nজিবরাঈল আলাইহিস সালাম নূরের তৈরি ফেরেশতা হয়েও সিদরাতুল মুনতাহা থেকে উপরে যাওয়ার ক্ষমতা নেই অথচ আমাদের প্রিয় নবী সাল্লাল্লাহু আলাইহি ওয়া সাল্লাম স্বাচ্ছন্দে উপরে চলে গেলেন। নবীজি এমন জায়গায় গেলেন যেখানে আল্লাহ পাকের কোন সৃষ্টি কখনো যায়নি। অতএব বুঝা গেল নবীজি এক ও অদ্বিতীয়, নবীজির সমতুল্য বা সমকক্ষ কেউ নেই। \n\nকোন কোন বর্ণনায় এসেছে, সিদরাতুল মুনতাহা থেকে উপরে যাওয়ার সময় হুজুর পাক সাল্লাল্লাহু আলাইহি ওয়া সাল্লাম হযরত জিবরাঈল আলাইহিস সালামকে বললেন, “আপনার কোন আরজ থাকলে বলুন। আমি তা বারী তায়ালার কাছে পেশ করবো।” হযরত জিবরাঈল আলাইহিস সালাম বলেন, “আমার নিবেদন এটাই, কিয়ামতের দিন আল্লাহ তায়ালা যেনো আমার বাহুকে আরও প্রশস্ত করে দেন, যাতে আপনার উম্মতকে আমার বাহুতে বহন করে পুলসিরাত পার করে দিতে পারি।” (মাদারেজুন নবুওয়াত)\n\nএখানে লক্ষণীয় যে, আমরা দেখতে পাই যে হযরত জিবরাঈল আলাইহিস সালাম সবসময় আল্লাহ পাক থেকে নবীজির কাছে সংবাদ পৌছে দিয়েছেন। আবার নবীজির আরজি আল্লাহ পাকের দরবারে পেশ করেছেন। আর মেরাজের রাত্রে সিদরাতুল মুনতাহায় দেখা গেল নবীজি উল্টো জিবরাঈল আলাইহিস সালামকে বলছেন, “আপনার কোন আরজি থাকলে বলুন, আমি তা আল্লাহর দরবারে পেশ করবো।” আসলে মিরাজুন্নবীর ঘটনার মাধ্যমে নবীজির হাকীকত তথা প্রকৃত স্বত্ত্বার বহিঃপ্রকাশ ঘটেছিল যেই স্বত্ত্বার সাথে আল্লাহ পাকের সৃষ্টিজগতের কারো কোন তুলনা চলে না। তাইতো জনৈক উর্দু কবি নবীজির হাকিকত সম্পর্কে বলেন-\nتو خدا نھین جو خدا کھون\nتو بتا تجھے کیا کھون\nنھ فلک پھ تیرا جواب ھے\nنھ زمین پھ تیری مثال ھی\nঅর্থাৎ- “হে প্রিয় রাসুল! আপনি তো খোদা নন যে- খোদা বলবো। আপনিই বলে দিন আপনাকে কী নামে ডাকবো? কেননা, উর্দ্ধজগতেও আপনার মতো কেউ নেই এবং জমিনেও আপনার মতো কেউ নেই।”\n\nজিবরাঈল আলাইহিস সালাম থেকে বিদায় নেওয়ার পর রফরফ নামে একটি বাহন এসে নবী করীম সাল্লাল্লাহু আলাইহি ওয়া সাল্লামকে আরশে আযীমে পৌছে দেয়। আরশে আযীমে যাওয়ার পথে নবী করিম সাল্লাল্লাহু আলাইহি ওয়া সাল্লাম সত্তর হাজার নুরের পর্দা ভেদ করেন। এক একটি নুরের পর্দার পুরুত্ব ছিল পাঁচশ বছরের রাস্তা। \n\nআরশে আযীমে পৌছে নবী করিম সাল্লাল্লাহু আলাইহি ওয়া সাল্লাম আরশকে জিজ্ঞেস করলেন- আমি সমগ্র জাহানের জন্য রহমত- তোমার জন্য কিরুপে রহমত? আরশ তখন আরজ করলো- আল্লাহ তায়ালা আমার মধ্যে কালিমার প্রথম অংশ ‘লা- ইলাহা ইল্লাল্লাহ’ লিখলেন, তখন আল্লাহর জালালী শানে আমার মধ্যে কম্পন সৃষ্টি হয়েছে। মনে হয়েছিল- যেন আমি টুকরো টুকরো হয়ে যাবো। তারপর যখন তার পাশে আপনার জামালী নামের অংশটুকু ‘মুহাম্মাদুর রাসুলুল্লাহ’ লিখে দিলেন, তখন আমার কম্পন বন্ধ হয়ে গেলো। সুতরাং আপনি আমার জন্য বিরাট রহমত। \n\nআরশ মোয়াল্লা হতে এবার লা-মাকানের দিকে রওনা দিলেন নবী করিম সাল্লাল্লাহু আলাইহি ওয়া সাল্লাম যেখানে স্থান, কাল বলতে কিছুই নেই। তিনি সমস্ত কিছু অতিক্রম করে আল্লাহর এত নিকটবর্তী হলেন যে, ধনুকের দুই মাথা বরাবর দুরত্ব বা এর চেয়েও কম ব্যবধান রয়ে গেল। কালামে পাকের সুরা নজমের ৯ নং আয়াতে ঘোষণা- \nفَكَانَ قَابَ قَوْسَيْنِ اَوْ اَدْنَي\nঅর্থাৎ- “উভয়ের মধ্যে দুই ধনুকের ব্যবধান বা তার চেয়েও কম ব্যবধার রইল।”\n\nনবী করিম সাল্লাল্লাহু আলাইহি ওয়া সাল্লাম বলেন, “অতঃপর আল্লাহ তায়ালা আমাকে কিছু প্রশ্ন করলেন। কিন্তু আমার এরকম চেতনা ছিলো না যে জবাব দেই। এরপর আল্লাহ তায়ালার কুদরতী দুই খানা হাত আমার দুই কাঁধের মাঝামাঝি সংস্থাপন করলেন। তাঁর হাতের কোন রুপ ও আকার ছিলো না। আমি আল্লাহ তায়ালার কুদরতী হাতের শীতলতা আমার বুকে স্পষ্ট অনুভব করলাম। এরপর পূর্ববর্তী এবং পরবর্তী সবকিছুর জ্ঞান আমাতে স্থিত হলো।”\n\nনবী করিম সাল্লাল্লাহু আলাইহি ওয়া সাল্লাম আরও বলেন- “আল্লাহ তায়ালা আমাকে বিভিন্ন ধরনের এলেম শিক্ষা দিলেন। এক ধরনের এলেম এমন, যা কারও কাছে প্রকাশ করা যাবে না। এ ব্যাপারে আমার প্রতিশ্রুতিও নেয়া হয়েছিল। কেননা এটি এমন একটি বিষয় যা কোনো সৃষ্টিই সহ্য করতে পারবে না। আরেক প্রকারের এলেম এমন ছিলো, যা মানুষের কাছে প্রকাশ করা না করার ব্যাপারে আমাকে স্বাধীনতা দেওয়া হয়েছিল। আর এক প্রকারের এলেম উম্মতের প্রত্যেকটি খাস ও আম ব্যক্তির কাছে পৌছে দেয়ার জন্য হুকুম দেয়া হয়েছে।”\n\nএই এলেম সম্পর্কে সুরা নজমের ১০ নং আয়াতে আল্লাহ তায়ালা বলেন-\nفَاَوْحَي اِلَي عَبْدِهِ مَا اَوْحَي\nঅর্থাৎ- “অতঃপর তিনি তাঁর প্রিয় বান্দাকে যা কিছু জানানোর তা জানালেন।”\nআল্লাহর সান্নিধ্যে পৌছার পর প্রথমে নবী করিম সাল্লাল্লাহু আলাইহি ওয়া সাল্লাম আল্লাহর প্রশংসা করলেন এভাবে-\nاَلتَّحِيَّاتُ للهِ وَالصّلَوَاتُ والطَّيِّبَاتُ\nঅর্থাৎ- “আমার জবান, অঙ্গ-প্রত্যঙ্গ ও ধন-সম্পদ দ্বারা যাবতীয় প্রশংসা আল্লাহর জন্য হাদিয়া স্বরুপ পেশ করছি।”\nএর উত্তরে আল্লাহ তায়ালা নবীজিকে সালাম দিলেন। \nاَلسَّلاَمُ عَلَيْكَ اَيُّهَا النَّبِيُّ وَرَحْمَةُ اللهِ وَبَرَكَاتُه\nঅর্থাৎ- “হে আমার প্রিয় নবী, আপনার প্রতি আমার সালাম, রহমত ও বরকতসমূহ বর্ষিত হোক।” \n\nএখানে লক্ষনীয় বিষয় হচ্ছে কুল কায়েনাতের সৃষ্টিকর্তা আল্লাহ পাক রাব্বুল আলামীন তাঁর এক সৃষ্টিকে সালাম দিলেন। এ কেমন সৃষ্টি যাকে স্রষ্টা নিজে সালাম দেন। এ সৃষ্টির মর্যাদা কত তা একমাত্র স্রষ্টাই ভালো জানেন। এ জন্যে কোন কবি বলেন- \n\nখোদা কি আযমত কিয়া হ্যায়, মোহাম্মদ মোস্তফা জানে\nমাকামে মোস্তফা কিয়া হ্যায়, মোহাম্মদ কা খোদা জানে।\n\nঅর্থাৎ- “খোদা তায়ালার বড়ত্ব কত তা মোহাম্মদ মোস্তফা সাল্লাল্লাহু আলাইহি ওয়া সাল্লাম ই ভালো জানেন, আবার মোহাম্মদ মোস্তফা সাল্লাল্লাহু আলাইহি ওয়া সাল্লামের মর্যাদা কত উর্ধ্বে তা মোহাম্মদ মোস্তফা সাল্লাল্লাহু আলাইহি ওয়া সাল্লামের খোদাই ভালো জানেন।”\nআল্লাহ পাকের সালামের জবাবে নবী করিম সাল্লাল্লাহু আলাইহি ওয়া সাল্লাম বললেন-\nاَلسَّلاَمُ عَلَيْنَا وَعَلي عِبَادِ اللهِ الصَّالِحِيْنَ\nঅর্থাৎ- “হে আল্লাহ! তোমার সালাম আমি এবং আমার গুনাহগার উম্মতের উপর এবং তোমার অন্যান্য নেককার বান্দাদের উপর বর্ষিত হোক।”  \n\nআল্লাহ ও আল্লাহর রাসুলের এই সালাম বিনিময়ের দৃশ্য ও ভালোবাসার নমুনা এবং উম্মতের প্রতি নবীজির ¯স্নেহ মমতা দেখে জিব্রাইল আলাইহিস সালাম সহ আকাশের মোকাররাবীন ফেরেশতাগণ সমস্বরে বলে উঠলে।-\nاَشْهَدُ اَنْ لاَّ الهَ اِلاَّ اللهُ وَاَشْهَدُ اَنَّ مُحَمَّدً عَبْدُه وَرَسُوْلُه\nঅর্থাৎ- “আমি সাক্ষ্য দিচ্ছি, আল্লাহ ছাড়া কোন মানুদ নেই এবং আরও সাক্ষ্য দিচ্ছি যে, মুহাম্মদ মোস্তফা সাল্লাল্লাহু আলাইহি ওয়া সাল্লাম আল্লাহর বান্দা ও রাসুল।”\n\nআল্লাহ এবং তাঁর হাবীবের অনেক কথোপকথনের পর আল্লাহ তায়ালা উম্মতে মোহাম্মদীর উপর দিনে রাত্রে ৫০ ওয়াক্ত নামাজ ফরজ করলেন এবং নবী করিম সাল্লাল্লাহু আলাইহি ওয়া সাল্লামকে বিদায় দিলেন। নবী করিম সাল্লাল্লাহু আলাইহি ওয়া সাল্লাম যখন ৬ষ্ঠ আকাশে আসলেন, তখন মুসা আলাইহিস সালামের সাথে সাক্ষাত হলো। মুসা আলাইহিস সালাম আরজ করলেন- কত ওয়াক্ত নামায ফরজ করা হলো আপনার উম্মতের উপর? হুজুর সাল্লাল্লাহু আলাইহি ওয়া সাল্লাম বললেন- পঞ্চাশ ওয়াক্ত। মুসা (আ) বললেন- আমার অভিজ্ঞতা থেকে বলছি, আপনার উম্মত তা আদায় করতে পারবে না। কেননা, আমার উম্মতের উপর আরও কম হওয়া সত্ত্বেও তারা তা আদায় করতে পারেনি। সুতরাং আপনি আপনার রবের কাছে আবার ফিরে যান এবং তা হাল্কা করার প্রার্র্থনা করুন। হাদীস শরীফে এসেছে-\nاِرْجِعْ ا لَي رَبِّكَ وَاسْئَلِ التَّخْفِيْف\nঅর্থাৎ- “আপনার রবের কাছে ফিরে যান এবং হাল্কা করার দরখান্ত পেশ করুন।” হুজুর সাল্লাল্লাহু আলাইহি ওয়া সাল্লাম এরশাদ করেন- “অতঃপর আমি ফিরে গেলাম। আল্লাহ তায়ালা পাঁচ ওয়াক্ত নামাজ কমালেন। আমি পুনঃ ৬ষ্ঠ আকাশে ফিরে আসলাম। এবারও মুসা আলাইহিস সালাম পুনরায় আমার রবের নিকট ফিরে যেতে আরজ করলেন।” এভাবে নয় বার ৬ষ্ঠ আকাশ থেকে নবী করিম সাল্লাল্লাহু আলাইহি ওয়া সাল্লাম আল্লাহর দরবারে যাতায়াত করলেন। আল্লাহ তায়ালা প্রতিবার পাঁচ ওয়াক্ত করে কমাতে থাকলেন। অবশেষে মোট ৪৫ ওয়াক্ত কমিয়ে পাঁচ ওয়াক্তে স্থির করলেন। এইভাবে বারবার নামাজ কমানোর ওসিলায় রবের দরবারে ফিরে যাওয়ার ব্যাপারটিতে আল্লাহ এবং তাঁর হাবীবের মধ্যে প্রেমের নিগুড় রহস্য বিদ্যমান। মাঝখানে আল্লাহ পাক মুসা আলাইহিস সালামকে তৃতীয় পক্ষ হিসেবে রেখেছেন। \n\nপ্রত্যাবর্তনের প্রাক্কালে নবী করিম সাল্লাল্লাহু আলাইহি ওয়া সাল্লাম আল্লাহ পাকের দরবারে নিবেদন করলেন, হে আমার প্রতিপালক! প্রত্যেক মুসাফিরের জন্য একটি বিদায়ী উপহার থাকে। সফর শেষে বাড়ি ফেরার সময় প্রত্যেকেই আপনজনের জন্য কিছু না কিছু উপঢৌকন নিয়ে যায়। আমার উম্মতের জন্য এই সফরের উপহার কী? আল্লাহ তায়ালা বললেন, তাদের জীবদ্দশায় আমি তাদের জন্য, মৃত্যুর পরেও তাদের জন্য। কবরের মধ্যে এবং হাশরের ময়দানেও আমি তাদের কাছে থাকবো। সর্বাবস্থায় আমি তোমার উম্মদের সাহায্যকারী হবো। (মাদারেজুন নবুওয়াত)\nমিরাজুন্নবী সাল্লাল্লাহু আলাইহি ওয়া সাল্লাম নবী পাকের সবচেয়ে পরিপূর্ণ মাকাম ও চুড়ান্ত কামালাত, যাতে অন্য কেউ অংশীদার নয়, না কোন নবী না কোন ফেরেশতা না অন্য কোন সৃষ্টি। \n\nলা মাকানে ডাকলেন প্রভু\nদিতে তোমায় আপন দিদার,\nপূর্বাপর সব হলো জানা\nতুমি প্রিয় হাবীব খোদার।﻿"
  },
  {
    "1": "নবীজি সমস্ত দোষত্রুটি থেকে পবিত্র",
    "2": "নবী করীম সাল্লাল্লাহু আলাইহি ওয়া সাল্লাম আল্লাহ পাকের জাতি নূরের জ্যোতি থেকে সৃষ্টি হয়ে মানব রুপে দুনিয়ায় এসেছেন। তাই নবী পাক সাল্লাল্লাহু আলাইহি ওয়া সাল্লামের শারীরিক গঠনও বাহ্যিক ভাবে আমাদের মতো। আমাদের যেমন হাত, পা, নাক, চোখ, কান, মাথা, শরীর রয়েছে নবীজিরও তেমন হাত, পা, নাক, চোখ, কান, মাথা শরীর রয়েছে। বাহ্যিক ভাবে নবীজি দেখতে আমাদের মতো হলেও নবীজির শারীরিক গঠনের মধ্যে এমন সব বৈশিষ্ট্য রয়েছে যা দুনিয়ার অন্য কোন মানুষের নেই। নিম্নে তার কিছু দৃষ্টান্ত পেশ করা হলো-\n\nনবীজির নূরানী চেহারা মুবারকঃ\nনূরনবী সাল্লাল্লাহু আলাইহি ওয়া সাল্লামের নূরানী চেহারা মুবারকের সৌন্দর্য এমন ছিল যে তার বর্ণনা গিয়ে কেউ বলেছেন আলোকউজ্জল সূর্যের ন্যায় আবার কেউ বলেছেন পূর্ণিমার চাঁদের ন্যায়। হযরত আবু হুরাইরা রাদিয়াল্লাহু আনহু কর্তৃক বর্ণিত হাদীসে এসেছে, “তিনি বলেন- রাসুলুল্লার সাল্লাল্লাহু আলাইহি ওয়া সাল্লামের চেয়ে সুন্দর কোন কিছুই আমার দৃষ্টিগোচর হয়নি।” এখানে দেখা যাচ্ছে যে, হযরত আবু হুরাইরা রাদিয়াল্লাহু আনহু শুধু মানুষের সাথে তুলনা দেননি, তিনি বলেছেন ‘কোন কিছুই আমার দৃষ্টিগোচর হয়নি’। অর্থাৎ আল্লাহর সৃষ্টি জগতের কোন কিছুই নবীজির চেয়ে সুন্দর নয়। ইমাম বায়হাকী রাহমাতুল্লাহি আলাইহি হযরত আবু ইসহাক থেকে বর্ণনা করেছেন, “একদা এক হামাদানী মহিলা আমাকে বললেন, আমি রাসুলুল্লাহ সাল্লাল্লাহু আলাইহি ওয়া সাল্লামের সঙ্গে হজ করেছি। তা শুনে আমি তাকে বললাম তাহলে তাঁর চেহারা মুবারকের বর্ণনা দাও দেখি। তখন মহিলাটি বললেন, তাঁর চেহারা মুবারক পূর্ণিমার শশীর ন্যায় সুন্দর। আমি এরুপ সৌন্দর্য পূর্বেও দেখিনি। পরেও দেখিনি।” \n\nমাওয়াহেবুল লাদুনিয়া কিতাবে আছে, “হুজুর পাক সাল্লাল্লাহু আলাইহি ওয়া সাল্লাম যখন আনন্দিত হতেন, তখন তাঁর চেহারা মুবারক আয়না সদৃশ হয়ে যেতো। এমনকি দেয়ালের দরজার নকশা এবং অন্য মানুষের চেহারার প্রতিবিম্ব তাতে ঝলমল করতে থাকতো।” \n\nহযরত হাস্সান বিন সাবিত রাদিয়াল্লাহু আনহু নবী পাক সাল্লাল্লাহু আলাইহি ওয়া সাল্লামের শানে লেখা কাসিদায় বলেন-\nوَاَحْسَنُ مِنْكَ لَمْ تَرَ قَطُّ عَيْنِي – وَاَجْمَلُ مِنْكَ لَمْ تَلِدِ النِّسَاءِ\nঅর্থাৎ- “তোমার চেয়ে অধিক সুন্দর দেখেনি আমার এই চোখ কভু, তোমার চাইতে অধিক মায়াবী কোন নারী প্রসব করেনি কভু।”\n\nহযরত জাবের ইবনে সামুরাহ রাদিয়াল্লাহু আনহু বলেন, “একদা এক চাঁদনি রাতে আমি হুজুর পাক সাল্লাল্লাহু আলাইহি ওয়া সাল্লামকে দেখলাম। তখন তাঁর শরীর মুবারকের উপর দু’খানি লাল কাপড় ছিলো। আমি কখনও তাঁর দেহ মুবারকের প্রতি তাকাই আবার কখনও চাঁদের জোৎস্নার প্রতি তাকাই। আল্লাহর কসম চাঁদের উজ্জলতা অপেক্ষা রাসুলে পাক সাল্লাল্লাহু আলাইহি ওয়া সাল্লামকেই আমার কাছে বেশি সুন্দর মনে হলো।”  \n\nইমাম ইবনে হাজার হায়তামী রাহমাতুল্লাহি আলাইহি “আন-নে’মাতুল কোবরা” গ্রন্থের ৪১ পৃষ্ঠায় উল্লেখ করেন-\nعَنْ عَائِشَةَ رَضِيَ اللهُ عَنْهَا اَنَّهَا قَالَتْ كُنْتُ اَخِيْطُ فِي السَّحْرِ ثَوْبًا لِرَسُوْلِ اللهِ صَلَّي اللهُ عَلَيْهِ وَسَلَّمَ فَانْطَفَاَ الْمِصْبَاحُ وَسُقِطَتِ الْاِبِرَةُ مِنْ يَّذِي- فَدَخَلَ عَلَيَّ رَسُوْلُ اللهِ صَلَّي اللهُ عَلَيْهِ وَسَلَّمْ فَاَصْنَاءَ الْبَيْتُ مِنْ نُوْرِ وَجْهِهِ فَوَجَذْتُ الْاِبِرَتَ-\nঅর্থাৎ- “হযরত আয়েশা রাদিয়াল্লাহু আনহা হতে বর্ণিত- তিনি বলেন, আমি রাত্রে বাতির আলোতে বসে নবী করিম সাল্লাল্লাহু আলাইহি ওয়া সাল্লামের কাপড় মোবারক সেলাই করছিলাম। এমন সময় প্রদীপটি নিভে গেল এবং আমি সুঁচটি হারিয়ে ফেললাম। এর পরপরই নবী করীম সাল্লাল্লাহু আলাইহি ওয়া সাল্লাম অন্ধকারে আমার ঘরে প্রবেশ করলেন। তাঁর চেহারা মুবারকের নূরের জ্যোতিতে আমার অন্ধকার ঘর আলোময় হয়ে গেল এবং আমি সেই আলোতে আমার হারানো সুঁইটি খুঁজে পেলাম।”\n\nনবীজির পবিত্র মুখমন্ডল মুবারকঃ\nপ্রিয় নবী সাল্লাল্লাহু আলাইহি ওয়া সাল্লামের মুখ মুবারক সম্পর্কে হযরত জাবির রাদিয়াল্লাহু আনহু থেকে সহীহ মুসলিম শরীফে এসেছে- রাসুলুল্লাহ সাল্লাল্লাহু আলাইহি ওয়া সাল্লাম প্রশস্ত মুখগহবরের অধিকারী ছিলেন। নবীজির সামনের দাঁত উজ্জ্বল, সাদা ও প্রশস্ত ছিল। হযরত ইবনে আব্বাস রাদিয়াল্লাহু আনহু কর্তৃক বর্ণিত হাদীসে এসেছে, হুজুর পাক সাল্লাল্লাহু আলাইহি ওয়া সাল্লামের ঠোট মোবারক প্রশস্ত ছিল। যখন তিনি কথা বলতেন তখন মনে হতো যেনো ঠোট মোবারকের ফাঁক দিয়ে সামনের দাঁত থেকে নূরের ঝিলিক রেরুচ্ছে। আল্লামা শরফুদ্দিন বুসীরি রাহমাতুল্লাহি আলাইহি কতইনা সুন্দর করে বলেছেন- \nكَاَنَّمَا اللُّؤْ لُؤُ الْمَكْنُوْنِ فِي صَدَفٍ\nمِنْ مَعْدِنيِ مُنْطَقٍ مِنْهُ وَمُبْتَسَمِ\nঅর্থাৎ- “নবী করীম সাল্লাল্লাহু আলাইহি ওয়া সাল্লামের দাঁত মুবারক কথা বলার সময় ও মুচকি হাসির সময় দেখলে মনে হতো ঝিনুক পাটি থেকে বেরিয়ে আসা পরিচ্ছন্ন মুক্তা দানা।” \n\nনবী পাক সাল্লাল্লাহু আলাইহি ওয়া সাল্লামের নূরানী হাসি এত সুন্দর ছিল যার তুলনা কোথায় পাওয়া যাবে না। ইমাম বায়হাকী রাহমাতুল্লাহি আলাইহি হযরত আবু হুরায়রা রাদিয়াল্লাহু আনহু থেকে বর্ণনা করেন, “রসুলে আকরাম সাল্লাল্লাহু আলাইহি ওয়া সাল্লাম যখন হাসতেন তখন পাশর্^বর্তী দেয়াল আলোকিত হয়ে যেতো এবং তাঁর পবিত্র দাঁতের নূরে দেয়ালে সূর্যরশ্মির ন্যায় ঝিলিক মারতো।” \n\nনবী পাক সাল্লাল্লাহু আলাইহি ওয়া সাল্লাম কখনো হাই তুলতেন না। আল্লাহ তায়ালা তাঁকে এই কাজটি থেকে সুরক্ষিত রেখেছিলেন। হাই তোলা দৈহিক অবসন্নতার বহিঃপ্রকাশ এবং হাই শয়তানের তরফ থেকে হয়ে থাকে। নবী করীম সাল্লাল্লাহু আলাইহি ওয়া সাল্লাম সব দিক থেকেই ছিলেন ব্যতিক্রম। ইয়া রাসুলাল্লাহ আপনার শান কত মহান। \n\nপ্রিয় নবী সাল্লাল্লাহু আলাইহি ওয়া সাল্লামের পবিত্র মুখনিসৃত ধ্বনি ছিল অত্যন্ত সুন্দর ও চিত্তাকর্ষক। তাঁর চেয়ে সুন্দর আওয়াজ ও মিষ্টি কথার কোন মানুষ পৃথিবীতে আসেনি। নবীজির উচ্চারণ ছিল স্পষ্ট। নবীজির আওয়াজে এমন অলৌকিকতা ছিলো যে লক্ষাধিক মানুষের সমাগমে তাঁর কথা গুলো দূরের ও কাছের সবাই আপন আপন অবস্থানে থেকেই স্পষ্ট শুনতে পেতো। \n\nহুজুরে পাক সাল্লাল্লাহু আলাইহি ওয়া সাল্লামের মুখের লালা রোগীদের জন্য পূর্ণ শেফা ছিল। হাদীস শরীফে বর্ণিত আছে- “খয়বরের যুদ্ধের দিন হযরত আলী রাদিয়াল্লাহু আনহুর চোখে যন্ত্রণা হচ্ছিল, তখন হুজুর পাক সাল্লাল্লাহু আলাইহি ওয়া সাল্লাম স্বীয় মুখের লালা মুবারক তাঁর চোখে লাগিয়ে দিলেন। সঙ্গে সঙ্গে হযরত আলী রাদিয়াল্লাহু আনহু সুস্থ হয়ে গেলেন। আরেক ঘটনায় দেখা যায়- একদা হুজুর সাল্লাল্লাহু আলাইহি ওয়া সাল্লামের কাছে একটি পানির মশক আনা হলো। তিনি সেখান থেকে এক আজলা পানি নিয়ে কুলি করে উক্ত মশকের মধ্যে ফেলে দিলেন। এর পর উক্ত মশকের পানি যখন কূপে ফেলা হলো, তখন পানি থেকে কস্তুরীর সুঘ্রাণ ছড়াতে লাগলো।” সুবহানাল্লাহ! কতইনা পবিত্র ও বরকতময় আমাদের প্রিয় নবীর লালা মুবারক। \n\nনবীজির দৃষ্টিশক্তি ও শ্রবণশক্তিঃ\nহুজুরে পাক সাল্লাল্লাহু আলাইহি ওয়া সাল্লামের দৃষ্টিশক্তি এতো প্রখর ছিলো যে, সুরাইয়া নক্ষত্ররাজীর অভ্যন্তরে এগারটি নক্ষত্র তিনি পরিস্কার দেখতে পেতেন। নবীজির নজর মুবারক সামনে পেছনে সমানভাবে কার্যকর ছিলো। হযরত ইবনে আব্বাস রাদিয়াল্লাহু আনহু বর্ণনা করেন, হুজুর আকরাম সাল্লাল্লাহু আলাইহি ওয়া সাল্লাম দিনের বেলায় যে রকম দেখতে পেতেন ঠিক তেমনি দেখতে পেতেন রাতের অন্ধকারে। (বুখারী শরীফ, বায়হাকী শরীফ, কিতাবুশ শিফা)\n\nবিভিন্ন সহীহ হাদীসে বর্ণনা এসেছে যে, “তিনি অনেক সময় মুকতাদীগণকে লক্ষ করে বলতেন, তোমরা রুকু সেজদায় আমার চেয়ে অগ্রগামী হয়ো না। আমি তোমাদেরকে সম্মুখ পশ্চাৎ উভয় দিক দিয়েই দেখতে পাই, কাজেই তোমাদের রুকু সেজদা আমার কাছে গোপন নয়।” কেউ কেউ এরকম বলেন যে, নবীজি সাল্লাল্লাহু আলাইহি ওয়া সাল্লামের দুই স্কন্ধের মধ্যে সূচাগ্রের ন্যায় সুক্ষ্ম দুটি চোখ ছিলো যার মাধ্যমে তিনি পেছনেও দেখতে পেতেন। \n\nনবীপাকের দৃষ্টিশক্তির মতো শ্রবণশক্তিও ছিলো অত্যন্ত প্রখর যা আল্লাহ পাক শুধুমাত্র তাঁর প্রিয় হাবীবকেই দান করেছেন। এক হাদীসে বর্ণনা এসেছে, নবীজি বলেন- “আমি ঐ সমস্ত জিনিস দেখতে পাই, যা তোমরা দেখতে পাওনা। আর আমি ঐ সমস্ত জিনিস শুনতে পাই যা তোমরা পাওনা। আমি আকাশের আতইয়াতও (উর্ধজগতের এক বিশেষ প্রকারের ধ্বনি) শুনতে পাচ্ছি। সুবহানাল্লাহিল আযিম। আমাদের মধ্যে কে আছে এমন যে আমরা নবীজিকে আমাদের মতো সাধারণ বলি। \n\nমহরে নবুওয়াতঃ\nনবীজি সাল্লাল্লাহু আলাইহি ওয়া সাল্লামের স্কন্ধদ্বয়ের মধ্যবর্তী স্থানে মহরে নবুওয়াত ছিলো যা নির্দেশ করে যে তিনি নবুওয়াতের ধারা সমাপ্তকারী ছিলেন। মহরে নবুওয়াত ছিলো সামান্য উঁচু মাংসবিশেষ, যা শরীরের বর্ণের মতোই ছিলো স্বচ্ছ ও নূরানী। হযরত শায়খ ইবনে হাজার মক্কী রাহমাতুল্লাহি আলাইহি শরহে মিশকাতে বলেছেন- নবী করীম সাল্লাল্লাহু আলাইহি ওয়া সাল্লামের মহরে নবুওয়াতের মধ্যে লিপিবদ্ধ ছিলো-\nاَللهُ وَحْدَهُ لَا شَرِيْكَ لَهُ\nتَوَجَّهُ حَيْثُ كُنْتَ فَاِنَّكَ مَنْصُوْرٌ\nঅর্থাৎ- “আল্লাহ অদ্বিতীয়, তাঁর কোন শরীক নেই, আপনি যে ভাবেই থাকুন কা কেনো হাওয়াজ্জুহ করুন। আপনি অবশ্যই বিজয়ী।”\n\nনবীজির হাত মুবারকঃ\nনবীজি সাল্লাল্লাহু আলাইহি ওয়া সাল্লামের পবিত্র হাত মুবারক ছিল নরম ও মোলায়েম। তিবরানী মুস্তাওরিদ ইবনে শাদ্দাদ রাদিয়াল্লাহু আনহু থেকে বর্ণনা করেন, “তিনি হুজুর পাক সাল্লাল্লাহু আলাইহি ওয়া সাল্লামের হাত মুবারক সম্পর্কে তার পিতাকে জিজ্ঞেস করেছিলেন। উত্তরে তিনি বলেছিলেন, আমি একদা রাসুলে খোদা সাল্লাল্লাহু আলাইহি ওয়া সাল্লামের নিকট উপস্থিত হই এবং তাঁর সাথে মুসাফাহা করি। আমার মনে হলো হুজুর সাল্লাল্লাহু আলাইহি ওয়া সাল্লামের হাত মুবারক রেশমের চেয়ে নরম এবং বরফের চেয়ে ঠান্ডা।”\n\nবায়হাকী ও তিবরানী শরীফে হযরত ওয়ায়েল ইবন হাজর রাদিয়াল্লাহু আনহু থেকে বর্ণনা করা হয়েছে- “আমি যখনই হুজুর পাকের সাথে মুসাফাহা করতাম তখন তাঁর হাত মুবারক স্পর্শ করার কারণে আমার হাত এতো সুরভিত হয়ে যেতো যে, সমস্ত দিনভর আমার হাতে থেকে ঘ্রাণ নিতে থাকতাম। হাত থেকে মেশক আম্বরের চেয়ে অধিক ঘ্রাণ বের হতো।” \n\nহযরত সাআদ ইবনে আবী ওয়াক্কাস রাদিয়াল্লাহু আনহু বর্ণনা করেন, “একদা আমার অসুস্থতায় হুজুর পাক সাল্লাল্লাহু আলাইহি ওয়া সাল্লাম আমাকে দেখতে এলেন। তিনি স্বীয় হাতখানা আমার কপালের উপর রাখলেন। এরপর আমার চেহারা, বুক ও পেটের উপর স্বীয় পবিত্র হাত মুবারক বুলিয়ে দিলেন। এতে আমার অনুভব হলো, এখন পর্যন্ত তাঁর হাতের শীতলতা আমার কলিজা পর্যন্ত বিরাজ করছে।” \n\nছায়াবিহীন দেহ মুবারকঃ\nহুজুর পাক সাল্লাল্লাহু আলাইহি ওয়া সাল্লামের দেহ মুবারকের কোন ছায়া ছিলো না। সূর্যের আলোতেও না চাঁদের কিরণেও না। নবীজির দেহ মুবারকের ছায়া না থাকা প্রমাণ করে যে তিনি নূরের তৈরি। কেননা নূরের কোন ছায়া হয় না। \nযুরকানী শরীফে উল্লেখ আছে-\nلَمْ يَكُنْ لَّهُ صَلَّي اللهُ عَلَيْهِ وَسَلَّمَ ظِلٌّ فِي شَمْسٍ وَّلَا قَمَرٍ لِاَنَّه كَانَ نُوْرًا\nঅর্থাৎ- “সূর্য চন্দ্রের আলোতে নবী করীম সাল্লাল্লাহু আলাইহি ওয়া সাল্লামের দেহ মোবারকের ছায়া পড়তো না। কেননা, তিনি ছিলেন আপাদমস্তক নূর।”\n\nনবীজির দেহ মুবারকের বর্ণ ছিলো উজ্জ্বল ও দ্যুতিময়। আবু তালেব নবী করীম সাল্লাল্লাহু আলাইহি ওয়া সাল্লামের প্রশংসায় বলেন- “তাঁর চেহারা মুবারকের শুভ্রতার কাছে বর্ষণকারী শুভ্র মেঘমালাও ভিক্ষা তালাশ করে।” \n\nনবীজির পবিত্র দেহ মুবারক থেকে এমন সুঘ্রাণ বের হতো যে পৃথিবীর কোন সুগন্ধি তার সমতুল্য হতে পারতো না। হযরত আনাস রাদিয়াল্লাহু আনহু বর্ণনা করেন, “যতো প্রকারের সৌরভ আছে চাই তা মেশক হোক বা আম্বর, আমি তার ঘ্রাণ গ্রহণ করেছি। কিন্তু নবী করীম সাল্লাল্লাহু আলাইহি ওয়া সাল্লামের পবিত্রতম দেহের সৌরভের সমতুল্য কিছুই হতে পারে না।” \n\nপবিত্র ঘাম মুবারকঃ\nপ্রিয় নবী সাল্লাল্লাহু আলাইহি ওয়া সাল্লামের পবিত্র ঘাম মুবারক থেকে মেশক আম্বরের চেয়েও বেশি সুঘ্রান বের হতো। ইয়া রাসুলাল্লাহ! আপনার শান কত মহান। কে আছে আল্লাহ পাকের সৃষ্টিজগতে আমাদের প্রিয় নবীর মতো। \n\nহযরত আবু হুরায়রা রাদিয়াল্লাহু আনহু বলেন- “এক ব্যক্তি হুযুর সাল্লাল্লাহু আলাইহি ওয়া সাল্লামের খেদমতে আরজ করলো, ইয়া রাসুলাল্লাহ! আমার নিজ কন্যা বিবাহ দিতে হবে। অথচ আমার কাছে কোন সুগন্ধি নেই। আপনি কিছু সুগন্ধি দান করুন। তিনি ফরমালেন- আগামীকাল খোলা মুখ বিশিষ্ট একটি শিশি নিয়ে আসবে। পরের দিন লোকটি একটি শিশি নিয়ে এলো। হুজুরে আকরাম সাল্লাল্লাহু আলাইহি ওয়া সাল্লাম তাঁর উভয় বাহু থেকে শিশিতে ঘাম ঢালতে লাগলেন। এমনকি তা ভরে যায়। অতঃপর ইরশাদ করলেন, এটা নিয়ে যাও। আর তোমার কন্যাকে বলবে যেনো এ থেকে সুগন্ধি ব্যবহার করে।” \nفَكَانَتْ اِذَا تُطِيْبَتْ بِهِ شم اَهْلُ الَمدِيًنة رَائحَةً ذَلِكَ الَطيِّب فَسَمُّوْا بَيْتُ الْمُطَيِّبِيْنَ\nঅর্থাৎ- “যখন উক্ত মহিলা নবীজির ঘাম মুবারক সুগন্ধি হিসাবে ব্যবহার করতো, তখন সমস্ত মদিনা বাসীর কাছে তার সুগন্ধি পৌছে যেতো। এমনকি তারা ঐ ঘরকে ‘বায়তুল মুতায়্যেবীন’ বা সুবাসিতদের ঘর নামে আখ্যায়িত করলো।” (তাবরানী, যুরকানী, খাসায়েসে কুবরা)\n\nনবী করীম সাল্লাল্লাহু আলাইহি ওয়া সাল্লাম এরশাদ করেছেন, “মেরাজের ভ্রমণ শেষে আমি যখন পৃথিবীতে পদার্পণ করি, তখন আমার ঘামের একটি ফোঁটা মাটিতে পড়ে গোলাপের সৃষ্টি হয়। কেউ যদি আমার দেহের ঘ্রাণ গ্রহণ করতে চায়, তবে সে যেনো গোলাপের ঘ্রাণ গ্রহণ করে।” \n\nনবীজির পবিত্র পস্রাব, পায়খানা ও রক্ত মুবারকঃ\nপ্রিয় নবী সাল্লাল্লাহু আলাইহি ওয়া সাল্লামের পস্রাব, পায়খানা ও রক্ত মুবারক পাক পবিত্র ছিল আর এটা এমন এক বৈশিষ্ট্য যা শুধু নবীজিকেই দান করা হয়েছে। \n\nআল্লামা কাসতুলানী (রঃ) তদীয় ‘মাওয়াহেবুল লাদুনিয়া’ তে একখানা হাদীস উল্লেখ করেন-\nعَنْ اُمِّ اَيْمَنْ قَالَتْ قَامَ رَسُوْلُ الله صَلَّي اللهُ عَلَيْهِ وَسَلَّمْ مِنَ اللَّيْلِ اِلَي فَخَّارَةِ فِي جَانِبِ الْبَيْتِ فَبَالَ فِيْهَا فَقُمْتُ مِنَ اللَّيْلِ وَاَنَا عَطْشَانَةُ فَشَرِبْتُ مَا فِيْهَا وَاَنَا لَا اَشْعُرُ فَلَمَّا اَصْبَحَ النَّبِيِّ صَلَّي اللهُ عَلَيْهِ وَسَلَّمْ قَالَ يَا اُمِّ اَيْمَنْ قَوْمِي فَاَهْرِيْقِيْ مَا فِي تِلْكَ الْفَخَّارَةِ فَقُلْتُ قَدْ وَاللهِ شَرِبْتُ مَا فِيْهَا قَالَتْ فَضَحِكَ رَسُوْلُ اللهِ صَلَّي اللهُ عَلَيْهِ وَسَلَّمْ حَتَّي بَدَتْ ثُمَّ قَالَ اَمَا وَاللهِ لَا يُصِيْبُ بَطْنُكِ اَبَدًا \nঅর্থাৎ- “হযরত উম্মে আয়মান থেকে বর্ণিত, তিনি বলেন, রাসুলুল্লাহ সাল্লাল্লাহু আলাইহি ওয়া সাল্লাম এক রাত্রিতে ঘুম থেকে উঠে ঘরের পার্শে একটি মাটির পাত্রে প্রস্রাব মুবারক করলেন। আমি রাত্রে ঘুম থেকে উঠে খুব তৃষ্ণার্তবোধ করলাম। অতৎপর মাটির পাত্রে যা ছিল তা পান করে নিলাম। পাত্রে কী ছিল তা আমি মোটেই অবগত নই। তারপর সকালে নবী করি সাল্লাল্লাহু আলাইহি ওয়া সাল্লাম আমাকে সম্বোধন করে বললেন হে উম্মে আয়মান! ঘুম থেকে উঠো আর মাটির পাত্রে যা আছে তা ফেলে দাও। অতঃপর আমি বললাম নিশ্চয় আল্লাহর কসম মাটির পাত্রে যা কিছু ছিল তা আমি পান করে ফেলেছি। তিনি বললেন (উম্মে আয়মান) তৎক্ষনাৎ আল্লাহর হাবীব সাল্লাল্লাহু আলাইহি ওয়া সাল্লাম হেসে দিলেন এমনকি তাঁর প্রান্তসীমার দাঁত মুবারক প্রকাশিত হয়ে গিয়েছিল। অতঃপর আল্লাহর হাবীব বললেন- আল্লাহর কসম তোমার পেটে কখনও পীড়া হবে না।” \nকোনো কোনো বর্ণনায় পাওয়া যায়, “এক ব্যক্তি হুজুর সাল্লাল্লাহু আলাইহি ওয়া সাল্লামের পেশাব মুবারক পান করেছিলেন। এর ফলে তার সমস্ত শরীর থেকে সারা জীবন সুঘ্রাণ ছড়াতে থাকতো। এমন কি তার বংশধরদের ভিতরেও কয়েক পুরুষ পর্যন্ত উক্ত সুঘ্রাণ পাওয়া যেতো।” (মাদারেজুন নবুওয়াত)\n\nআল্লামা কাজী আয়াত (রঃ) তদীয় শিফা শরীফে উল্লেখ করেন- \n“অনেক বিজ্ঞ হাদীস বিশারদ উলামায়ে কেরাম, রাসুলে আকরাম সাল্লাল্লাহু আলাইহি ওয়া সাল্লামের হাদীস শরীফ ও শামাঈল শরীফ বর্ণনা করেছেন, আল্লাহর হাবীবের শান ছিল এই, যখন তিনি পায়খানা মুবারক করার ইচ্ছা করতেন, তখন মাটি বিদীর্ণ হয়ে যেতো এবং পায়খানা মুবারক ও প্রস্রাব মুবারক গিলে ফেলতো এবং সে স্থান উৎকৃষ্ট ও পবিত্র সুঘ্রাণে মুখরিত হয়ে যেতো।”\n\nপ্রিয় নবী সাল্লাল্লাহু আলাইহি ওয়া সাল্লামের রক্ত মুবারক ছিলো পবিত্র ও বরকতময়। সাহাবায়ে কেরাম কর্তৃক নবীজির রক্ত মুবারক পান করার একাধিক ঘটনার বর্ণনা পাওয়া যায়। যে ব্যক্তি নবীজি সাল্লাল্লাহু আলাইহি ওয়া সাল্লামের দেহে সিঙ্গা লাগাতেন তিনি সিঙ্গা দিয়ে টানা রক্ত মুবারক বের করে এনে অবলীলাক্রমে তা গলধঃকরণ করে নিতেন। হুজুর সাল্লাল্লাহু আলাইহি ওয়া সাল্লাম একবার তাকে জিজ্ঞেস করলেন, তুমি রক্ত কি করেছো? লোকটি বললেন, আমি রক্ত বের করে আমার পেটের মধ্যেই রেখে দিয়েছি। আমি এটা কামনা করি না যে হুজুরের দেহ মুবারকের রক্ত মাটিতে পড়ুক। একথা শুনে নবীজি বললেন, নিঃসন্দেহে তুমি আপন আশ্রয় খুঁজে নিয়েছো এবং নিজেকে সুরক্ষিত করে নিয়েছো। অর্থাৎ এ উসিলায় তুমি রোগ ব্যাধি থেকে নিরাপদ হয়ে গেলে। \n\nউহুদের যুদ্ধের দিন হুজুর আকরাম সাল্লাল্লাহু আলাইহি ওয়া সাল্লাম আহত হয়ে গেলেন, তখন হযরত আবু সাঈদ রাদিয়াল্লাহু আনহুর পিতা হযরত মালেক ইবনে সিনান রাদিয়াল্লাহু আনহু নিজের জিহবা দিয়ে হুজুরের যখম থেকে রক্ত চুষে চেটে যখমকে পরিস্কার করে দিয়েছিলেন। লোকেরা বললো, মুখ থেকে রক্ত বাইরে ফেলে দাও। তিনি এতে অসম্মতি প্রকাশ করে বললেন, আল্লাহ তায়ালার কসম, হুজুর পাক সাল্লাল্লাহু আলাইহি ওয়া সাল্লামের রক্ত মুবারক আমি যমীনে পড়তে দেবোনা। তিনি রক্ত গিলে ফেললেন। তখন হুজুর আকরাম সাল্লাল্লাহু আলাইহি ওয়া সাল্লাম বললেন, কেউ যদি এ মুহুর্তে কোনো জান্নাতী লোক দেখতে চায়, সে যেনো এই ব্যক্তিকে দেখে নেয়।\n\nউক্ত ঘটনাগুলোতে আমরা দেখতে পাই যে, যারা নবীজি সাল্লাল্লাহু আলাইহি ওয়া সাল্লামের প্রস্রাব মুবারক ও রক্ত মুবারক পান করেছেন, নবীজি সাল্লাল্লাহু আলাইহি ওয়া সাল্লাম কিন্তু তাদেরকে ভবিষ্যতে আর কখনো পান করতে নিষেধ করেননি বরং আনন্দিত হয়েছিলেন। এবং তিনি তাদেরকে আজীবন পীড়ামুক্ত থাকার ঘোষণা দিয়েছেন। আবার রক্ত পানকারীকে জান্নাতী বলে ঘোষণা দিয়েছেন। সুতরাং একথা নির্দ্বিধায় বলা যায় যে রাসুলে পাক সাল্লাল্লাহু আলাইহি ওয়া সাল্লামের পবিত্র প্রস্রাব মুবারক ও রক্ত মুবারক পাক এবং বরকতময়। \n\nনবীজির দৈহিক শক্তিঃ\nপ্রিয় নবী সাল্লাল্লাহু আলাইহি ওয়া সাল্লাম দৈহিক শক্তি এবং পেশীবলের দিক দিয়ে এতো শক্তিশালী এবং সুদৃঢ় ছিলেন যে, বিশ্বখ্যাত কোন কুস্তিগীরও তাঁর সামনে টিকতে পারতো না। এ প্রসঙ্গে দুই একটি দৃষ্টান্ত দেওয়া যেতে পারে। \n\nহযরত জাবের রাদিয়াল্লাহু আনহু থেকে বর্ণিত, “তিনি বলেন- আমরা যখন পরিখা খনন করছিলাম, সেখান থেকে খুব শক্ত একখানা পাথর বের হলো। সবাই নবী পাক সাল্লাল্লাহু আলাইহি ওয়া সাল্লামের নিকট এলেন। আবেদন জানালেন, একটি বড় ও কঠিন পাথর পাওয়া গেছে। তিনি বললেন, আচ্ছা আমি পরিখায় নামছি। তারপর তিনি দাঁড়ালেন। তখন তাঁর পেটে পাথর বাঁধা ছিলো। আমরাও তিন দিন ধরে কিছু পানাহার করিনি। তিনি একটি কোদাল নিয়ে পাথরটির উপর আঘাত করলেন। সাথে সাথে তা চূর্ণ-বিচূর্ণ হয়ে গেল।” (সহীহ বুখারী)\n\nনবীজির দৈহিক শক্তি এবং বীরত্বের ব্যাপারে আরেকটি ঘটনা উল্লেখ করা যায়। আরব ভূ-খন্ডে আবুল আসয়াদ জাহমী নামে এক নামকরা পালোয়ান ও কুস্তিগীর ছিলো। ওখানকার সকল বীর তাকে ভয় পেতো। তার শক্তি কেমন ছিলো তা একটি ঘটনা থেকে অনুমান করা যায়। সে একটি গরুর চামড়ার উপর দাঁড়িয়ে যেতো। অন্যসব বীরদের হুকুম দিতো, তার পায়ের নিচ থেকে চামড়াটি টেনে নিতে। দশজন পালোয়ান মিলে চামড়া টানতো। তাদের টানাটানিতে গরুর চামড়া ছিড়ে যেতো। এদিকে পালোয়ানদের হাতে ধরে থাকা চামড়া ছিঁড়ে যাওয়ার ফলে তারা অনেক দূরে গিয়ে পড়তো। তবু আবুল আসয়াদের পায়ের নিচে চামড়ার যে অংশটি থাকতো, তা যথাযথই থেকে যেতো। তাকে তারা একটি দন্ডও নাড়াতে পারতো না। \n\nসেই আবুল আসয়াদ জামহী নবী পাককে চ্যালেঞ্জ দিয়ে বললো, আমাকে যদি হারাতে পারেন, তাহলে আমি আপনার উপর ঈমান আনবো।\nনবী পাক সাল্লাল্লাহু আলাইহি ওয়া সাল্লাম তার চ্যালেঞ্জ গ্রহণ করলেন। তার সাথে মোকাবেলা করার জন্য ময়দানে চলে এলেন। প্রথম বারেই তিনি তাকে মাটিতে লুটিয়ে দিলেন। সে শোচনীয় ভাবে পরাজিত হয়েও তার দেওয়া ওয়াদায় বিশ্বাসঘাতকতা করলো। এবং ঈমানের পরম দৌলত থেকে মাহরুম থেকে গেল। (মাওয়াহেবুল লাদুনিয়্যা)\n\nকত সুন্দর তুমি হে রাসুল\nহয়নি দেখা এই দু চোখে,\nদেখেছে যে চোখ তোমায়\nযাবেনা সে চোখ দোযখে।﻿"
  },
  {
    "1": "জীবন যাপনে অনন্য বৈশিষ্ট্য",
    "2": "সমস্ত নবীগণের বৈশিষ্ট্য হচ্ছে তাঁরা মা’সুম অর্থাৎ- নিষ্পাপ। আর এই বৈশিষ্ট্যটির সর্বোচ্চ উজ্জ¦লতা প্রকাশ পেয়েছে প্রিয় নবী সাল্লাল্লাহু আলাইহি ওয়া সাল্লামের জীবনে। অন্যান্য নবীগণের জীবনে দুই একটা ছোট খাট ভুল ছিল। যেমন- হযরত আদম আলাইহিস সালামের গন্দম ফল খাওয়া, হযরত নূহ আলাইহিস সালামের উপর নিষেধাজ্ঞা থাকা স্বত্ত্বেও নিজ ছেলের জন্য সুপারিশ করা, হযরত মুসা আলাইহিস সালামের কিবতীকে থাপ্পরের ঘটনা ইত্যাদি। তবে এই সমস্ত ভুল তাঁদের মা’সুম বা নিষ্পাপ হওয়াতে কোন বিঘ্ন সৃষ্টি করেনা। কারণ পাপ আর ভুল এক জিনিস নয়। আর এই ভুলগুলোর জন্য তাঁরা রবের দরবারে অনুশোচনা করেছেন এবং আল্লাহর কাছ থেকে লাভ করেছেন ক্ষমা ও উত্তম প্রতিদান। হযরত আদম আলাইহিস সালামের ক্ষমা প্রাপ্তি সম্পর্কে আল্লাহ তায়ালা সুরা আল বাকারার ৩৭ নং আয়াতে বলেন-\nفَتَلَقَّ ادَمُ مِنْ رَّبِّهِ كَلِمتٍ فَتَابَ عَلَيْهِ اِنَّه هُوَ التَّوَّبُ الرَّحِيْمُ\nঅর্থাৎ- “অতঃপর আদম তাঁর প্রতিপালকের নিকট হতে কিছু বানী প্রাপ্ত হলো। আল্লাহ তাঁর প্রতি ক্ষমা পরবশ হলেন। তিনি অত্যন্ত ক্ষমাশীল ও পরম দয়ালু।”\n\nঅত্র আয়াতে কারীমায় হযরত আদম আলাইহিস সালামের ভুলের ক্ষমাপ্রাপ্তির কথা পরিস্কারভাবে উল্লেখ করা হয়েছে। হযরত নূহ আলাইহিস সালামের ক্ষমাপ্রাপ্তি সম্পর্কে আল্লাহ পাক পবিত্র কালামে পাকের সুরা হুদের ৪৭ ও ৪৮ নং আয়াতে বলেন- \nقَالَ رَبِّ اِنِّي أَعُوْذُ بِكَ أَنْ أَسْاَلُكَ مَا لَيْسَ لِي بِهِ عِلْمٌ وَاِلاَّ تَغْفِرْ لِي وَتَرْحَمْنِي اَكُنْ مِنَ الْخَاسِرِيْنَ قِيْلَ يَا نُوْحُ اهْبِطْ بِسَلاَمٍ مِنَّا وَبَرَكَاتٍ عَلَيْكَ وَعَلي اُمَمٍ مِمَّنْ مَعَكَ وَاُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذَابٌ اَلِيْمٌ\nঅর্থাৎ- “নূহ বললেন, হে আমার রব! আমি আপনার কাছে আশ্রয় প্রার্থণা করছি এমন কোন দরখাস্ত করা হতে, যা সম্পর্কে আমার জ্ঞান নেই। আপনি আমায় ক্ষমা না করলে এবং আমার প্রতি দয়া না করলে আমি তো ক্ষতিগ্রস্থদের মধ্যে সামিল হয়ে যাবো। বলা হলো, হে নূহ! অবতরণ করো আমার তরফ থেকে শান্তি ও কল্যাণ নিয়ে, তোমার প্রতি এবং যে সব সম্প্রদায় তোমার সাথে আছে তাদের প্রতি। আর অন্যান্য সম্প্রদায়সমূহকে আমি কিছুকাল জীবন উপভোগ করতে দিবো, অবশেষে তাদের উপর আমার তরফ থেকে যন্ত্রণাদায়ক শাস্তি আপতিত হবে।”\n\nঅত্র আয়াতে দেখা যায় যে, হযরত নূহ আলাইহিস সালাম আল্লাহর কাছে অনুশোচনা করার পরে আল্লাহ পাক তাঁকে বলেছেন শান্তির সাথে অবতরণ করতে। এর দ্বারা আল্লাহর ক্ষমা প্রাপ্তির ইঙ্গিত পাওয়া যায়। \n\nতবে অন্যান্য নবীগণের ছোটখাটো দুই একটা ভুল থাকলেও আমাদের প্রিয়নবী সাল্লাল্লাহু আলাইহি ওয়া সাল্লাম সকল ধরণের দোষ ত্রুটি কিংবা ভুল থেকে পবিত্র ছিলেন। আর কোন প্রকার ভুল নবীর দ্বারা সংঘটিত হওয়া সম্ভবও ছিলোনা। কারণ তিনি রাব্বুল আলামীন কর্তৃক মাহফুজ ছিলেন। এই কথার ইঙ্গিত পাওয়া যায় সুরা আন নজমের ৩ ও ৪ নং আয়াতে। \n وَمَا يَنْطِقُ عَنِ الْهَوَي- اِنْ هُوَا اِلَّا وَحْيُ يُوْحَي\nঅর্থাৎ- “তিনি প্রবৃত্তির তাড়নায় কোন কথা বলেন না, বরং তাঁর কথা নিছক ওহী যা তাঁর প্রতি প্রত্যাদেশ হয়।”\n\nউক্ত আয়াতে কারীমায় স্পষ্ট বলা হয়েছে যে, রাসুল সাল্লাল্লাহু আলাইহি ওয়া সাল্লাম নিজে থেকে কোন কথা বলেন না। অর্থাৎ- একেবারে ক্ষুদ্র থেকে ক্ষুদ্রতর কথাও আল্লাহ কর্তৃক অনুমোদিত। সুতরাং প্রিয় নবী সাল্লাল্লাহু আলাইহি ওয়া সাল্লামের দ্বারা বিন্দুমাত্র কোন ভুল হওয়ার সম্ভাবনা নেই। \n\nপবিত্র কোরআনে সুরা আল আহযাবের ২১ নম্বর আয়াতে আল্লাহ তায়ালা ইরশাদ করেন-\nلَقَدْ كَانَ لَكُمْ فِي رَسُوْلِ اللهِ أُسْوَةٌ حَسَنَةٌ وَلِمَنْ كَانَ يَرْجُوْ اللهَ وَالْيَوْمَ الْاخِرَ وَذَكَرَ اللهَ كَثِيْرًا\nঅর্থাৎ- “তোমাদের মধ্যে যারা আল্লাহ ও শেষ বিচারের দিনকে ভয় করে এবং আল্লাহকে অধিক পরিমাণে স্মরণ করে তাদের জন্য উত্তম আদর্শ রয়েছে রাসুলুল্লাহ সাল্লাল্লাহু আলাইহি ওয়া সাল্লামের মধ্যে।”\n\nউল্লেখিত আয়াতে বলা হয়েছে যারা আল্লাহর ভয়ে ভীত এবং যারা পারলৌকিক সফলতা চায়, সুন্দরতম চরিত্র গঠন করতে চায়, উত্তম মানুষ হতে চায়, সর্বোপরি আল্লাহর সান্নিধ্য চায় তাদের জন্য উত্তম আদর্শ রয়েছে নবীজির জীবনে। এখানে সাধারণ পাপী তাপী মানুষের কথা বলা হয়নি। আর এই আদর্শ এমন আদর্শ যার মধ্যে কোন খুঁত নেই। নিখুঁত, নির্ভেজাল, নিষ্কলঙ্ক, চক্ষু বন্ধ করে অনুসরণ করার মতো যে আদর্শ তার মধ্যে কোন ভুল ত্রুটি থাকতে পারে না। আর ভুল ত্রুটি থাকলে তা কখনোই উত্তম আদর্শ হতে পারে না। আর যে আদর্শকে স্বয়ং আল্লাহ উত্তম আদর্শ বলেছেন, সে আদর্শ কতটা উত্তম হতে পারে তা বোধকরি বলে বুঝাতে হবে না। \n\nনবী পাক সাল্লাল্লাহু আলাইহি ওয়া সাল্লাম ভুল করতে পারেন বা তাঁর ত্রুটি বিচ্যুতি আছে এই রকম বিশ্বাস করলে ঈমান থাকবে না। আর এই রকম বিশ্বাস করলে কোরআন, হাদীসের উপরেও সন্দেহ এসে যাবে। কারণ কোরআন আমরা পেয়েছি নবী পাক সাল্লাল্লাহু আলাইহি ওয়া সাল্লামের মাধ্যমে। জিবরাঈল আলাইহিস সালাম আমাদের কাছে আসেন নাই বা জিবরাঈল আলাইহিস সালাম কখন কী আয়াত নিয়ে এসেছেন তা নবীজি ছাড়া অন্য কেউ জানতো না। সাহাবায়ে কেরাম নবীজির মুখে কোরআন শুনে তা মুখস্ত করে রেখেছেন। এখন যদি কেউ বিশ্বাস করে যে নবীজি ভুল করতে পারেন, তাহলে তো সন্দেহ সৃষ্টি হবে যে, তিনি হয়তো কোরআনের বানী আমাদের কাছে পৌছাতেও ভুল করতে পারেন। আমরা আল্লাহর পরিচয় পেয়েছি নবীর কাছ থেকে, ঈমানের যত উপাদান আছে সব কিছু জানতে পেরেছি নবীর কাছ থেকে। নবী পাক সাল্লাল্লাহু আলাইহি ওয়া সাল্লাম ভুল করতে পারেন এই রকম বিশ্বাস করলে, আমরা নবীর কাছ থেকে যা কিছু পেয়েছি তার মধ্যেও ভুল থাকতে পারে বলে ধরে নিতে হবে। সেক্ষেত্রে ঈমানের আর কোন অস্তিত্ব থাকে না। অতঃএব, সঠিক আকীদা হলো, নবী পাক সাল্লাল্লাহু আলাইহি ওয়া সাল্লাম সকল প্রকার দোষ-ত্রুটি, ভুল-ভ্রান্তি থেকে পবিত্র ছিলেন। \n\nআর সাহাবায়ে কেরামের আকীদাও এমনি ছিলো। হযরত হাস্সান বিন সাবিত রাদিয়াল্লাহু আনহু নবীজির শানে কাসিদা লিখেছেন এভাবে- \nخُلِقْتَ مُبَرَّاً مِّنْ كُلِّ عَيْبٍ - كَأَنَّكَ خُلِقْتَ كَمَا تَشَاءُ\nঅর্থাৎ- “হে রাসুল! আপনি সর্ব প্রকার ত্রুটিমুক্ত হয়েই জন্মগ্রহণ করেছেন। মনে হয় যেন আপনার ইচ্ছা অনুযায়ীই আপনাকে তৈরী করা হয়েছে।”\n\nভুল ভ্রান্তি হীন ছিলে তুমি\nত্রুটি থেকে পাক পবিত্র,\nখোদার ভাষায় তোমার জীবন\nমানব তরে উত্তম চরিত্র।"
  },
  {
    "1": "নবীজির সাহচর্য",
    "2": "﻿যারা নবীজি সাল্লাল্লাহু আলাইহি ওয়া সাল্লামের মহান শান ও মান কে অস্বীকার করে তাদের যুক্তি হচ্ছে নবী তো দুনিয়াতে আমাদের মতো খাওয়া দাওয়া করেছেন, ঘুমিয়েছেন, হাটা চলা করেছেন, কথাবার্তা বলেছেন, বিবাহ সাদী করেছেন, অতএব নবী আমাদের মতোই সাধারণ মানুষ। প্রকৃতপক্ষে নবী সাল্লাল্লাহু আলাইহি ওয়া সাল্লাম যা কিছু করেছেন তা সব তো আমাদেরকে শিক্ষা দেওয়ার জন্য। কারণ তিনি তো মানব জাতির জন্য শিক্ষক হয়ে এসেছেন। কিন্তু বাহ্যত এই স্বাভাবিক জীবন যাপনের মধ্যেও নবীজি ছিলেন আপন বৈশিষ্ট্যে সমুজ্জ্বল। আমরা যদি আমাদের কাজকর্ম আর প্রিয় নবী সাল্লাল্লাহু আলাইহি ওয়া সাল্লামের কাযকর্মের মধ্যে একটু তুলনা করি তাহলে দেখতে পাবো নবী পাক সাল্লাল্লাহু আলাইহি ওয়া সাল্লাম আমাদের মতো জীবন যাপন করেও তিনি আমাদের মতো নন।  যেমন- \n\n১। আমরা ঘুমাই, নবী পাক সাল্লাল্লাহু আলাইহি ওয়া সাল্লাম ও ঘুমাতেন। কিন্তু আমরা ঘুমালে অচেতন হয়ে যাই, আমাদের অযু নষ্ট হয়ে যায়। আর নবীজি ঘুমালে অচেতন হতেন না। নবীজির কলব জিন্দা থাকতো এবং নবীজির অযুও নষ্ট হতো না। \n\n২। আমরা জন্মগ্রহণ করেছি, নবীজিও জন্ম গ্রহণ করেছেন। কিন্তু আমরা জন্মের পরে অর্থহীনভাবে কেঁদেছি। আর নবীজি জন্মের পর পরই সিজদায় পড়ে ইয়া উম্মতি, ইয়া উম্মতি বলে কেঁদেছেন। \n\n৩। সুরতের দিক থেকে নবী পাকের সাথে আমাদের বাহ্যিক মিল রয়েছে। কিন্ত আমরা হলাম মাটির তৈরী। আর নবীজি হলেন নূরের তৈরী।\n৪। আমরা পানাহার করি, নবী সাল্লাল্লাহু আলাইহি ওয়া সাল্লাম ও পানাহার করেছেন। এই ক্ষেত্রে বাহ্যিক দিক থেকে নবীজি আমাদের মতো। কিন্তু নবীজি ৪০ দিন পর্যন্ত পানাহার ব্যতিত রোযা রেখেছেন। কিন্তু আমাদের পক্ষে তা সম্ভব না। \n\n৫। আমরা চলাফেরা করি, নবীজিও তাই করেছেন। এটা বাহ্যিক দিক থেকে নবীজির সাথে আমাদের মিল। কিন্তু নবীজি সাল্লাল্লাহু আলাইহি ওয়া সাল্লাম হাটার সময় আকাশের মেঘমালা ছায়া দিতো আর আমরা রোদে পুড়ে কষ্ট পাই। এই ক্ষেত্রে নবী অতুলনীয়।\n\n৬। আমরা প্রস্রাব পায়খানা করি, নবীজি সাল্লাল্লাহু আলাইহি ওয়া সাল্লাম ও তাই করেছেন। আমাদের প্রস্রাব পায়খানা নাপাক এবং তা থেকে দুর্গন্ধ বের হয়। আর নবী পাকের প্রস্রাব পায়খানা মুবারক পবিত্র এবং তা থেকে মেশক আম্বরের চেয়ে বেশি সুগন্ধ বের হতো। পৃথিবীতে আমাদের নবীজির মতো আর কে আছে?\n\n৭। আমরা বিবাহ শাদী করি, নবী সাল্লাল্লাহু আলাইহি ওয়া সাল্লাম ও বিবাহ শাদী করেছেন। আমরা একসাথে সর্বোচ্চ চারজন বিবি রাখতে পারি কিন্তু নবীজি একসাথে ৯ জন বিবি রেখেছেন। নবীজির জন্য শরীয়তের বিধান ছিল আলাদা। এমন বিধান আর কারো জন্য নাই। \n\n৮। আমরা কথাবার্তা বলি নবীজিও বলেছেন। কিন্তু আমরা কত মূল্যহীন কথাবার্তা বলি আর নবীজির কথাবার্তা হলো মহা মূল্যবান হাদীস। শুধু কথাবার্তা নয় নবীজি মাথা নাড়ালেও সেটা হাদীস, নবীজি চুপ থাকলেও সেটা হাদীস। ইয়া রাসুলল্লাহ আপনার শান কত মহান। \n\n৯। আমরা একে অপরের সাথে ঝগড়া ঝাটি করি। কিন্তু নবীজি সাল্লাল্লাহু আলাইহি ওয়া সাল্লামের সাথে ঝগড়া তো দুরের কথা নবীজির সাথে কেউ উচ্চস্বরে কথা বললে সাথে সাথে তার নামাজ, রোজা সহ সমস্ত ইবাদত বন্দেগী বরবাদ হয়ে যাবে। \n\n১০। আমরা ইনতিকাল করি, নবীজি সাল্লাল্লাহু আলাইহি ওয়া সাল্লাম ও ইনতিকাল করেছেন। আমাদের ইনতিকালের পরে জানাযা নামাজ হয়, কিন্তু নবীজির ইন্তেকালের পরে আমাদের মতো জানাযা নামাজ হয়নি। নবী সাল্লাল্লাহু আলাইহি ওয়া সাল্লাম যদি আমাদের মতো সাধারণ মানুষই হতেন তাহলে তাঁর জানাযা নামাজ কেনো আমাদের মতো হলো না?\n\n১১। আমরা জ্ঞান অর্জন করি, নবীজি সাল্লাল্লাহু আলাইহি ওয়া সাল্লাম ও জ্ঞান অর্জন করেছেন। আমরা দুনিয়ার স্কুল, কলেজ, মাদ্রাসায় পড়াশুনা করে। কিন্তু প্রিয় নবী সাল্লাল্লাহু আলাইহি ওয়া সাল্লামকে শিক্ষা দিয়েছেন স্বয়ং আল্লাহ। দুনিয়ার কোন শিক্ষকের মুখাপেক্ষী তিনি নন। বরং তিনি দুনিয়া বাসীর জন্য শিক্ষক।\n\n১২। বাংলায় একটা প্রবাদ আছে, “মানুষ মাত্রই ভুল”। দুনিয়ার সকল মানুষেরই কিছু না কিছু ভুল আছে। কেউ ভুলের উর্দ্ধে নয়। আমাদের কাজে-কর্মে, কথা-বার্তায়, আচার-আচরণে নানা রকম ভুল হতে পারে। কিন্তু আল্লাহর এই সৃষ্টি জগতের মধ্যে প্রিয় নবী সাল্লাল্লাহু আলাইহি ওয়াসাল্লামই একমাত্র মানুষ যিনি সকল প্রকার ভুলের উর্দ্ধে। কোন প্রকার ভুল-ভ্রান্তি তাঁকে স্পর্শ করতে পারেনি। নবীজির ক্ষেত্রে সেই প্রবাদ “মানুষ মাত্রই ভুল” প্রযোজ্য হবে না। তাহলে তিনি আমাদের মতো হলেন কী করে?\n\nজীবন যাপন ভরন পোষণ\nমোদের যেমন তোমার তেমন,\nতবু তুমি কারো মত নও\nজানে খোদা তুমি কেমন।"
  },
  {
    "1": "নবীজির ভালোবাসা ঈমানের মূল",
    "2": "﻿প্রিয় নবী সাল্লাল্লাহু আলাইহি ওয়া সাল্লাম আল্লাহ পাকের এমনই প্রিয় বন্ধু যে, নবীর সাথে সম্পর্কিত সকল কিছুর মর্যাদা সবার উপরে। নবীজির সংস্পর্শ, নবীজির সাহচর্য, নবীজির ছোঁয়া, নবীজির নুরানী নজর যখন যেখানে যার উপর পড়েছে তারই মর্যাদা বেড়ে গেছে। কারণ নবীজির সম্পর্ক স্বয়ং আল্লাহর সাথে। তাই নবীর সাথে যার সম্পর্ক, তার সম্পর্কও আল্লাহর সাথে হয়ে যায়। যে ব্যক্তি নবীজির যতো নিকটে তার মর্যাদা ততো বেশি। \n\nনবীজির সংস্পর্শের কারণে সাহাবীদের মর্যাদাঃ\nনবী করীম সাল্লাল্লাহু আলাইহি ওয়া সাল্লামকে যারা সচক্ষে ঈমানের সাথে দেখেছেন তারা সাহাবীর মর্যাদা পেয়েছেন। উম্মতের মধ্যে সাহাবায়ে কেরামের মর্যাদা সবচেয়ে বেশি। আর সাহাবীরা কোন আমলের কারণে এত মর্যাদার অধিকারী হননি, শুধুমাত্র নবীপাকের নূরানী চেহারা মোবারক দেখার কারণে তাঁদের এত মর্যাদা। নবী পাকের সান্নিধ্যে থাকার কারণে সাহাবায়ে কেরাম এত পবিত্র হয়েছেন যে, তাদেরকে যারা ঈমানের সাথে দেখেছেন তারা তাবেয়ীনের মর্যাদা পেয়েছেন। আবার তাবেয়ীনগণের সাহচর্য যারা লাভ করেছেন তারা তাবে তাবেয়ীনের মর্যাদা পেয়েছেন। আর এই তিন স্তরের মানুষকে উম্মতে মোহাম্মদীর মধ্যে সর্বোত্তম বলা হয়েছে। হযরত ইমরান ইবনে হুসাইন রাদিয়াল্লাহু আনহু হতে বর্ণিত হাদীসে হুজুর পাক সাল্লাল্লাহু আলাইহি ওয়া সাল্লাম বলেছেন-\n خَيْرُ الْقُرُوْنِ قَرْنِي ثُمَّ الَّذِيْنَ يَلُوْنَهُمْ ثُمَّ الَّذِيْنَ يَلُوْنَهُمْ\n অর্থাৎ- “আমার উম্মতের মধ্যে সর্বোত্তম যুগ ও জামাআত হচ্ছে আমার যুগ ও সাহাবীদের যুগ। তারপর এর সংলগ্ন যুগ অর্থাৎ সাহাবীদের হাতে গঠিত তাবেয়ীদের যুগ ও জামাআত। তারপর এই দ্বিতীয় যুগ সংলগ্ন তৃতীয় যুগ অর্থাৎ তাবেয়ীদের দ্বারা গঠিত তাবে-তাবেয়ীদের যুগ ও জামাআত।” (বুখারী শরীফ)\n\nনবীপাক সাল্লাল্লাহু আলাইহি ওয়া সাল্লাম আর কোন স্তরের উম্মতের ক্ষেত্রে এইভাবে সার্টিফিকেট প্রদান করেননি। এর দ্বারা বুঝা যাচ্ছে যে নবীজির কাছাকাছি হওয়ার কারণেই তাঁদের এই মর্যাদা, কোন আমলের কারণে নয়। বর্তমান যুগের কোন আবেদ বান্দা যদি ৫০০ বছর হায়াত পায়, আর যদি সে এই ৫০০ বছরই ইবাদত বন্দেগীতে কাটিয়ে দেয় তবুও সে সাহাবী, তাবেয়ী বা তাবে-তাবেয়ীদের সমমর্যাদার হতে পারবে না। কারণ এই আবেদ বান্দার থেকে উনারা নবীজির বেশি নিকটের। এরপরেও আরো বিভিন্ন স্তরের মর্যাদা সম্পন্ন মানুষ রয়েছে। ওলামায়ে কেরামের মতে নবী সাল্লাল্লাহু আলাইহি ওয়া সাল্লাম এবং সাধারণ মানুষের মাঝে ২৭টি স্তরের ব্যবধান লক্ষ করা যায়। প্রত্যেকটি স্তরের মধ্যে বিরাট ব্যবধান বিদ্যমান। যেমন- ইমাম আবু হানিফা রাদিয়াল্লাহু আনহুর শাগরেদ মুহাদ্দিস আব্দুল্লাহ বিন মুবারক রাদিয়াল্লাহু আনহু জিজ্ঞাসিত হয়েছিলেন যে, সাহাবী মুয়াবীয়া রাদিয়াল্লাহু আনহু এবং ওমর বিন আবদুল আযিয রাহমাতুল্লাহি আলাইহির মধ্যে কার মর্তবা বেশী? তদুত্তরে আব্দুল্লাহ বিন মুবারক বলেছিলেন, “মুয়াবীয়া রাদিয়াল্লাহু আনহু যে ঘোড়ায় চড়ে জিহাদে গমন করতেন, ঐ ঘোড়ার পায়ের ধুলকণার মর্যাদা হযরত উমর বিন আবদুল আযীয রাহমাতুল্লাহি আলাইহির মর্যাদারও অনেক উর্দ্ধে। অথচ হযরত উমর বিন আবদুল আযীয রাহমাতুল্লাহি আলাইহি প্রথম শ্রেণীর তাবেয়ী ছিলেন।” এ থেকে বুঝা যায় যে, একজন সাহাবী এবং একজন তাবেয়ীর মধ্যে কি পার্থক্য। আর এত পার্থক্য এ কারণে যে একজন সাহাবী, একজন তাবেয়ীর চেয়ে নবীজির বেশি নিকটের। একই রকম পার্থক্য বিদ্যমান তাবেয়ী এবং তাবে-তাবেয়ীর মধ্যে। তাবে-তাবেয়ীর চেয়ে তাবেয়ীর মর্যাদা বেশি এ কারণে যে তাবেয়ী তাবে-তাবেয়ীর চেয়ে নবীজির বেশি নিকটে। এখানে লক্ষণীয় যে, এই মর্যাদার ব্যবধানের কারণ হিসাবে মধ্যে ইবাদত-বন্দেগীকে কিন্তু বিবেচনায় আনা হচ্ছে না, বরং নবীজির সাথে সম্পর্ককেই বিবেচনায় আনা হচ্ছে। আলা হযরত আহমদ রেজা খাঁর একখানা কাসিদায় নবীপাকের সাথে সাধারণ মানুষের পার্থক্য সুন্দরভাবে ফুটে উঠেছে। তিনি বলেন- \n\nখলক সে আউলিয়া, আউলিয়া সে রাসুল\nআওর রাসুলুসে আলা হামারা নবী।\nঅর্থাৎ- “সাধারণ মানুষের চেয়ে আউলিয়ায়ে কেরাম শ্রেয়তর, আউলিয়ায়ে কেরামের চেয়ে নবীগণ শ্রেয়তর আর সব নবীদের চেয়ে শ্রেষ্ঠতর হচ্ছেন আমাদের নবী।” \n\nনবীজির নূরানী চেহারা মোবারকের ফজিলতঃ\nনবী পাক সাল্লাল্লাহু আলাইহি ওয়া সাল্লামের সংস্পর্শে এমন নেয়ামত রয়েছে যে, সাহাবায়ে কেরাম সর্বক্ষণ নবীজির পবিত্র চেহারা মোবারেকর দিতে তাঁকিয়ে থাকতেন। নবীজির পবিত্র নূরানী চেহারা মোবারকের দিকে তাকালে সাহাবীগণ খাওয়ার কথা ভুলে যেতেন। তাঁদের ক্ষুধা নিবারণ হয়ে যেতো। \n\nহযরত যাবের রাদিয়াল্লাহু আনহু হতে বর্ণিত, “তিনি রাসুলুল্লাহ সাল্লাল্লাহু আলাইহি ওয়া সাল্লাম হতে বর্ণনা করেন যে, তিনি বলেছেন, “যে জীবদ্দশায় (ঈমানের সাথে) আমাকে দেখেছে (অর্থাৎ সাহাবীগণ) তাঁকে জাহান্নামের আগুন স্পর্শ করবে না, যে জীবদ্দশায় এমন ব্যক্তিকে দেখেছে যে আমাকে জীবদ্দশায় দেখেছে (অর্থাৎ তাবেয়ীগণ) তাকেও জাহান্নামের আগুন স্পর্শ করবে না।” (তিরমিযী)\n\nবর্তমান যুগে তো নবীজির সংস্পর্শ পাওয়া সম্ভব নয়। কিন্তু বর্তমানেও যদি নবীজিকে কেউ ঘুমের ঘোরে স্বপ্নে বা জাগ্রত অবস্থায় দেখে তাহলে তার মর্যাদা বেড়ে যায় এবং তার জন্য জাহান্নামের আগুন হারাম হয়ে যায়। এই দৃষ্টান্তগুলো থেকে সহজেই অনুমান করা যায় যে প্রিয় নবী সাল্লাল্লাহু আলাইহি ওয়া সাল্লামের শান ও মান কত উর্দ্ধে। \n\nনবীজির আহলে বাইতের মর্যাদাঃ\nনবী পাক সাল্লাল্লাহু আলাইহি ওয়া সাল্লামের সবচেয়ে নিকটের মানুষ হচ্ছেন আহলে বাইত বা নবী পরিবারের সদস্যগণ। তাই আহলে বাইতের সদস্যগণের মর্যাদা সবচেয়ে বেশি। আল্লাহ তায়ালা আহলে বাইত বা নবী পরিবার সম্পর্কে পবিত্র কোরআনের সুরা আর আহযাবের ৩৩ নং আয়াতে বলেন-\nاِنَّمَا يُرِيْدُ اللهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُظْهِرَكُمْ تَطْهِيْرًا\nঅর্থাৎ- “হে নবী পরিবারের সদস্যবৃন্দ! আল্লাহ তায়ালা তো এটাই চান যে, তিনি তোমাদের থেকে সকল প্রকার অপবিত্রতা দূর করে দেবেন এবং তোমাদেরকে সম্পূর্ণরূপে পূতঃ পবিত্র রাখবেন।” \n\nআহলে বাইতকে ভালোবাসা আল্লাহ এবং আল্লাহর রাসুলের চাওয়া। এই প্রসঙ্গে কালামে পাকের সুরা আশ শুরার ২৩ নং আয়াতে ইরশাদ করেন-\nقُلْ لَّا أَسْأَلُكُمْ عَلَيْهِ أَجْرًا اِلَّا الْمَوَدَّةَ فِي الْقُرْبَي \nঅর্থাৎ- “হে প্রিয় হাবীব! আপনি বলে দিন, আমি তোমাদের নিকট আমার অবদানের বিনিময়ে কিছুই কামনা করি না। তবে আমার বংশধরদের প্রতি প্রেম ভালোবাসা অবশ্যই কামনা করি।”\n\nউপরোক্ত আয়াতে কারীমাতে আমরা দেখি যে, যিনি আমাদেরকে ইসলাম দিয়েছেন, তিনি বলছেন সেই ধর্ম প্রাপ্তির বিনিময়ে আমরা যেনো আহলে বাইতকে ভালোবাসি। আর এটা আল্লাহর হাবীব নিজে বলছেন না বরং আল্লাহ পাক তাঁকে দিয়ে বলাচ্ছেন। অর্থাৎ- আহলে বাইতের প্রতি ভালোবাসা রাখা আল্লাহরও চাওয়া।\n\nএছাড়া আহলে বাইতের মহব্বত প্রসঙ্গে অনেক হাদীস রয়েছে। যেমন একখানা হাদীসে প্রিয় নবী ইরশাদ করেন- “হে আল্লাহ! আমি হাসান ও হুসাইনকে ভালোবাসি। অতএব আপনিও তাদের ভালোবাসুন। আর যারা হাসান হুসাইনকে ভালোবাসে সে প্রেমিকদেরকেও আপনি ভালোবাসুন।” (মেশকাত শরীফ)\n\nআরেক হাদীসে আল্লাহর হাবীব সাল্লাল্লাহু আলাইহি ওয়া সাল্লাম বলেন- “আল্লাহর ভালোবাসার জন্য আমাকে ভালোবাসো আর আমার ভালোবাসার জন্য আমার আহলে বাইতকে ভালোবাসো।” (মেশকাত)\n\nঅন্য এক হাদীসে নবীজি ইরশাদ করেন-\nاِنَّمَا مَثَلُ اَهْلِ بَيْتِي فِيْكُمْ كَمَثَلِ سَفِيْنَةِ نُوْحُ مَنْ رَكَبِهَا نَجَا وَمَنْ تَخْلَفَ عَنْهَا غَرَقَ\nঅর্থাৎ- “নিশ্চয়ই আমার আহলে বাইত হযরত নূহ আলাইহিস সালামের নৌকা সদৃশ। যে ব্যক্তি আহলে বাইতের নৌকায় আরোহন করবে সে মুক্তি পাবে। আর যে ব্যক্তি আহলে বাইতের নৌকায় আরোহন থেকে বিরত থাকবে, সে ধ্বংস হয়ে যাবে।” (মেশকাত শরীফ)\n\nআহলে বাইতের মর্যাদার আরেকটি নিদর্শন হলো নবীজি হযরত ফাতেমা রাদিয়াল্লাহু আনহাকে বেহেশতের মহিলাদের সর্দার এবং ইমাম হাসান ও হুসাইন রাদিয়াল্লাহু আনহুমাকে জান্নাতের যুবকগণের সর্দার ঘোষণা করেছেন। \n\nনবীজির স্পর্শে জমিন পবিত্রঃ\nশুধু মানুষ নয়, যা কিছু নবীজির স্পর্শ পেয়েছে তাই দামী হয়ে গেছে। প্রিয় নবী সাল্লাল্লাহু আলাইহি ওয়া সাল্লাম দুনিয়াতে শুভাগমনের সাথে সাথে নবীজির পদধুলিতে জমিন পবিত্র হয়েছে। উম্মতে মোহাম্মদী জমিনের যেখানে খুশি সেখানে সিজদা দেওয়ার সুযোগ পেলো। নবীজির আগমনের পূর্বে নির্দিষ্ট জায়গা ছাড়া সিজদা দেওয়া যেতো না। এ প্রসঙ্গে বুখারী, তিরমিযী, ইবনে মাজাহ শরীফে হাদীস এসেছে- \nجُعِلَتْ لِيَ الْاَرًضُ مَسْجِدًا وَطَهُورًا فَأَيُّمَا رَجُلٍ أُمَّتِي أَدْرَكَتْهُ الصَّلَاةُ فَلْيُصَلِّ\nঅর্থাৎ- “গোটা দুনিয়াকে আমার জন্য মসজিদ করে দেওয়া হয়েছে এবং পবিত্র করে দেওয়া হয়েছে। সুতরাং, আমার উম্মতের যে কারো যেখানেই নামাজের সময় উপস্থিত হোক না কোন, নামাজ পড়ে নিতে পারবে।”\n\nনবীজির স্পর্শে মদিনা পবিত্রঃ\nএকই ভাবে নবী পাক সাল্লাল্লাহু আলাইহি ওয়া সাল্লামের পদধুলি পেয়ে অখ্যাত ইয়াসরিব হয়ে গেলো মদিনা মোনাওয়ারা। মদিনার ফজিলত বর্ণনা করে রাসুল সাল্লাল্লাহু আলাইহি ওয়া সাল্লাম বলেন-\nاَلْمَدِيْنَةُ خَيْرُ لَّهُمْ لَوْ كَانُوْا يَعْلَمُوْنَ لَا يَدَعُهَا اَحَدٌ رَغْبَةً عَنْهَا اِلَّا اَبْدَلَ اللهُ فِيْهَا مَنْ هُوَ خَيْرٌ مِّنْهُ وَلَا يَثْبُتُ اَحَدٌ عَلَي لَاوَائِهَا وَجَهِدْهَا اِلَّا كُنْتُ لَهُ شَفِيْعًا اَوْ شَهِيْدًا يَوْمَ الْقِيَمَةِ\nঅর্থাৎ- “মদিনা তাদের জন্য কল্যানকর, যদি তারা জানতো! যে আগ্রহ হারিয়ে মদিনা ত্যাগ করবে, আল্লাহ তায়ালা তার পরিবর্তে তার চেয়ে উত্তম ব্যক্তিকে মদিনাতে নিয়ে আসবেন। আর যে প্রতিকূলতা ও কষ্ট সহ্য করে মদিনাতে অবস্থান করবে, আমি কেয়ামতের দিন তার সুপারিশকারী বা স্বাক্ষী হবো।” \n\nআরেক হাদীসে বলেছেন-\nاَلْمَدِيْنَةُ حَرَمٌ مَا بَيْنَ عَيْرٍ اِلَي ثَوْرٍ- مَنْ اَحْدَثَ فِيْهَا أَوْ اَوَي مُحْدِثًا فَعَلَيْهِ لَعْنَةُ اللهِ وَالْمَلَائِكَةِ وَالنَّاسِ اَجْمَعِيْنَ- لَا يَقْبَلُ اللهُ مِنْهُ صَرْفًا وَلَا عَدْلًا\nঅর্থাৎ- “আইর এবং সউর পর্বতের মধ্যবর্তী অংশ মদিনা হারাম। যে এখানে কোন দুষ্কর্ম করবে অথবা কোন সন্ত্রাসীকে আশ্রয় দিবে তার উপর আল্লাহ তায়ালা, ফেরেশতা এবং সমস্ত মানুষের অভিশাপ। আল্লাহ তায়ালা তার ফরজ, নফল কোন ইবাদত কবুল করবেন না।” \n\nনবীজির রওজা শরীফের মর্যাদাঃ\nনবীজির ছোঁয়ায় রওজা শরীফের মাটি এতো মূল্যবান হয়েছে যে, তা আসমান-জমিন, কাবা, আরশ, কুরসি, লাওহ-কলম সহ কিছুর থেকেও দামী হয়েছে। এ প্রসঙ্গে ফতোয়া শামী ৩য় খন্ডে যিয়ারত অধ্যায়ে বলা হয়েছে-\nاِنَّ التُّرَبَةَ الَّتِي اِتَّصَلَتْ اِلَي اَعْظُمِ النَّبِيِّ صَلَّي اللهُ عَلَيْهِ وَسَلَّمْ اَفْضَلُ مِنَ الْاَرْضِ وَالسَّمَاءِ حَتَّي الْعَرْشِ الْعَظِيْمِ-\nঅর্থাৎ- “রওযা মোবারকের যে মাটি নবী করীম সাল্লাল্লাহু আলাইহি ওয়াসাল্লামের এর দেহ মোবারকের সাথে লেগে আছে, তা আসমান জমীন এমনকি আরশে আযীম হতেও উত্তম”।\n\nতব ছোঁয়া পেয়েছে যে\nহয়েছে দামী এই ধরাতে,\nতুষ্ট হয়ে খোদা তাদের\nদিবেন জান্নাত আখেরাতে।"
  },
  {
    "1": "রাহমাতাল্লিল আলামীন",
    "2": "﻿আল্লাহ পাক রাব্বুল আলামীন তাঁর হাবীব সাল্লাল্লাহু আলাইহি ওয়া সাল্লামকে সৃষ্টি করে সেই হাবীবকে এতো পরিমাণ ভালোবেসেছেন যে তিনি স্বয়ং তাঁকে বন্ধু বানিয়েছেন। তারপর সেই বন্ধুর মর্যাদাকে এতো উঁচুতে স্থান দিয়েছেন যে আল্লাহ পাকের সৃষ্টি জগতের মধ্যে তাঁর চেয়ে সম্মানিত আর কেউ নেই। হযরত সালমান ফারসি রাদিয়াল্লাহু আনহু থেকে বর্ণিত একখানা হাদীসে কুদসীতে আল্লাহ পাক বলেন- \n\n“ইবরাহিম আমাকে বন্ধু বানিয়েছে এবং আমি তার বন্ধুত্ব গ্রহণ করেছি আর আমি স্বয়ং আপনাকে বন্ধু বানিয়েছি। আর আমি দ্বিতীয় এমন কোন সৃষ্টি করিনি, যা আমার কাছে আপনার চেয়ে অধিক সম্মানিত। আর আমি পৃথিবী ও এর মধ্যে যা কিছু আছে, সব কিছু সৃষ্টি করেছি, আমার কাছে আপনার মহান মর্যাদা ও উচ্চাসনের বিষয়টি তাদের কাছে প্রকাশ করার জন্য। যদি আমি আপনাকে সৃষ্টি না করতাম তাহলে বিশ্বজগতের কোন কিছুই সৃষ্টি করতাম না।” (ইবনে আসাকির)\n\nআল্লাহ পাক শুধু নিজেই তাঁর হাবীবকে ভালোবেসে ক্ষান্ত হননি বরং সকল সৃষ্টিকে বাধ্য করেছেন নবী পাক সাল্লাল্লাহু আলাইহি ওয়া সাল্লামকে ভালোবাসতে। লক্ষ কোটি ফিরিশতা নিযুক্ত করেছেন প্রিয় নবী সাল্লাল্লাহু আলাইহি ওয়া সাল্লামের প্রতি সর্বক্ষণ দরুদ সালাম পেশ করার জন্য। সকল সৃষ্টিকে তাঁর অনুগত করে দিয়েছেন। সকল নবীদেরকে তাঁর আনুগত্য স্বীকার করতে বাধ্য করেছেন। সকল মুক্তিকামী মানুষের জন্য ইসলামের ছায়াতলে শামিল হতে তাঁর প্রতি ঈমান আনাকে বাধ্যতামূলক করেছেন। শুধু মৌখিক বিশ্বাস করাই যথেষ্ট নয় বরং তার সমস্ত অস্তিত্ব জুড়ে প্রিয় নবীর ভালোবাসাকে লালন করার নাম ঈমান। সুতরাং প্রিয় নবী সাল্লাল্লাহু আলাইহি ওয়া সাল্লামের প্রতি ভালোবাসা প্রদর্শণ ব্যতিরেকে, তাঁর প্রতি যথাযথ আদব রক্ষা করা ব্যতিরেকে মু’মিন হওয়া বা আল্লাহকে রাজি খুশি করার অন্য কোন উপায় নেই। যারা প্রিয় নবীর প্রতি অত্যধিক ভালোবাসা প্রদর্শণকে বা অত্যধিক আদব প্রদর্শণকে আল্লাহ পাকের তৌহিদের সাথে সাংঘর্ষিক মনে করে তারা মূলতঃ আল্লাহ পাকের প্রদর্শিত পথ থেকে অনেক দূরে আছে। কারণ নবীর প্রতি ঈমান এনে, নবীকে ভালোবেসে, নবীর আনুগত্য করে, নবীর প্রতি যথাযথ আদব রক্ষা করে আল্লাহকে পাওয়ার চেষ্টা করা, এটাই আল্লাহ পাকের নির্দেশিত সিরাতুল মুসতাকীম।  \n\nরাসুলকে ভালোবাসার ব্যাপারে মুসলমানদের মধ্যে বিভিন্ন রকম মতপার্থক্য দেখা যায়। এক দল বলে যে, নবীজিকে ভালোবাসার অর্থ তাঁকে পরিপূর্ণ অনুসরণ করা। তারা নবীজির অত্যধিক আলোচনা বা অত্যধিক আদব প্রদর্শণকে অপ্রয়োজনীয় মনে করে। অপর এক দল আছে যারা নবীজির প্রতি অত্যধিক মৌখিক ভালোবাসা প্রদর্শণ করে বা নবীজির আলোচনায় অত্যধিক মশগুল থাকে কিন্তু তারা নবীজির সুন্নাতের পরিপূর্ণ অনুসরণের ব্যাপারে উদাসীন। এই দুই মতের কোনটাই নবী পাক সাল্লাল্লাহু আলাইহি ওয়া সাল্লামের প্রতি প্রকৃত ভালোবাসা প্রদর্শণ নয়। নবীজির প্রতি প্রকৃত ভালোবাসার অর্থ তাঁর প্রতি সর্বোচ্চ ভালোবাসা প্রদর্শণ, সর্বোচ্চ আদব প্রদর্শণ এবং সর্বোচ্চ একাগ্রতার সাথে তাঁর সুন্নাতের অনুসরণ করা। এটা খুবই হাস্যকর ব্যাপার যে, আমি দাবী করছি আমি নবীজিকে ভালোবাসি অথচ আমি তার সুন্নাতের অনুসরণ করছি না। নবীজির সুন্নাতের অনুসরণ না করে নবীজিকে ভালোবাসার দাবী করা প্রকৃতপক্ষে তাঁর সাথে উপহাস করার শামিল। আবার নবী পাক সাল্লাল্লাহু আলাইহি ওয়া সাল্লামের সুন্নাতের অনুসরণ করে, তাঁর আল্লাহ প্রদত্ত মর্যাদাকে অস্বীকার করাও নবীজির সাথে উপহাস করার শামিল। সাধারণত আমাদের সমাজে একজন মানুষ অপর একজন মানুষকে ভালোবাসলে সে সবসময় তার গুণকীর্তনে ব্যস্ত থাকে। সমাজের অন্যান্য মানুষের কাছে তার মর্যাদাকে উপরে তুলে ধরার চেষ্টা করে। অথচ নবীজির প্রতি এ কেমন ভালোবাসা যে, আমি তার সুন্নাতের অনুসরণ করলাম কিন্তু তার আল্লাহ প্রদত্ত মর্যাদাকে খাটো করার চেষ্টা করলাম। যারা নবীজির উম্মত দাবী করে অথচ বলে যে, নবীজি আমাদের মতো দোষে গুণে সাধারণ মাটির মানুষ বা নবীজি মরে পঁচে গলে মাটির সাথে মিশে গেছেন বা নবীজি অন্যের ভালো মন্দ করবেন দূরের কথা নিজের ভালো মন্দ করারও এখতিয়ার নাই তারা কখনোই প্রকৃত মু’মিন হতে পারে না। কারণ নবীজির প্রতি ঈমান আনার অর্থ- নবীজিকে আল্লাহ প্রদত্ত সীফাত সমূহের উপরও বিশ্বাস স্থাপন করা। কেউ নবী পাকের একটি সীফাতকে অস্বীকার করলে সাথে সাথে কাফের বলে গন্য হবে। যেমন- নবীজির একটি সীফাত তিনি ‘খাতামুন নাবিয়্যিন’ বা শেষ নবী। কাদিয়ানীরা এই সীফাতটিকে অস্বীকার করার কারণে তারা সর্বসম্মতিক্রমে কাফের। একই ভাবে নবীজির অন্যান্য সকল সীফাতসমূহ থেকে যে কোন একটি সীফাত অস্বীকার করলেই কাফের হবে। \n\nআল্লাহ রাব্বুল আলামীন তাঁর প্রিয় হাবীবের ভালোবাসাকে এমন ভাবে প্রতিষ্ঠিত করেছেন যে, পবিত্র কোরআনের অনেক জায়গায় আল্লাহ পাক তাঁর প্রিয় হাবীবের আনুগত্যকে নিজের আনুগত্য বলেছেন, তাঁর প্রিয় হাবীবের নাফরমানীকে নিজের নাফরমানী বলেছেন। আর আল্লাহকে ভালবাসতে চাইলে বা আল্লাহর ভালোবাসা পেতে চাইলে তার জন্য রাসুলের আনুগত্যকে বাধ্যতামূলক করেছেন। এ প্রসঙ্গে আল্লাহ পাক পবিত্র কোরআনের সুরা আল ইমরানের ৩১ নং আয়াতে ইরশাদ করছেন-\nقُلْ اِنْ كُنْتُمْ تُحِبُّوْنَ اللهَ فَاتَّبِعُوْنِي يُحْبِبْكُمُ اللهَ وَيَغْفِرْلَكُمْ ذُنُوْبَكُمْ واللهُ غَفُوْرُ الرَّحِيْمِ\nঅর্থাৎ- “হে নবী বলুন, তোমরা যদি আল্লাহকে ভালোবাসো তবে আমার আনুগত্য করো। আর তাহলে আল্লাহ তোমাদের ভালোবাসবেন এবং তোমাদের অপরাধ ক্ষমা করে দেবেন। আল্লাহ তায়ালা অত্যন্ত ক্ষমাশীল, পরম দয়ালু।” \n\nউক্ত আয়াতে কারীমায় আল্লাহ পাক মু’মিন বান্দাদেরকে তাঁর ভালোবাসা এবং ক্ষমা পাওয়ার সুসংবাদ দিচ্ছেন একটি শর্তের বিনিময়ে আর তা হচ্ছে রাসুলের আনুগত্য করা। এখানে আনুগত্য করা অর্থ শুধু বাহ্যিক অনুসরণ নয়। রাসুল সাল্লাল্লাহু আলাইহি ওয়া সাল্লামকে সবচেয়ে বেশি ভালোবেসে, সবচেয়ে বেশি আপন মনে করে, সর্বোচ্চ আদব প্রদর্শণ করে মু’মিনের জীবনের প্রতিটি মুহুর্তে তাঁর পরিপূর্ণ অনুসরণ করাই হচ্ছে তাঁর আনুগত্য করা। পরিপূর্ণ অনুসরণ তখনই সম্ভব যখন প্রিয় নবীর ভালোবাসাকে সবকিছুর উপরে স্থান দেওয়া হবে। কারণ মানুষ যখন কাউকে ভালোবাসে তখন সে সবসময় তাই পছন্দ করতে থাকে যা তার প্রেমাস্পদের পছন্দনীয় এবং ঘৃণা করতে থাকে ওই সমস্ত বস্তুকে যা তার প্রিয়তমের দৃষ্টিতে ঘৃণ্য। \n\nনবীজির প্রতি মু’মিনের ভালোবাসার স্বরুপ কেমন হবে এই প্রসঙ্গে হাদীস শরীফে এসেছে-\n عَنْ اَنَسٍ قَالَ قَالَ رَسُوْلُ الله صَلَّي اللهُ عَلَيْهِ وَسَلَّمْ لَا يُؤْمِنُ اَحَدُكُمْ حَتّي اَكُوْنَ اَحَبَّ اِلَيْهِ مِنْ وَالِدِه وَوَلَدِه والنَّاسِ اَجْمَعِيْنَ \nঅর্থাৎ- “হযরত আনাস রাদিয়াল্লাহু আনহু বলেন, আল্লাহর রাসুল সাল্লাল্লাহু আলাইহি ওয়া সাল্লাম ইরশাদ করেছেন, তোমাদের কেউ মুমিন হতে পারবে না যতক্ষণ আমি তার কাছে তার পিতামাতা, সন্তান-সন্ততি ও সকল মানুষের চেয়ে অধিক প্রিয় না হই।” (বুখারী ও মুসলিম)\n\nঅত্র হাদীসে নবীজির প্রতি ভালোবাসার মাপকাঠি দিয়ে দেওয়া হয়েছে। এই দুনিয়াতে সাধারণত মাতাপিতা আর সন্তান সন্ততির মধ্যে যেই সম্পর্ক সেটাই সবচেয়ে ঘটিষ্ঠ সম্পর্ক। এদের মধ্যকার ভালোবাসাই সবচেয়ে গভীর ভালোবাসা। অত্র হাদীস মোতাবেক মু’মিন হওয়ার জন্য প্রিয় নবী সাল্লাল্লাহু আলাইহি ওয়া সাল্লাম কে এরচেয়েও বেশি ভালোবাসতে হবে। অন্য এক হাদীসে এসেছে নিজের জীবনের চাইতেও বেশি ভালবাসতে হবে প্রিয় নবী সাল্লাল্লাহু আলাইহি ওয়া সাল্লামকে। অর্থাৎ- সোজা কথায় একজন মানুষের পক্ষে যতটুকু ভালোবাসা সম্ভব সেই সর্বোচ্চ ভালোবাসাটুকুই দিতে হবে প্রিয় নবী সাল্লাল্লাহু আলাইহি ওয়া সাল্লামকে। তাহলেই কেবল মু’মিন হওয়ার সৌভাগ্য অর্জিত হতে পারে। এ প্রসঙ্গে সহীহ বুখারীতে আরেক খানা হাদীস এসেছে নিম্নরুপ-\nوَعَنْ عَبْدِ اللهِ بْنِ هِشَامْ قَالَ كُنَّ مَعَ النَّبِيِّ صَلّي اللهُ عَلَيْهِ وَسَلَّمْ وَهُوَ اَخَذَ بِيَدِ عُمَرِ بْنِ الْخَطَّابِ فَقَالَ لَهُ عُمَرَ يَا رَسُوْلَ اللهِ لَاَنْتَ اَحَبُّ اِلَيَّ مِنْ كُلِّ شَيْءٍ اِلَّا مِنْ نَفْسِي فَقَالَ النَّبِيُّ صَلَّي اللهُ عَلَيْهِ وَسَلَّمٍ لَا وَالَّذِيْ نَفْسِي بِيَدِهِ حَتَّي اَكُوْنَ اَحَبَّ اِلَيْكَ مِنْ نَّفْسِكَ فَقَالَ لَهُ عُمَرَ فَاِنَّهُ اَلْاَنَ واللهَ لَاَنْتَ اَحَبُّ اِلَيَّ مِنْ نَفْسِيْ فَقَالَ النَّبِيِّ صَلَّي اللهُ عَلَيْهِ وَسَلَّمْ اَلْاَنَ يَا عُمَرَ \nঅর্থাৎ- “হযরত আবদুল্লাহ ইবনে হিশাম রাদিয়াল্লাহু আনহু বলেন, আমরা রাসুলুল্লাহ সাল্লাল্লাহু আলাইহি ওয়া সাল্লামের নিকট ছিলাম। তিনি ওমর ইবনুল খাত্তাব এর হাত ধরে রেখেছিলেন। তখন ওমর বললেন, হে আল্লাহর রাসুল! নিশ্চয়ই আমার জীবন ছাড়া সবকিছু থেকে আপনি আমার নিকট বেশি প্রিয়। তখন নবীজি বললেন, না, হবে না। যার নিয়ন্ত্রণে আমার জীবন, সেই সত্তার কসম! যতক্ষণ আমি তোমার নিকট তোমার জীবন থেকেও অধিক প্রিয় না হই। তখন ওমর রাদিয়াল্লাহু আনহু বললেন, তা এখন হয়েছে। আল্লাহ তায়ালার কসম! আমার জীবনের চেয়েও আপনি আমার কাছে অধিক প্রিয়। এবার নবীজি বললেন, হে ওমর! এখন তোমার ঈমান পরিপূর্ণ হয়েছে।” (বুখারী)\n\nঅত্র হাদীসে আমরা দেখতে পাই, প্রিয় নবী সাল্লাল্লাহু আলাইহি ওয়া সাল্লাম আল্লাহর নামে শপথ করে বলছেন যে, পরিপূর্ণ মূ’মিন হতে হলে নবীজিকে নিজের জীবনের চাইতেও বেশি ভালোবাসতে হবে। আর সত্যিকার অর্থে এই রকম ভালো বাসতে পারলে, শুধু এই ভালোবাসার বিনিময়েই আল্লাহ পাক সেই বান্দাকে ক্ষমা করে দিতে পারেন। হযরত আনাস রাদিয়াল্লাহু আনহু থেকে বর্ণিত আরেক খানা হাদীসে এসেছে-\n“এক ব্যক্তি আবেদন করলেন, ইয়া রাসুলাল্লাহ! কেয়ামত কখন হবে? উত্তরে নবী পাক সাল্লাল্লাহু আলাইহি ওয়া সাল্লাম জিজ্ঞেস করলেন, কিয়ামতের জন্য তুমি কী প্রস্তুতি নিয়েছো? লোকটি আরয করলো, কেয়ামতের জন্য আমি তেমন কোন প্রস্তুতি নিতে পারিনি, তবে আমি আল্লাহ এবং তাঁর প্রিয় রাসুলকে ভালোবাসি। তখন হুজুর পাক সাল্লাল্লাহু আলাইহি ওয়া সাল্লাম এরশাদ করলেন, তুমি যাকে ভালোবাসো কিয়ামত দিবসে তুমি তার সাথেই থাকবে। হযরত আনাস রাদিয়াল্লাহু আনহু বলেন, ইসলামের আবির্ভাবের পরে আমি মুসলমানদেরকে এরুপ আর খুশি হতে দেখিনি, যে রুপ খুশি হয়েছে এ কথাটুকু শুনে।” (বুখারী ও মুসলিম)\n\nআরেক বর্ণনায় এসেছে, একবার কেউ একজন রাসুলুল্লাহ সাল্লাল্লাহু আলাইহি ওয়া সাল্লামের কাছে এসে আরজ করলেন, “হে আল্লাহর নবী! আমি আপনাকে আমার পরিবার-পরিজন ও ধন-সম্পদের চেয়েও আপনাকে বেশি ভালোবাসি। আমি আপনাকে স্মরণ করি এবং আপনার কাছে এসে আপনাকে দেখার জন্য অপেক্ষা করতে পারি না।  আমি জানি আমি ইনতিকাল করবো এবং আপনিও বেসালপ্রাপ্ত হবেন, এও জানি আপনি তখন বেহেশতে নবীদের সাথে উচ্চ মাকামে অধিষ্টিত হবেন। তখন তো জান্নাতে আপনার দেখা পাবো না।” এমতাবস্থায় আল্লাহ তায়ালা আয়াত নাযিল করলেন- \nوَمَنْ يُّطِعِ اللهَ وَالرَّسُوْلَ فَأُلَئِكَ مَعَ الَّذِيْنَ أَنْعَمَ اللهُ عَلَيْهِمْ مِّنَ النَّبِيِّيْنَ وَالصِّدِّيْقِيْنَ وَالشُّهَدَاءِ وَالصَّلِحِيْنَ وَحَسُنَ أُوْلَئِكَ رَفِيْقًا\t\nঅর্থাৎ- “এবং যে ব্যক্তি আল্লাহ ও রাসুল সাল্লাল্লাহু আলাইহি ওয়া সাল্লামের হুকুম মান্য করে, তবে সে তাঁদের সঙ্গ লাভ করবে যাদের প্রতি আল্লাহ অনুগ্রহ করেছেন। অর্থাৎ- নবীগণ, সত্যনিষ্ট বুযুর্গানে দ্বীন, শাহাদাৎ প্রাপ্ত ব্যক্তি ও সৎ কর্মপরায়ণ মানবকুল। এরা কতোই উত্তম সঙ্গী।” (সুরা নিসা- আয়াত ৬৯)\n\nউপরোক্ত হাদীসের ব্যক্তিটি সম্পর্কে কেউ কেউ বলেন যে, তিনি ছিলেন রাসুলে পাক সাল্লাল্লাহু আলাইহি ওয়া সাল্লামের প্রিয়ভাজন ক্রীতদাস হযরত সাওবান। তিনি গভীরভাবে ভালোবাসতেন রাসুল সাল্লাল্লাহু আলাইহি ওয়া সাল্লামকে। রাসুল বিরহ তার নিকট ছিলো অসহনীয়। রাসুলে পাককে দেখতে না পেলে তিনি অস্থির হয়ে পড়তেন। তখন তার চেহারা বিবর্ণ হয়ে যেতো। অবিন্যস্ত ও আলু-থালু বেশে প্রিয় নবীকে দেখার জন্য তিনি ছুটে আসতেন, তখন মনে হতো তার দু চোখে কালি জমেছে। নবীজি বলতেন, একি চেহারা হয়েছে তোমার। এমন বিবর্ণ হয়েছো কেনো? তিনি জবাব দিতেন, হে প্রাণপ্রিয় রাসুল! আমি রোগাক্রান্ত নই। কোন শারীরিক অসঙ্গতিও আমার নেই। কিন্তু আপনার রুপ সৌন্দর্য দেখা থেকে বঞ্চিত হলে আমি পেরেশান হয়ে পড়ি। তখনই পাগলের মতো ছুটে আসি আপনার দরবারে। আপনার পবিত্র দর্শন ব্যতীত আমার হৃদয় হয় অশান্ত, বিহবল। একটু আগেই আমি ভাবছিলাম আখেরাতের কথা। ভাবছিলাম, মৃত্যুর পরবর্তী জীবনে কোথায় খুঁজে পাবো আপনাকে? সেখানে তো আপনি হবেন নবী রাসুল পরিবেষ্টিত অত্যুচ্চ মাকামের অধিকারী। বেহেশতে প্রবেশ যদি আমার নসীবও হয়, তবুও আমি থাকবো অনেক নিম্নস্তরে। আর যদি বেহেশত নসীব না হয় তবে তো কোনদিন আর আপনাকে দেখতে পাবো না। তখন কী হবে আমার? তার এই কথার প্রেক্ষিতে উক্ত আয়াতখানি নাযিল হয়েছে। \n\nএকটা বিষয় মোটামুটি নিশ্চিত যে, কেউ প্রিয় নবী সাল্লাল্লাহু আলাইহি ওয়া সাল্লামকে ভালোবাসলে তার ভালোবাসা কখনো বিফলে যাবে না যদিও তার আমলে কিছু ঘাটতি থাকে। নবীজিকে ভালোবাসার পুরস্কার সে পরকালে নিশ্চয়ই পাবে। আর এই দুনিয়াতে নবীজির প্রতি যার ভালোবাসা যত গভীর তার মর্যাদা আল্লাহর দরবারে তত বেশি। নবীর ভালোবাসা মানুষের মর্যাদা বৃদ্ধির জন্য কতটা সহায়ক তা আরেকটি হাদীস থেকে খুব স্পষ্ট প্রতীয়মান হয়।\n\nএকদা হযরত আয়েশা সিদ্দিকা রাদিয়াল্লাহু আনহা নবীজিকে প্রশ্ন করলেন, আকাশের নক্ষত্রের চেয়েও বেশি আমল কার আছে। উত্তরে নবী পাক সাল্লাল্লাহু আলাইহি ওয়া সাল্লাম বলেছিলেন, আকাশের নক্ষত্রের চেয়েও বেশি আমল করেছেন হযরত ওমর ইবনে খাত্তাব রাদিয়াল্লাহু আনহু। আর ওমরের ইবাদতের চেয়েও তোমার পিতা আবুবকর রাদিয়াল্লাহু আনহুর এক রাতের ইবাদত শ্রেষ্ঠ।\n\nমুহাদ্দেসিনে কেরামের মতে এখানে যে রাতের কথা বলা হয়েছে, সেটি হলো হিজরতের রাত। যে রাতে তিনি নিবেদিত প্রাণ হয়ে আল্লাহর রাসুলকে সঙ্গ দিয়েছিলেন। এখান থেকে বুঝা গেলো যে, রাসুলের ভালোবাসায় সময় কাটানোও ইবাদত এবং সেই ইবাদত নামাজ, রোজা সহ অন্য যে কোন ইবাদতের চেয়ে শ্রেষ্ঠ। \n\nএকদিন রাসুলুল্লাহ সাল্লাল্লাহু আলাইহি ওয়া সাল্লাম হযরত আবু দারদা রাদিয়াল্লাহু আনহুকে হযরত আবুবকরের আগে আগে চলতে দেখে সতর্ক করলেন এবং বললেন, তুমি কি এমন ব্যক্তির আগে আগে চলো, যিনি ইহকার ও পরকালে তোমার চেয়ে শ্রেষ্ঠ? তিনি আরো বলেন, দুনিয়ায় এমন কোন ব্যক্তির উপর সূর্যোদয় ও সূর্যাস্ত হয়নি, যে পয়গম্বরের পর হযরত আবুবকর থেকে উত্তম ও শ্রেষ্ঠ। সুবহানাল্লাহ! হযরত আবুবকর রাদিয়াল্লাহু আনহু এতো বড় সার্টিফিকেট পেয়েছেন শুধু তাঁর নবীপ্রেমের কারণে।\n\nনবীজির প্রতি সাহাবায়ে কেরামের ভালোবাসার দৃষ্টান্তঃ\nনবীজির প্রতি সাহাবীদের ভালোবাসার কথা লিখে বা বলে বুঝানো যাবে না। এক কথায় বলা যায় যে, সাহাবায়ে কেরাম দিবা রাতি শয়নে স্বপনে শুধু নবীপ্রেমে দিওয়ানা ছিলেন। নবীপ্রেমের হাজারো দৃষ্টান্ত সাহাবায়ে কেরামের জীবনে রয়েছে। তার থেকে প্রসিদ্ধ কিছু ঘটনা তুলে ধরা হলো- \n\n১। উহুদ যুদ্ধের কথা। যুদ্ধের এক পর্যায়ে যখন কাফেররা রাসুলে পাক সাল্লাল্লাহু আলাইহি ওয়া সাল্লামকে চারিদিক থেকে ঘিরে ফেলেছিলো তখন সাহাবীরা নিজেদের জীবন বাজি রেখে রাসুলকে হেফাজত করেছিলেন। রাসুলের দিকে কোন তীর ছুটে আসলে হযরত আবু দুজানা আনসারী রাদিয়াল্লাহু আনহু নিজের শরীর দিয়ে তা প্রতিহত করেছিলেন। দুশমনদের তলোয়ারের আঘাত হযরত তালহা রাদিয়াল্লাহু আনহু নিজের হাত দ্বারা প্রতিহত করেছিলেন। \n\n২। হিজরতের রাতে নবীজি হযরত আবু বকরের দরজার সামনে এসে দাঁড়ান। কড়া নড়ে উঠার আগেই খুলে যায় দরজাটা। তিনি অবাক হয়ে জিজ্ঞেস করেন- “আবু বকর! তুমি এতো তাড়াতাড়ি দরজা খুললে কিভাবে? তুমি ঘুমাওনি?” হযরত আবু বকর জবাব দিলেন- “যেদিন আপনার মুখে হিজরতের কথা শুনেছি, সেদিন থেকেই তৈরি হয়ে আছি। রাতের ঘুমকে হারাম করে দিয়েছি, কখন আপনি আসেন সেজন্যে।”\n\n৩। মদিনায় হিজরতের সময় রাসুলে পাক সাল্লাল্লাহু আলাইহি ওয়া সাল্লাম যখন সওর পাহাড়ের গুহায় আশ্রয় নিলেন, তখন তাতে ছিলো অনেক পুরনো গর্ত, যাতে বিষাক্ত সাপ ও পোকা মাকড় থাকার সম্ভাবনা ছিলো। তাই আবু বকর রাদিয়াল্লাহু আনহু সব গর্তের মুখে কাপড় দিয়ে বন্ধ করেছিলেন। কিন্তু কাপড়ের অভাবে একটি গর্ত খোলা ছিলো। তখন আবু বকর রাদিয়াল্লাহু আনহু নিজের পা দিয়ে সেই গর্তটি বন্ধ করেছিলেন। ঘটনাক্রমে তাতে ছিলো একটি বিষাক্ত সাপ। যা বার বার তাকে দংশন করে যাচ্ছিলো। এদিকে প্রিয় নবী সাল্লাল্লাহু আলাইহি ওয়া সাল্লাম হযরতে আবু বকর রাদিয়াল্লাহু আনহুর কোলে মাথা রেখে ঘুমাচ্ছিলেন। নড়াচড়া করলে নবীজির ঘুম ভেঙ্গে যাবে সেই ভয়ে তিনি কষ্ট সহ্য করে স্থির হয়ে বসে রইলেন। \n\n৪। কুরাইশ দূত ওরওয়াহ ইবনে মাসউদ সাকাফী মুসলমান হওয়ার পূর্বে হুদাইবিয়ার সন্ধিকালে গোয়েন্দা হিসেবে সাহাবায়ে কেরামের অবস্থা সরেজমিনে পর্যবেক্ষনের জন্য মদিনায় আসেন। অতঃপর কুরাইশদের নিকট গিয়ে রাসুল সাল্লাল্লাহু আলাইহি ওয়া সাল্লামের প্রতি সাহাবায়ে কেরামের ভক্তি শ্রদ্ধ ও ভালোবাসার যে অনন্য দৃষ্টান্ত দেখেছিলেন তা তিনি এভাবে বর্ণনা করেন- \n\n“হে আমার জাতি! আল্লাহর কসম, আমি তোমাদের দূত হিসেবে রোমের সম্রাট, ইরানের শাহানশাহ, আবিসিনিয়ার নাজ্জাশির দরবারে গিয়েছি। আল্লাহর কসম কোন রাজা-বাদশাহর প্রতি তার প্রজা বা সভাসদগণকে এমন ভক্তি শ্রদ্ধা করতে দেখিনি, যেরুপ মুহাম্মদের সাহাবীগণ তাঁর প্রতি করে। আল্লাহর কসম করে বলছি তাঁদের অবস্থা হলো এই যে, যখন তিনি তাঁর মুখের থুথু ফেলেন তাঁর থুথু কারো না কারো হাতেই পড়ে। অতঃপর সেই থুথু পরম ভক্তিতে মুখে শরীরে মেখে নেয়। যখন তিনি কোন কাজের আদেশ করেন, তখন তারা কার আগে কে করবে তা নিয়ে হুড়োহুড়ি করতে থাকে। যখন তিনি ওজু করেন তখন তাঁর ওজুতে ব্যবহৃত অবশিষ্ট পানিটুকু নিয়ে কাড়াকাড়ি করতে আরম্ভ করে, আর যখন তিনি কথা বলেন তখন তাঁরা চুপ করে থাকে। তাকে এতই সম্মান করে যে, তাঁর প্রতি পূর্ণ দৃষ্টিতে তাকাতেও কেউ সাহস করে না।” (বুখারী শরীফ)\n\n৬। উহুদ যুদ্ধে মুসলিমগণ যখন বিপর্যয়ের সম্মুখীন, তখন এক আনসারী মহিলা যুদ্ধে জড়িত লোকজনের কাছে ব্যাকুল হৃদয়ে জানতে চাইলেন, প্রিয়নবী সাল্লাল্লাহু আলাইহি ওয়া সাল্লাম কেমন আছেন? এক ব্যক্তি বললো, তোমার পিতা শহীদ হয়ে গেছেন। মহিলা শুধু ‘ইন্নালিল্লাহি ওয়া ইন্না ইলাইহি রাজিউন’ পড়ে অসহ্য অস্থিরতায় আবারো জানতে চাইলেন, প্রিয় নবীজি কেমন আছেন? প্রিয় নবীর ভালোবাসার কাছে যেন আপনি পিতার শাহাদাতের সংবাদও ম্লান হয়ে গেছে। এর পর এক এক করে তার স্বামী, ভাই ও পুত্রের শাহাদাতের সংবাদ জানানো হলো তাকে। কিন্তু তিনি শুধু ‘ইন্নালিল্লাহি ওয়া ইন্না লিল্লাহি রাজিউন’ উচ্চারণ করে বারবার মানুষের কাছে শুরু প্রিয়নবীর কথাই জিজ্ঞেস করছিলেন। এক সময় তিনি শুনতে পেলেন যে, নবীজি ভালো আছেন। কিন্তু তার ব্যাকুল হৃদয় তাতেও শান্ত হলো না। এরপর নবীজিকে স্বচক্ষে দেখেই কেবল শান্ত হলেন।\n\n৭। এক সাহাবী একদা তার বাগানে গাছ গাছালির দেখাশুনা করছিলেন। এমন সময় তিনি নবীজির ইন্তেকালের সংবাদ জানতে পারলেন। হৃদয়ের কোমল বৃত্তে তিনি আচমকা প্রচন্ড আঘাত পেলেন। দুঃখে শোকে আর মহব্বতের আতিশয্যে আল্লাহর কাছে প্রার্থনা করে বসলেন, হে আল্লাহ! আমার দৃষ্টিশক্তি রহিত করে দাও। প্রিয় নবী সাল্লাল্লাহু আলাইহি ওয়া সাল্লামের পরে আমি এই চোখ দিয়ে আর কিছুই দেখতে চাই না। অন্তরের অন্তঃস্থল থেকে উৎসারিত এই প্রার্থনা বৃথা গেলা না। সত্যি সত্যিই তার দৃষ্টি শক্তি রহিত করে দেয়া হলো। মানুষের প্রতি কি মানুষের ভালোবাসা এমনও হতে পারে যে সেই ভালোবাসার কাছে নিজের দৃষ্টিশক্তির মহব্বতও হার মানে?\n\n৮। কিশোর সাহাবী হযরত যায়েদ বিন হারেসা রাদিয়াল্লাহু আনহু মুসলমানদের হাতে বন্দী হয়ে গোলাম রূপে আসার পর তার পিতা কেঁদে কেঁদে তাকে খুঁজে ফিরছিলো। এক সময় সন্ধান পেয়ে তার পিতা ও চাচা মদিনায় গিয়ে রাসুলে পাক সাল্লাল্লাহু আলাইহি ওয়া সাল্লামের দরবারে হাজির হলো। তারা বিনীত সুরে আরজ করলো, হে হাশেম বংশধর! আপনি হারামের অধিবাসী এবং আল্লাহর ঘরের প্রতিবেশি। আপনি বন্দী মুক্ত করেন, ক্ষুধার্তদের আহার দান করেন, আমাদের প্রতি করুনা করুন। মুক্তিপন নিয়ে আমাদের পুত্রকে মুক্ত করে দেন। \n\nরাসুলে পাক সাল্লাল্লাহু আলাইহি ওয়া সাল্লাম যায়েদের পিতাকে বললেন, আপনি ওকে জিজ্ঞেস করুন, ও যদি যেতে চায় তাহলে আপনারা ওকে নিয়ে যান। মুক্তিপণের কোন প্রয়োজন নেই। আর যদি না যেতে চায় তাহলে আমরা ওর ওপর কোন চাপ প্রয়োগ করতে পারবো না। এরপর যায়েদ রাদিয়াল্লাহু আনহু উপস্থিত হলে রাসুল সাল্লাল্লাহু আলাইহি ওয়া সাল্লাম আগন্তুক দুই জনের দিকে ইশারা করে তাকে জিজ্ঞেস করলেন, তুমি এদের চেন? যায়েদ বললেন, হ্যা, ইনি আমার পিতা আর ইনি আমার চাচা। রাসুল সাল্লাল্লাহু আলাইহি ওয়া সাল্লাম বললেন, আমার পরিচয়ও তোমার জানা আছে। সুতরাং এখন  তোমার ইচ্ছে হলে তুমি আমার সাথে থাকতে পারো, আর ইচ্ছে হলে তাদের সাথেও যেতে পারো। বালক যায়েদ জবাব দিলেন আমি আপনার পরিবর্তে আর কাকেই বা পছন্দ করতে পারি? আপনিই তো আমার বাবা চাচার মতো। বালক যায়েদের এ জবাব শুনে পিতা ও চাচা আবেগ বিহবল কন্ঠে বলে উঠলেন, যায়েদ! তুমি আযাদীর উপর গোলামীকে প্রাধান্য দিচ্ছো?\n\nহযরত যায়েদ রাদিয়াল্লাহু আনহু বললেন, আমি নবীজির মাঝে এমন সৌন্দর্য দেখেছি, যার বিপরীতে কোন কিছুই পছন্দ করতে পারি না। একথা শুনে নবীজি তাকে তার কোলে টেনে নিলেন আর বললেন, একে আমি আমার পুত্র বানিয়ে নিলাম। এক কিশোর সাহাবীরও কি গভীর ভালোবাসা ছিল নবীর প্রতি। পিতা-মাতা, ভাই-বোন ও আত্নীয়-স্বজনের ভালোবাসাও সেখানে ম্লান হয়ে যায়। \n\n৯। ইসলাম কবুল করার সময় হযরত আবুবকর রাদিয়াল্লাহু আনহুর কাছে প্রায় ৪০ হাজার স্বর্ণমুদ্রা জমা ছিলো এবং তিনি সমকালীন বিত্তবান ব্যবসায়ীদের মধ্যে অন্যতম ছিলেন। ইসলাম গ্রহণ করার পর সঞ্চয়কৃত সমুদয় অর্থ ইসলামের কল্যাণে তিনি রাসুলে পাক সাল্লাল্লাহু আলাইহি ওয়া সাল্লামের কাছে প্রদান করেন। তাবুকের যুদ্ধে প্রচুর অর্থের প্রয়োজন হলে যেখানে অন্য সাহাবীরা মোটা অঙ্ক দান করলেন, সেখানে হযরত আবু বকর রাদিয়াল্লাহু আনহুর কাছে দান করার তেমন কিছুই ছিলো না। তাই তিনি ব্যাকুল চিত্তে ঘরে গিয়ে প্রয়োজনীয় আসবাব, কাপড় চোপড় থেকে শুরু করে চুলার ছাই পর্যন্ত রাসুলের দরবারে নিয়ে আসেন। রাসুলে পাক সাল্লাল্লাহু আলাইহি ওয়া সাল্লাম হযরত আবুবকরের এই ত্যাগ দেখে তাকে প্রশ্ন করলেন, তুমি তোমার পরিবার-পরিজনের জন্য কী রেখে এসেছো? তদুত্তরে তিনি বলেছিলেন, আল্লাহ ও তাঁর রাসুল সাল্লাল্লাহু আলাইহি ওয়া সাল্লামকে।  \nভালোবাসলে শুধু তোমায়\nপূর্ণ মুমিন হবে সে জন,\nভালোবাসা পাবে প্রভুর\nক্ষমা পাবে সেই অভাজন।﻿আল্লাহ তায়ালা তাঁর প্রিয় হাবীবকে সকল জগতসমূহের জন্য রহমত করে পাঠিয়েছেন। তিনি শুধু মানুষের জন্য রহমত নন বরং তিনি সকল সৃষ্টির জন্য রহমত। পবিত্র কালামে পাকে সুরা আম্বিয়ার ১০৭ নম্বর আয়াতে আল্লাহ পাক ইরশাদ করেন-\n وَمَا اَرْسَلْنكَ اِلاَّ رَحْمَةَ لِّلْعلَمِيْنَ\nঅর্থাৎ- “আমি আপনাকে বিশ্ব-জগতের জন্য রহমত হিসেবে প্রেরণ করেছি।”\n\nআল্লাহ পাক নিজের ব্যাপারে বলেছেন رَبُّ الْعلَمِيْنَ আর তাঁর প্রিয় হাবীবের ব্যাপারে বলেছেন رَحْمَةَ لِّلْعلَمِيْنَ\nঅর্থাৎ আল্লাহ পাকের রবুবিয়াতের সীমানা যতটুকু তাঁর প্রিয় হাবীবের রহমতের সীমানা ততটুকু। আল্লাহ পাকের গোটা সৃষ্টিজগতের মধ্যে যা কিছুর অস্তিত্ব রয়েছে সমস্ত সৃষ্টির রব হলেন আল্লাহ আর সমস্ত সৃষ্টির জন্য রহমত হলেন প্রিয় নবী সাল্লাল্লাহু আলাইহি ওয়া সাল্লাম। ‘আলামীন’ শব্দটি ‘আলম’ শব্দের বহুবচন। সৃষ্টির বিভিন্ন শ্রেণীর সমষ্টিকে আলম বলা হয়। ক্ষেত্র বিশেষে এর কোন একটি শ্রেণীকেও আলম বলা হয়। সুতরাং সমগ্র মানব জাতি একটি আলম আবার প্রত্যেক যুগের মানুষই হলো ঐ যুগের জন্য আলম। জিন সম্প্রদায়ও একটি সতন্ত্র আলম, অনুরুপভাবে সর্ব প্রকার সৃষ্টিই এক একটি আলম। অতএব رَحْمَةَ لِّلْعلَمِيْنَ অর্থ হচ্ছে ইহজগত এবং পরজগতের প্রত্যেক যুগের প্রত্যেক সৃষ্টির জন্য নবী করীম সাল্লাল্লাহু আলাইহি ওয়া সাল্লাম রহমত। এখানে একটি বিষয় লক্ষণীয়, নবী পাক সাল্লাল্লাহু আলাইহি ওয়া সাল্লাম যদি শুধুমাত্র মানুষের হেদায়েতের জন্য এসে থাকেন তাহলে সেই দায়িত্ব পালনের জন্য সমস্ত সৃষ্টিজগতসমূহের জন্য রহমত হওয়া আবশ্যক নয়। যেমন অন্যান্য নবীগণ শুধু মানুষের হেদায়েতের জন্য এসেছেন এবং একেক জন একেকটা এলাকার জন্য এসেছেন কিন্তু তারা কেউ “রাহমাতাল্লিল আলামীন” নন। তাঁরা শুধু আল্লাহর নবী কিন্তু আমাদের প্রিয় নবী শুধু আল্লাহর নবীই নন বরং তারচেয়ে অনেক বেশি কিছু। উক্ত رَحْمَةَ لِّلْعلَمِيْنَ দ্বারা সেদিকেই ইঙ্গিত করছে। এটি প্রিয় হাবীবের প্রতি আল্লাহ পাকের দেওয়া এক বিশেষ মর্যাদা যা অন্য কাউকে দেয়া হয়নি। এমন আরো অনেক উদাহরণ রয়েছে, যেমন- আল্লাহ পাক অন্যান্য নবী রাসুলদেরকে বিভিন্ন অলৌকিক ক্ষমতা দান করেছেন তাঁদের নবুওয়াতের দায়িত্ব পালনের জন্য যতটুকু প্রয়োজন ততটুকু। কিন্তু প্রিয় হাবীবকে এমন অসংখ্য মর্যাদা দান করেছেন যা অন্য কোন নবী রাসুলকে দান করেননি। আর এ সবই নবীজির প্রতি আল্লাহ পাকের ভালোবাসার নিদর্শণ। তাইতো নবীজির আরেক নাম হাবীবুল্লাহ। কোন কবি বলেন- \n\nখোদা কি রেজা চাহতে হ্যা দোআলম\nখোদা চাহতা হ্যায় রেজায়ে মোহাম্মদ\n\nএই প্রসঙ্গে হাদীসে কুদসীতে আল্লাহ পাক বলেন-\nكُلُّهُمْ يَطْلُبُوْنَ رِضَايَ وَاَنَا اَطْلُبُ رِضَاكَ يَا مُحَمَّدُ يَا رَسُوْلَ الله\nঅর্থাৎ- “সবাই আমার সন্তুষ্টি কামনা করে আর আমি আল্লাহ কামনা করি আপনার সন্তুষ্টি হে আমার হাবীব।”\n\nপ্রিয় নবী সাল্লাল্লাহু আলাইহি ওয়া সাল্লাম প্রথমতঃ আমভাবে সকল সৃষ্টির জন্য রহমত এভাবে যে, নবীজির অস্তিত্বের উসিলায় সকল সৃষ্টি অস্তিত্ব পেয়েছে। কেননা নবীজিকে সৃষ্টি না করলে আল্লাহ পাক কিছুই সৃষ্টি করতেন না। তাছাড়া প্রিয় নবী সাল্লাল্লাহু আলাইহি ওয়া সাল্লাম আলাদা আলাদা ভাবে একেক সৃষ্টির জন্য একেক ভাবে রহমত। মানুষের জন্য রহমত এজন্য যে তিনি মানুষকে পথপ্রদর্শণ করে অন্ধকার থেকে আলোর পথে নিয়ে এসেছেন, অজ্ঞতা থেকে জ্ঞানের পথে নিয়ে এসেছেন, কুফর থেকে তৌহিদের পথে নিয়ে এসেছেন, জাহান্নামের কঠিন আজাব থেকে রক্ষা করে জান্নাতের চির শান্তির পথে নিয়ে এসেছেন। মানুষের মধ্যে যারা নবীজি সাল্লাল্লাহু আলাইহি ওয়া সাল্লামের ডাকে সাড়া দেয়নি তারা নিজেরাই নিজেদের প্রতি জুলুম করেছে। নবীজির রহমত বন্টনে কোন পক্ষপাতিত্ব নেই কিন্তু যারা সেই রহমত গ্রহণে অস্বীকৃতি জানায় সেটার দায় দায়িত্ব তাদের নিজেদের। তবে নবীজি তাদের জন্যও রহমত ভিন্ন দৃষ্টিকোণ থেকে।\n\nহযরত ইবনে আব্বাস রাদিয়াল্লাহু আনহু বলেছেন, “বিশ্বাসী-অবিশ্বাসী নির্বিশেষে সকল পৃথিবী বাসীদের জন্য রসুল সাল্লাল্লাহু আলাইহি ওয়া সাল্লাম রহমত। তাই পৃথিবীতে পূর্ববর্তী জমানার মতো সর্বগ্রাসী কোন আযাব আসে না। সম্পূর্নরুপে নিশ্চিহ হয়ে যায় না কোন জনপদ, বিকৃত হয়ে যায় না কারো আকৃতি।” \n\nহযরত আবু হুরাইরা রাদিয়াল্লাহু আনহু হতে বর্ণিত আছে যে, রাসুলুল্লাহ সাল্লাল্লাহু আলাইহি ওয়া সাল্লামকে বলা হয় “হে আল্লাহর রাসুল সাল্লাল্লাহু আলাইহি ওয়া সাল্লাম! আপনি মুশরিকদের উপর বদ দুআ করুন।” তিনি উত্তরে বলেন- “আমি লা’নতকারীরুপে প্রেরিত হই নাই, বরং রহমত রুপে প্রেরিত হয়েছি।”\n\nএখন প্রশ্ন আসতে পারে যে তিনি তো কাফেরদের বিরুদ্ধে যুদ্ধ করেছেন, তাহলে তিনি কিভাবে রহমত হলেন। এ প্রসঙ্গে একখানা হাদীসে রাসুলুল্লাহ সাল্লাল্লাহু আলাইহি ওয়া সাল্লাম ইরশাদ করেন-\nاَنَا رَحْمَةٌ مُهْدَاةٌ بِرَفْعِ قَوْمٍ وَخَفْضِ اخَرِيْنَ\nঅর্থাৎ- “আমি আল্লাহর প্রেরিত রহমত, যাতে এক সম্প্রদায়কে গৌরবের উচ্চাসনে আসীন করি এবং অপর সম্প্রদায়কে অধঃপতিত করে দেই।” (ইবনে কাসীর)\n\nএ থেকে বুঝা গেল যে, কুফর ও শিরককে নিশ্চিহ করার জন্য কাফেরদেরকে হীনবল করা এবং তাদের মোকাবেলায় জিহাদ করাও রহমত। কেননা কুফর ও শিরককে সম্পূর্ণভাবে নিশ্চিহ না করলে সকল মানুষকে ঈমান ও সৎকর্মের অনুসারী করা যাবে না।\n\nতাছাড়া প্রিয় নবী সাল্লাল্লাহু আলাইহি ওয়া সাল্লামকে আল্লাহ পাক বিশেষ করে মু’মিনদের জন্য মহা অনুগ্রহ বলেছেন। এ প্রসঙ্গে কুরআনুল কারীমের আল ইমরানের ১৬৪ নং আয়াতে-\nلَقَدْ مَنَّ اللهَ عَليَ الْمُؤمِنِيْنَ اِذْ بَعَثَ فِيْهِمْ رَسُوْلاً مِّنْ اَنْفُسِهِمْ يَتْلُوْا عَلَيْهِمْ اَيَتُهُ وَيُزَكِّهِمْ وَيُعَلِّمُهُمُ الْكِتَبَ وَالْحِكْمَةَ وَاِنْ كَانُوْا مِنْ قَبْلُ لَفِي ضَلَلٍ مُبِيْنَ\nঅর্থাৎ- “নিশ্চয় আল্লাহ তায়ালা মু’মিনদের প্রতি মহা অনুগ্রহ করেছেন যখন তিনি তাদের জন্য তাদেরই মধ্য হতে একজন রাসুল প্রেরণ করেছেন। যিনি তাদের নিকট তাঁর আয়াতসমূহ তিলাওয়াত করে শুনাবেন, তাদেরকে পবিত্র করবেন এবং তাদেরকে কিতাব ও হিকমত শিক্ষা দিবেন। অথচ ইতিপূর্বে তারা ছিল সুস্পষ্ট পথভ্রষ্টতায় নিমজ্জিত।”\n\nঅত্র আয়াতে আল্লাহ তায়ালা রাসুলকে মহা অনুগ্রহ বলছেন এই জন্য যে, তিনি রাসুলকে তাদের মধ্যে প্রেরণ করে তাদেরকে গোমরাহী থেকে মুক্তি দিয়েছেন। হুজুর সাল্লাল্লাহু আলাইহি ওয়া সাল্লামের বদৌলতে তাদেরকে দৃষ্টিশক্তি দান করে মুর্খতা থেকে বের করেছেন এবং তাঁরই মাধ্যমে সরল সঠিক পথের দিশা দান করেছেন এবং তাঁরই মাধ্যমে অসংখ্য নিয়ামাত দান করেছেন। \n\nনবী করীম সাল্লাল্লাহু আলাইহি ওয়া সাল্লাম সৃষ্টিগত এবং বৈশিষ্ট্যগত দিক দিয়ে যেমন জগতসমূহের জন্য রহমত, তেমনি তাঁর অন্তরও দয়ায় পরিপূর্ণ। কোরআনুল কারীমের সুরা তাওবার ১২৮ নং আয়াতে আল্লাহ পাক তাঁর প্রিয় হাবীবকে ‘রাউফুর রাহীম’ বলেছেন-\nلَقَدْ جَاءَكُمْ رَسُوْلٌ مِّنْ اَنْفُسِكُمْ عَزِيْزٌ عَلَيْهِ مَا عَنِتُّمْ حَرِيْصٌ عَلَيْكُمْ بِالْمُوْمِنِيْنَ رَءُوْفٌ رَّحِيْمٌ\nঅর্থাৎ- “নিশ্চয় তোমাদের নিকট তাশরীফ আনয়ন করেছেন তোমাদের মধ্য থেকে ঐ রাসুল, যার নিকট তোমাদের কষ্টে পড়া কষ্টদায়ক, তোমাদের কল্যান অতিমাত্রায় কামনাকারী, মুসলমানদের উপর পূর্ণ দয়াদ্র, দয়ালু।” \n\nরাসুলকে আল্লাহ আয়ালা এত দয়া, করুনা দিয়ে বিশ্ববাসীর জন্য পাঠিয়েছেন যে মানুষের দুঃখকষ্ট তিনি সহ্য করতে পারেন না। দুনিয়া ও আখিরাতে মানুষ ক্ষতিগ্রস্থ হবে তা তিনি কিছুতেই চান না। তাইতো তিনি মানুষকে হেদায়েতের পথে ডেকেছেন যাতে তারা সঠিক পথে এসে দুনিয়া ও আখিরাতের ক্ষতি থেকে নিস্কৃতি পায় এবং পরকালীন চিরশান্তির স্থল জান্নাতে প্রবেশ করতে পারে। এই জন্যেই তিনি রাউফুর রাহীম। \n\nরহমত হয়ে এলে তুমি\nমানব দানব সবার লাগি,\nবঞ্চিত কেউ হবে নাকো\nযে হয় তব অনুরাগী।"
  },
  {
    "1": "যিকরে মোস্তফা সাল্লাল্লাহু আলাইহি ওয়া সাল্লাম",
    "2": "﻿যিকরে মোস্তফা সাল্লাল্লাহু আলাইহি ওয়া সাল্লাম অর্থ নবীর স্মরণ বা আলোচনা। নবী পাকের অতুলনীয় বৈশিষ্ট্যসমূহের মধ্যে একটি বৈশিষ্ট্য হচ্ছে, আল্লাহ পাক নবীজির জিকির বা আলোচনাকে এমনভাবে বুলন্দ করে দিয়েছেন যে, পৃথিবী যতদিন থাকবে নবীজির যিকির বা আলোচনা ততোদিন থাকবে। এমনকি পৃথিবী যখন ধ্বংস হয়ে যাবে, আল্লাহর নাম বলার কেউ থাকবে না তখনও নবীর নাম থাকবে। কারণ নবীর উপর দরুদ পড়েন স্বয়ং আল্লাহ। আর আল্লাহ তো তখনও থাকবেন যখন কেউ থাকবে না। নবী পাক সাল্লাল্লাহু আলাইহি ওয়া সাল্লামের জিকির বা আলোচনা সুপ্রতিষ্ঠিত করার ব্যাপারে আল্লাহ পাক পবিত্র কালামে হাকীমের সুরা ইনশিরাহ এর ৪ নং আয়াতে ইরশাদ করেন-\nوَرَفَعْنَا لَكَ ذِكْرَكْ\nঅর্থাৎ- “আপনার যিকিরকে আমি সমুন্নত করেছি।”\n\nএই আয়াতের ব্যাখ্যায় তাফসীরে রুহুল মাআনীতে একখানা হাদীস বর্ণনা করা হয়েছে। উক্ত হাদীসে কুদসীতে আল্লাহ পাক বলেন-\nاِذَا ذُكِرْتُ ذُكِرْتَ مَعِيْ\nঅর্থাৎ- “আমি আল্লাহর নামের যখন আলোচনা হবে হে হাবীব তখন আপনার নামেরও আলোচনা হবে।” তাই ঈমানকেও নির্ভরশীল করেছি আমার নামের সঙ্গে আপনার নাম উচ্চারণের বিধান দিয়ে। অর্থাৎ লা ইলাহা ইল্লাল্লাহ বলার সাথে সাথে মুহাম্মাদুর রাসুলুল্লাহ না বললে ইমান শুদ্ধ হবে না। শুধু তাই নয়, আপনার জিকিরকে আমার জিকির এবং আপনার আনুগত্যকে আমার আনুগত্য নির্ধারণ করেছি। সুতরাং কেউ যদি আপনার জিকির করে তবে সে আমারই জিকির করবে। কেউ যদি আপনার আনুগত্য করে, তবে সে আমারই আনুগত্য করবে। বান্দার জন্য আপনার এত্তেবাকে আমার মহব্বত প্রাপ্তির পূর্বশর্ত করে দিয়েছি। \n\nতাফসীরে মাযহারী প্রণেতা আল্লামা সানাউল্লাহ পানিপথী (রঃ) বলেন- “ফেরেশতাজগতে ফেরেশতারা যখন আল্লাহর নামের জিকির করেন, তখন রাসুল সাল্লাল্লাহু আলাইহি ওয়া সাল্লামের নামেরও জিকির করেন।” শুধু তাই নয় আরশে আযিমে, লাওহে মাহফুজে এবং উর্দ্ধজগতের সর্বত্র আল্লাহর নামের সাথে তাঁর প্রিয় হাবিবের নামও যুক্ত রয়েছে। তাছাড়া আল্লাহ পাক কালেমায়, আজানে, ইকামাতে, নামাজে, খুতবায় তাঁর প্রেমাস্পদের নামের স্মরণের ব্যবস্থা করে দিয়েছেন। এই আমলগুলোতে নবীর নামের স্মরণ বাধ্যতামূলক করা হয়েছে। কেউ চাইলেও এর থেকে বিরত থাকতে পারবে না। কারণ নবীর নামের স্মরণ ব্যতিরেকে আজান, ইকামত, নামাজ কিছুই হবে না। তাছাড়া নবীজির আশেকগণ তো সদা সর্বদা নবীজির জিকির তথা নবীজির মহান শান ও মানের আলোচনা করতেই থাকেন। আর যারা বিদ্বেশ বশতঃ নবীর নামের স্মরণ থেকে বিরত থাকতে চায় তাদের দ্বারাও আল্লাহ পাক নবীর স্মরণ করান এই বাধ্যতামূলক আমলগুলোর দ্বারা। এই দুনিয়াতে এমন কোন খুতবা দানকারী নেই, এমন কোন মুয়াজ্জীন নেই, এমন কোন নামাজ আদায়কারী নেই যে আশহাদু আল্লা ইলাহা ইল্লাল্লাহু এর সঙ্গে আশহাদু আন্না মুহাম্মাদুর রাসুলুল্লাহ পাঠ করে না। \n\nহযরত হাসসান বিন সাবেত রাদিয়াল্লাহু আনহুর একখানা কবিতায় এই আয়াতের ব্যাখ্যা খুব সুন্দরভাবে ফুটে উঠেছে।\n اَغَرَّ عَلَيْهِ لِلنُّبُوَّةِ خَاتِمِ ٭مِنَ اللهِ نُوْرٌ يَلُوْحُ وَيَشْهَدُ\nوَضَمَّ الْاِلهُ اِسْمَ النَّبِيِّ اِلي اِسْمِهِ ٭ اِذَا قَالَ فِي الْخَمْسِ الْمُؤَذِّنِ اَشْهَدُ\nوَشَقَّ لَهُ مِنْ اِسْمِهِ لِيَجْلَه ٭ فَذُو الْعَرْشِ مَحْمُوْدُ وَهذَا مُحَمَّدُ\n অর্থাৎ- “আল্লাহ তা’আলা মুহরে নবুওয়াতকে নিজের নিকটের একটি নূর বানিয়ে তাঁর উপর চমকিত করেছেন, যা তাঁর রিসালাতের সাক্ষ্য দেয়। আল্লাহ তায়ালা নবী সাল্লাল্লাহু আলাইহি ওয়া সাল্লামের নামকে নিজের নামের সাথে মিলিয়ে দিয়েছেন, যখন মুআযযিন পাঁচবার (পাঁচ ওয়াক্ত নামাজের মধ্যে) ‘আশহাদু’ বলে। আর আল্লাহর নবী সাল্লাল্লাহু আলাইহি ওয়া সাল্লামের নামকে স্বীয় নাম হতে বের করেছেন, সুতরাং আরশের মালিক (আল্লাহ) হলেন মাহমুদ এবং ইনি (নবী পাক) হলেন মুহাম্মদ সাল্লাল্লাহু আলাইহি ওয়া সাল্লাম।”\n\nনবী করীম সাল্লাল্লাহু আলাইহি ওয়া সাল্লামের নাম মোবারক আরশের উপর, প্রতিটি আকাশের উপর, জান্নাতের প্রতিটি জায়গায়, এমনকি হুরগণের কাঁধে কাঁধে পর্যন্ত লিপিবদ্ধ রয়েছে। জান্নাতে এমন কোন বৃক্ষ নেই যার পাতায় পাতায় ‘লা ইলাহা ইল্লাল্লাহু মুহাম্মাদুর রাসুলুল্লাহ’ লিপিবদ্ধ নেই।\n\nবাযযার (রঃ) হযরত ইবনে ওমর রাদিয়াল্লাহু আনহু থেকে বর্ণনা করেছেন- তিনি বলেন, হুজুর আকরাম সাল্লাল্লাহু আলাইহি ওয়া সাল্লাম ইরশাদ করেছেন, আমাকে যখন আকাশে নিয়ে আসা হলো, তখন প্রত্যেক আকাশে আমার নাম লিপিবদ্ধ দেখলাম। (মাদারেজুন নবুওয়াত)\n\nজিকরে মোস্তফার আরেকটি উল্লেখযোগ্য দিক হচ্ছে নবীজির প্রতি দরুদ ও সালাম। এ প্রসঙ্গে আল্লাহ তায়ালা পবিত্র কালামে পাকে সুরা আহযাবের ৫৬ নং আয়াতে ইরশাদ করছেন-\nاِنَّ اللهَ وَمَلَائِكَتَهُ يُصَلُّوْنَ عَلَي النَّبِيِّ- يَأَيُّهَا الَّذِيْنَ اَمَنُوْا صَلُّوْا عَلَيْهِ وَسَلِّمُوْا تَسْلِيْمَا\nঅর্থাৎ-“ নিশ্চয় আল্লাহ এবং তাঁর ফিরিশতারা নবীর উপর দরুদ পড়েন। হে মু’মিনগণ! তোমরাও নবীর উপর দরুদ পড় এবং তাঁকে যথাযথভাবে সালাম দাও।”\n\nউক্ত আয়াতে কারীমার দ্বারা বুঝা যায় যে, যেহেতু আল্লাহ পাক মু’মিনগণকে দরুদ ও সালাম প্রদান করতে আদেশ করেছেন, তাই জীবনে অন্ততঃপক্ষে একবার নবীজি সাল্লাল্লাহু আলাইহি ওয়া সাল্লামের উপর দরুদ ও সালাম প্রেরণ করা ফরজ। আর বেশি কত পড়বে তার কোন সীমা পরিসীমা নেই। একজন ব্যক্তি তার জীবনে যত বেশি ইচ্ছা নবীর উপর দরুদ পাঠ করতে পারবে। এখান থেকে স্পষ্ট প্রতীয়মান হয় যে এই দুনিয়াতে সবচেয়ে দামী আমল হচ্ছে নবীজি সাল্লাল্লাহু আলাইহি ওয়া সাল্লামের উপর দরুদ পাঠ করা। কারণ এই আমলটিতে মানুষের পাশাপাশি ফিরিশতারাও অংশ গ্রহণ করছে আর সেই সাথে স্বয়ং আল্লাহ এই আমলটি করছেন। সুতরাং এরচেয়ে দামী আমল আর হতে পারে না। \nআল্লাহ পাকের যত ইবাদত আছে সব ইবাদতের জন্য একটি নির্দিষ্ট সময় রয়েছে।  যেমন- \n১। নামাজ দৈনিক পাঁচ ওয়াক্ত। \n২। রোজা বছরে ১ মাস।\n৩। হজ জীবনে একবার।\n৪। যাকাত বছরে একবার।\n৫। কোরবানী বছরে একবার।\n\nকিন্তু নবীর শানে দরুদ ও সালাম পাঠ করার কোন নির্দিষ্ট সময়সীমা নেই। দিনে রাতে ২৪ ঘন্টা যখন খুশি তখন নবীজির শানে দরুদ ও সালাম পাঠ করেন। আল্লাহ পাক সবসময় নবীর উপর দরুদ পাঠ করছেন, ফিরিশতারা সবসময় নবীর উপর দরুদ শরীফ পাঠ করছেন। তাই আল্লাহ পাক তার হাবীবের উপর দরুদ পাঠ করার জন্য বান্দাকে কোন সময়সীমা বেধে দেন নাই। \n\nতিরমিজি শরীফে একখানা হাদীস রয়েছে নিম্নরুপ-\n عَنْ اُبَيِّ بْنِ كَعَبِ رَضِيَ اللهُ عَنْهُ قَالَ قُلْتُ يَارَسُوْلَ اللهِ اِنِّي اَكْثَرُ الصَّلاَةَ عَلَيْكَ فَكَمْ اَجْعَلُ لَكَ مِنْ صَلاَتِي- فَقَالَ مَا شِئْتَ- قَالَ قُلْتُ الرُّبُعَ- قَالَ مَا شِئْتَ فَاِنْ زِدْتَ فَهُوَ خَيْرُ لَّكَ- قُلْتُ النِّصْفَ- قَالَ مَا شِئْتَ فَاِنْ زِدْتَ فَهُوَ خَيْرُ لَّكَ- قَالَ قُلْتُ فَالثُّلُثَيْنِ- قَالَ مَا شِئْتَ فَاِنْ زِدْتَ فَهُوَ خَيْرُ لَّكَ- قُلْتُ أَجْعَلْ لَكَ صَلاَتِي كُلَّهَا- قَالَ اِذَا تُكْفَي هَمَّكَ وَيُغْفَرُ لَكَ ذَنْبُكَ\n অর্থাৎ- “হযরত উবাই ইবনে কা’ব রাদিয়াল্লাহু আনহু থেকে বর্ণিত- তিনি বলেন, আমি বললাম হে আল্লাহর রাসুল সাল্লাল্লাহু আলাইহি ওয়া সাল্লাম! আমি আপনার উপর অধিক দরুদ পাঠ করে থাকি। বলুন তো- আমি আমার প্রার্থনার কত অংশ আপনার উপর দরুদ পাঠে ব্যয় করবো? রাসুলুল্লাহ সাল্লাল্লাহু আলাইহি ওয়া সাল্লাম উত্তরে বললেন- তুমি যা চাইবে। তিনি বললেন- এক চতুর্থাংশ? নবী পাক সাল্লাল্লাহু আলাইহি ওয়া সাল্লাম জবাব দিলেন, তুমি যা ইচ্ছা করবে। তুমি যদি বেশী কর তবে তা তোমার জন্য কল্যানকর হবে। উবাই বললেন- তাহলে অর্ধেক? জবাবে রাসুলুল্লাহ সাল্লাল্লাহু আলাইহি ওয়া সাল্লাম বললেন, তুমি যা ইচ্ছা করবে। তুমি যদি বেশী কর তবে তা তোমার জন্য কল্যানকর হবে। হযরত উবাই বললেন- তাহলে দুই তৃতীয়াংশ? নবী সাল্লাল্লাহু আলাইহি ওয়া সাল্লাম জবাব দিলেন, তুমি যা ইচ্ছা করবে। তুমি যদি বেশী কর তবে তা তোমার জন্য কল্যানকর হবে। তখন হযরত উবাই রাদিয়াল্লাহু আনহু বললেন, তাহলে আমার প্রার্থনার সমস্ত সময়ই আমি আপনার উপর দরুদ পাঠে কাটিয়ে দিবো। তার এক কথা শুনে রাসুলুল্লাহ সাল্লাল্লাহু আলাইহি ওয়া সাল্লাম বললেন-তাহলে আল্লাহ তোমাকে সমস্ত চিন্তা ও দুর্ভাবনা হতে রক্ষা করবেন এবং গুনাহ মাফ করে দিবেন।”\n\nউপরোক্ত হাদীস শরীফ থেকে প্রতীয়মান হলো, যে যত বেশী দরুদ ও সালাম পাঠ করবে সেটা তার জন্য তত বেশী কল্যাণকর হবে। নবীজির উপর দরুদ পাঠের ফযীলত সম্পর্কিত অসংখ্য হাদীস রয়েছে। সুনানে নাসাঈ শরীফে হযরত আনাস ইবনে মালিক রাদিয়াল্লাহু আনহু থেকে বর্ণিত একখানা হাদীস এসেছে নিম্নরুপ-\nقَالَ رَسُوْلُ اللهِ صَلَّي اللهُ عَلَيْهِ وَسَلَّمْ مَنْ صَلَّي عَلَيَّ وَاحِدَةً صَلَّي اللهُ عَلَيْهِ عَشْرَ صَلَوَاتٍ وَحُطَّتْ عَنْهُ عَشْرُ خَطِيْئَاتٍ وَرُفِعَتْ لَهُ عَشْرُ دَرَجَاتٍ\n অর্থাৎ- “রাসুলুল্লাহ সাল্লাল্লাহু আলাইহি ওয়া সাল্লাম বলেন, যে ব্যক্তি আমার উপর একবার দরুদ পাঠ করবে আল্লাহ তায়ালা তার উপর দশবার রহমত নাযিল করবেন, তার দশটি গুনাহ মিটিয়ে দেওয়া হবে এবং তার জন্য দশটি মর্যাদা উন্নীত করা হবে।”\n\nশুধুমাত্র দরুদ শরীফের ক্ষেত্রেই এমন প্রতিদানের কথা বলা হয়েছে। অন্য কোন আমলের ক্ষেত্রে এমনটা বলা হয়নি। অন্যান্য আমলের ক্ষেত্রে কয়েকগুণ সাওয়ার বৃদ্ধির কথা বলা হয়েছে। কিন্ত গুনাহ ক্ষমা কিংবা মর্যাদা বৃদ্ধির কথা বলা হয়নি।\n\nএখানে লক্ষণীয় যে, দরুদ পড়ছি নবীর উপর আর আল্লাহ পাক বান্দাকে একবার দরুদ পড়ার বিনিময়ে কত পুরষ্কার দিচ্ছেন। এ থেকে সহজেই অনুধাবন করা যায় যে আল্লাহ পাক তাঁর প্রিয় হাবীবকে কত ভালবাসেন। তার হাবীবের যিকির বা স্মরণ যত বেশী হয় আল্লাহ পাক ততই খুশি হন আর বান্দাকে তার প্রতিদান দিতেই থাকেন। আজান, ইকামত, নামাজ ইত্যাদির মধ্যে আল্লাহ পাক তাঁর হাবীবের যিকির বা স্মরণকে বাধ্যতামূলক করেছেন আবার এর বাইরে দরুদ ও সালাম প্রদানের হুকুম করেছেন যার জন্য কোন সময়সীমা বা পরিমান নির্ধারণ করে দেননি। বরং তা উন্মুক্ত করে দিয়েছেন। যে যত বেশি নবীর উপর দরুদ পড়বে সে তত বেশি সফলকাম হবে। \n\nনবীজির উপর দরুদ পাঠের ফজিলত ও গুরুত্ব সম্পর্কিত আরো কিছু হাদীস নিম্নে উল্লেখ করা হলো-\n১। হযরত ইবনে মাসউদ রাদিয়াল্লাহু আনহু থেকে বর্ণিত, “রাসুলুল্লাহ সাল্লাল্লাহু আলাইহি ওয়া সাল্লাম এরশাদ করেছেন, কিয়ামতের দিন আমার ঐ ব্যক্তি আমার অধিকতর নিকটবর্তী হবে, যে আমার উপর দরুদ শরীফ পাঠ করে।” \n\n২। হযরত আলী রাদিয়াল্লাহু আনহু থেকে বর্ণিত হয়েছে, “রাসুলে করীম সাল্লাল্লাহু আলাইহি ওয়া সাল্লাম বলেছেন, নিঃসন্দেহে দরুদ শরীফ বর্জনকারীরা কৃপণদের মধ্যে সর্বনিকৃষ্ট কৃপণ। অন্য এক বর্ণনায় রয়েছে, প্রকৃত কৃপণ ঐ ব্যক্তি, যে আমার নাম শোনে অথচ আমার উপর দরুদ পাঠ করে না।” \n\n৩। হযরত আবু হুরায়রা রাদিয়াল্লাহু আনহু থেকে বর্ণিত হয়েছে “রাসুলুল্লাহ সাল্লাল্লাহু আলাইহি ওয়া সাল্লাম বলেছেন, যে ব্যক্তি আমার উপর দরুদ পাঠ করতে ভুলে গেলো, সে ভুলে গেলো বেহেশতের পথ।” \n\n৪। কাতাদা থেকে বর্ণিত হয়েছে, “রাসুলে মকবুল সাল্লাল্লাহু আলাইহি ওয়া সাল্লাম বলেছেন, আমার নামের উচ্চারণ শুনে যে দরুদ পাঠ করলো না, সে আমার উপর জুলুম করলো।” \n\n৫। অপর এক হাদীসে এসেছে, একদিন রাসুলে পাক সাল্লাল্লাহু আলাইহি ওয়া সাল্লাম মসজিদ থেকে বের হওয়ার পর পুনরায় এসে মিম্বরে বসে বললেন, আমিন। আবার তিনি বের হয়ে গেলেন পুনরায় এসে মিম্বরে বসে বললেন আমিন। হযরত মু’য়াজ ইবনে জাবাল নিবেদন করলেন, ইয়া রাসুলাল্লাহ! আপনার এরকম করার কারণ কী? রাসুল সাল্লাল্লাহু আলাইহি ওয়া সাল্লাম বললেন, হযরত জিবরাঈল এসে আমাকে বললেন, ইয়া রাসুলাল্লাহ! আপনার নামের উচ্চারণ শুনে যদি কেউ দরুদ পাঠ না করে তবে আল্লাহ পাক তাকে দোজখে নিক্ষেপ করবেন এবং আল্লাহ পাক তাকে তাঁর রহমতের দরবার থেকে দূরে সরিয়ে দেবেন। আপনি এই কথার উপর আমিন বলুন। তাই মিম্বরে বসে আমি আমিন বলেছি। তারপর পুনরায় জিবরাঈল বললেন, যে ব্যক্তি পিতা-মাতাকে জীবদ্দশায় পেয়েও তাদের সেবা যত্ন করে পূণ্য অর্জন করে নিতে পারলো না আল্লাহ পাক তাকে তাঁর রহমত থেকে বঞ্চিত করবেন। তাই আমি পুনরায় আমিন বলেছি। \n\n৬। রাযীন ইবনে মুআবিয়া রাদিয়াল্লাহু আনহু বর্ণনা করেছেন, “রাসুলুল্লাহ সাল্লাল্লাহু আলাইহি ওয়া সাল্লাম বলেছেন, দুআ আসমান ও যমীনের মাঝে রুদ্ধ থেকে যায় যে পর্যন্ত না আমার উপর দরুদ পাঠ করা হয়। তোমরা আমাকে আরোহীর পানপাত্রের মতো করো না। তোমরা দুআর প্রথমে, শেষে ও মধ্যে আমার উপর দরুদ পাঠ করো।”\n\nপূর্ব পশ্চিম, জল, স্থল, সমুদ্র হিমাচল, আসমান যমীন, আরশ কুরসী সর্বত্রই তাঁর প্রশংসার বানী বিস্তৃত করে দিলেন। মুসলমানদের অন্তঃকরণে তাঁর মহব্বত ও ভালোবাসা এমনভাবে গেঁথে দিলেন যে, তাঁর নাম স্মরণের মাধ্যমে তারা আপন আপন অন্তরে প্রশান্তি অনুভব করে। তাঁর নাম শুনলে মুসলমানদের হৃদয়ে এমন পুলকানুভুতির সৃষ্টি হয় যে, সে নাম স্মরণ করতে ভালো লাগে। কবি নজরুল বলেছেন-\nমুহাম্মাদ নাম যতই জপি ততই মধুর লাগে\nনামে এতো মধু থাকে কে জানিত আগে।\n\nআল্লাহ পাকের সৃষ্টি জগতের মূল আকর্ষণ হচ্ছেন তাঁর প্রিয় হাবীব সাল্লাল্লাহু আলাইহি ওয়া সাল্লাম। আল্লাহ পাক তাঁর হাবীবের মর্যাদাকে এমনভাবে বুলন্দ করেছেন যে, সৃষ্টির শুরু থেকে পরকালে চিরকালীন জিন্দেগী পর্যন্ত একটি মুহুর্তের জন্যও নবীজির মর্যাদার প্রকাশ স্থগিত করেন নাই। দুনিয়াতে আসার আগে যেমন সকল নবীগণ প্রিয় নবীর আলোচনা করেছেন, তাঁর আগমনের সুসংবাদ নিজ নিজ উম্মতদেরকে জানিয়েছেন, তেমনি দুনিয়াতে আসার পর মানব জাতীর ইতিহাসে সবচেয়ে সম্মানিত আসনে অধিষ্ঠিত হয়েছেন। আবার ওফাতের পরও নবীজির মর্যাদা একটুও কমেনি বরং আরো অধিক পরিমাণে বৃদ্ধি পেয়েছে। নবীজির স্মরণ বা যিকির চলছে, কিয়ামত পর্যন্ত চলবে। আর পরকালে তো মর্যাদার সর্বোচ্চ শিখরে অধিষ্ঠিত হবেন। সেই নবীর সাথে আমাদের তুলনা কোথায়?\n\nজগৎ জুড়ে সদা চলে\nতোমার স্মরণ অবিরত,\nদরুদ পড়ে ফেরেশতাকুল\nরব তায়ালাও দরুদরত।"
  },
  {
    "1": "তাজিমে মোস্তফা সাল্লাল্লাহু আলাইহি ওয়া সাল্লাম",
    "2": "﻿নবী পাক সাল্লাল্লাহু আলাইহি ওয়া সাল্লামের তাজিম বা সম্মান করা সকল সৃষ্টির জন্য বাধ্যতামূলক। শুধু মানুষ নয় আল্লাহ পাকের গোটা সৃষ্টি জগতের মধ্যে কেউ যদি নবীজির শানে সামান্যতম বেয়াদবী করে তাহলে তার ধ্বংস অনিবার্য। তার নামাজ, তার রোজা, তার যাকাত, তার হজ, তার কোরবানী, তার পরহেজগারী, তার সততা, তার মানবসেবা কোন কিছুই তাকে আল্লাহর পাকের আক্রোশ থেকে বাঁচাতে পারবে না। \nআল্লাহ পাক তাঁর প্রিয় হাবিবের সম্মান এমনভাবে বুলন্দ করেছেন যে আল্লাহ পাক কোরআনের আয়াত নাযিল করে বান্দাদেরকে শিখিয়েছেন কিভাবে নবীজির সাথে আদব রক্ষা করতে হবে। এমনকি যদি কখনো কেউ তাঁর প্রিয় হাবিবের প্রতি সামান্যতম বেয়াদবী করেছে বা তাঁকে কষ্ট দিয়েছে সাথে সাথে আল্লাহ পাক আয়াত নাযিল করেছেন এবং তাকে কঠিনতম আযাবের দুঃসংবাদ দিয়েছেন। সূরা হুজরাতের প্রথম পাঁচটি আয়াতে আল্লাহ পাক বান্দাদেরকে নবীজির দরবারে আদব রক্ষা করার বিভিন্ন নিয়মকানুন শিক্ষা দিয়েছেন। নবীজির সাথে কিভাবে কথা বলতে হবে, নবীজির দরবারে কিভাবে দাঁড়াতে হবে, নবীজিকে কিভাবে ডাকতে হবে ইত্যাদি বিভিন্ন বিষয় শিক্ষা দিয়েছেন। \n\nএকবার এক কোরবানীর ঈদে কেহ কেহ রাসুলে পাক সাল্লাল্লাহু আলাইহি ওয়া সাল্লামের আগে কোরবানী করে ফেললেন। রসূল সাল্লাল্লাহু আলাইহি ওয়া সাল্লাম এ বিষয়ে জানতে পেরে পুনরায় কোরবানী করার নির্দেশ দিলেন। এ পরিপ্রেক্ষিতে আল্লাহ পাক নাযিল করলেন সুরা হুজরাতের ১ নং আয়াত-\nياَيُّهَا الَّذِيْنَ اَمَنُوْا لاَ تُقَدِّمُوْا بَيْنَ يَدَيِ اللهِ وَرَسُوْلِه وَاتَّقُوْا اللهَ اِنَّ اللهَ سَمِيْعٌ عَلِيْمٌ\nঅর্থাৎ- “হে ঈমানদারগণ! তোমরা কোন ক্ষেত্রে আল্লাহ ও রাসুলের অগ্রগামী হইও না, আল্লাহকে ভয় কর। আল্লাহ সর্বশ্রোতা, সর্বজ্ঞ।”\nএখানে আল্লাহ পাক ঈমানদারগণ কে হুশিয়ার করে বলছেন যে তোমরা কোন কাজে বা কোন সিদ্ধান্ত গ্রহণের ক্ষেত্রে আল্লাহ ও রাসুলের সিদ্ধান্ত প্রদানের পূর্বে তোমরা নিজে থেকে কোন সিদ্ধান্ত গ্রহণ করো না। আর এখানে নবী পাক সাল্লাল্লাহু আলাইহি ওয়া সাল্লামের প্রতি সম্মান প্রদর্শনের গুরুত্ব প্রকাশ করার জন্যই তাঁর পূর্বে আল্লাহর কথা বলা হয়েছে। অর্থাৎ এখানে বুঝানো হয়েছে রাসুলের অগ্রগামী হওয়ার অর্থই হচ্ছে আল্লাহর অগ্রগামী হওয়া। কেননা রাসুলের সম্মান বজায় রাখার অর্থ আল্লাহর সম্মান বজায় রাখা আর রাসুলের অসম্মান প্রকারান্তরে আল্লাহরই অসম্মান। \n\nআলোচ্য আয়াতে তারপর আল্লাহ বলছেন তোমরা আল্লাহকে ভয় কর অর্থাৎ নবী পাক সাল্লাল্লাহু আলাইহি ওয়া সাল্লামের সম্মান ও মর্যাদা রক্ষার ব্যাপারে তোমরা আল্লাহকে ভয় করো কারণ নবীজির কোন রকম মর্যাদাহানী আল্লাহ পাক বরদাশত করবেন না। আর তোমরা এই ব্যাপারে খুব সাবধানতা অবলম্বন করো কারণ আল্লাহ পাক সব দেখেন ও জানেন। সুতরাং তোমরা প্রকাশ্যে বা গোপনে কোন অবস্থাতেই রাসুলের মর্যাদাহানী করবে না।\n\nহযরত সাবেত বিন কায়েস রাদিয়াল্লাহু আনহু নামক জনৈক সাহাবী কানে কম শুনিতেন, হুযুরের দরবারে কথা বলার সময় তাহার কন্ঠস্বর একটু উচু হয়ে যেতো। আল্লাহ তায়ালা এই বিষয়টা পছন্দ করেননি। তাঁর প্রিয় হাবিবের দরবারে কেউ উচু স্বরে কথা বলবে তা আল্লাহ পাক বরদাশত করতে পারেন নি। তাইতো এ প্রসঙ্গে আল্লাহ তায়ালা কোরআনে কারীমের সুরা হুজরাতের ২ নং আয়াত নাযিল করেন।\nياَيُّهَا الَّذِيْنَ امَنُوْا لاَ تَرْفَعُوْا اَصْوَاتَكُمْ فَوْقَ صَوْتِ النَّبِيِّ وَلاَ تَجْهَرُوْا لَهُ بِالْقَوْلِ كَجَهْرِ بَعْضِكُمْ لِبَعْضٍ اَنْ تَحْبَطَ اَعْمَلُكُمْ وَاَنْتُمْ لاَ تَشْعُرُوْنَ \nঅর্থাৎ- “হে, ঈমানদারগণ! তোমরা তোমাদের কন্ঠস্বর নবীর কন্ঠস্বর অপেক্ষা উঁচু করোনা, তোমরা একে অপরের সাথে যেভাবে উচ্চস্বরে কথা বলো নবীর সাথে সেভাবে কথা বলবে না। কারণ এর ফলে তোমাদের আমলসমূহ বরবাদ হয়ে যাবে অথচ তোমরা তা উপলব্ধি করতে পারবে না।”\n\nএখানে লক্ষনীয় যে আল্লাহ পাক ঈমানদার এবং সৎকর্মশীলদেরকে উদ্দেশ্য করে বলছেন যে তোমরা নবীর কন্ঠস্বর অপেক্ষা তোমাদের কন্ঠস্বর উঁচু করো না। আর তোমরা একে অপরের সাথে যেভাবে কথা বলো নবীর সাথে সেভাবে কথা বলবে না কারণ নবী সাল্লাল্লাহু আলাইহি ওয়া সাল্লাম তো তোমাদের মতো নন। যদি তা করো তাহলে তোমাদের সমস্ত আমল বা সৎকর্মসমূহ বিনষ্ট হয়ে যাবে। অর্থাৎ এখানে বুঝা যাচ্ছে যে আমাদের ঈমান বা আমল সব কিছুই তাজিমে মোস্তফার কাছে মূল্যহীন। তাইতো খাইবার যুদ্ধের সময় দেখা যায় হযরত আলী রাদিয়াল্লাহু আনহু নবীজির প্রতি আদব রক্ষা করার জন্য আসরের নামাজ কাযা করেছিলেন। চোখের সামনে সূর্য ডুবে যাচ্ছে, তবুও নবীজির ঘুম ভাঙ্গেননি তিনি। কারন তাঁর বিশ্বাস ছিলো যে নামাজের চেয়ে অনেক বেশি গুরুত্বপূর্ণ কাজে তিনি নিয়োজিত আছেন। যদিও পরবর্তীতে নবীজির দোয়ার কারনে আল্লাহ পাক সূর্যকে পুনরায় উদিত করেছেন এবং হযরত আলী রাদিয়াল্লাহু আনহু আসরের নামাজ আদায় করেছেন। কিন্তু তিনি তো আর জানতেন না যে এইভাবে তিনি আসরের নামাজ আদায়ের সুযোগ পাবেন। তিনি শুধু তাজিমে মোস্তফা প্রদর্শনের নিমিত্তে জেনে শুনে আসরের নামাজ কাযা করেছিলেন। \n“সৎকর্মসমূহ বিনষ্ট হয়ে যাবে” এর ব্যাখ্যায় আল্লামা সানাউল্লাহ পানিপথী রাহমাতুল্লাহি আলাইহি তদীয় ‘তাফসীরে মাযহারী’ তে বলেন রাসুল সাল্লাল্লাহু আলাইহি ওয়া সাল্লামের প্রতি সামান্যতম তুচ্ছ-তাচ্ছিল্য এবং বেআদবীও কুফরী। আর যারা বেআদব ও কাফের তাদের সকল কর্মকান্ড তো নিস্ফল হবেই। \n\nএই আয়াত নাযিল হওয়ার পর সাবেত বিন কায়েস নবীজির দরবারে আসা বন্ধ করে তাঁর ঘরেই বসে থাকতে শুরু করেছিলেন। একদা নবী করীম সাল্লাল্লাহু আলাইহি ওয়া সাল্লাম তার সম্পর্কে জানতে চাইলে সাহাবীগণ তার বাড়িতে গিয়ে তার কাছে অনুপস্থিতির কারণ জানতে চাইলেন। তদুত্তরে তিনি বললেন, আমি তো জাহান্নামী হয়ে গেছি। আমার কন্ঠস্বরই তো সবার চেয়ে উঁচু আর আমার ব্যাপারেই তো আয়াত নাযিল হয়েছে। তাই আমার সব আমল বরবাদ হয়ে গেছে আর আমি জাহান্নামি হয়ে গেছি। তার এই কথাগুলো নবীজির কাছে বর্ণনা করলে তিনি বললেন- না, সে জাহান্নামি নয় বরং সে জান্নাতি। কারণ সে যা করেছে তা আয়াত নাযিল হওয়ার আগে করেছে, তাই তা মাফ করা হয়েছে। \n\nএই আয়াত নাযিলের পর হযরত আবুবকর রাদিয়াল্লাহু আনহু, হযরত ওমর রাদিয়াল্লাহু আনহু ও অন্যান্য সাহাবীগণ নবীজির সামনে এতো নীচু স্বরে কথা বলতেন যে প্রায় সময়ই তাদের কথাকে পুনরায় বলতে হতো। এখানে আমরা দেখতে পাই যে আল্লাহ পাক স্বয়ং বান্দাদেরকে দরবারে মোস্তফার আদব শিক্ষা দিচ্ছেন। এবং সাহাবায়ে কেরাম পরিপূর্ণ ভাবে সেই আদব রক্ষা করার প্রানান্তকর চেষ্টা করে গেছেন। কারণ নবীজির প্রতি আদব রক্ষা করা এবং নবীজিকে ভালবাসার নামই ঈমান।\n\nপরবর্তী আয়াতে আল্লাহ পাক বলছেন-\nاِنَّ الَّذِيْنَ يَغُضُّوْنَ اَصْوَاتَهُمْ عِنْدَ رَسُوْلِ اللهِ اُوْلئِكَ الَّذِيْنَ امْتَحَنَ اللهُ قُلُوْبَهُمْ لِلتَّقْوي لَهُمْ مَغْفِرَةٌ وَّاَجْرٌ عَظِيْمٌ\n অর্থাৎ- “যারা আল্লাহর রাসুলের সম্মুখে নিজেদের কন্ঠস্বর নিচু করে, আল্লাহ তাদের অন্তঃকরণকে তাকওয়ার জন্য পরীক্ষা করে নিয়েছেন। তাদের জন্য রয়েছে ক্ষমা ও মহাপুরষ্কার।”\n\nসুবহানাল্লাহ আল্লাহ পাক কত সুন্দর করে দরবারে মোস্তফার আদব বান্দাদেরকে শিক্ষা দিচ্ছেন। পূর্বের আয়াতে নবী সাল্লাল্লাহু আলাইহি ওয়া সাল্লামের দরবারে কন্ঠস্বর উঁচু করার পরিনাম বর্ণনা করা হয়েছে। আর অত্র আয়াতে নবীজির দরবারে কন্ঠস্বর নীচু করার সুফল বর্ণনা করা হচ্ছে। \nএখানে লক্ষণীয় যে, আল্লাহ পাক বলছেন যারা নবী পাক সাল্লাল্লাহু আলাইহি ওয়া সাল্লামের দরবারে নীচু স্বরে কথা বলে অর্থাৎ নবীজির দরবারের আদব রক্ষা করে তাদের ক্বলবসমূহই তাকওয়ার জন্য পরীক্ষিত। এর দ্বারা বুঝা গেল যে, মু’মিনের ক্বলবে খোদাভীতি বা তাকওয়া অর্জন করতে হলে আগে নবীজির সাথে আদব প্রদর্শণের পরীক্ষায় উত্তীর্ণ হয়ে আসতে হবে। তাজিমে রাসুল তথা হুব্বে রাসুলের পরীক্ষায় উত্তীর্ণ হলেই কেবল মুত্তাকী হওয়া সম্ভব এবং তার জন্য রয়েছে ক্ষমা ও মহাপুরষ্কার। আর সেই পরীক্ষায় অনুত্তীর্ন হলে তার মহামূল্যবান ঈমান এবং আমল সবই বরবাদ হবে এবং সে জাহান্নামী হবে। \n\nপরের আয়াতে নবী সাল্লাল্লাহু আলাইহি ওয়া সাল্লামকে কিভাবে ডাকতে হবে তার আদব আল্লাহ পাক শিক্ষা দিচ্ছেন এইভাবে-\n اِنَّ الَّذِيْنَ يُنَادُوْنَكَ مِنْ وَّرَاءِ الْحُجُرَاتِ اَكْثَرُهُمْ لاَ يَعْقِلُوْنَ\nঅর্থাৎ- “যারা হুজরার বাহির থেতে আপনাকে সশব্দে ডাকে তাদের অধিকাংশই বিবেকহীন।” \n\nএকদা বনি তামীম গোত্রের কয়েকজন লোক দ্বিপ্রহরের সময় রাসুলে পাক সাল্লাল্লাহু আলাইহি ওয়া সাল্লামের দরবারে উপস্থিত হয়। তখন তিনি ঘরের ভিতর বিশ্রাম করছিলেন। তারা নবীজিকে হুজরার বাইরে থেকে উচ্চস্বরে ডাক দিতে লাগল। যার ঘরে অনুমতি ছাড়া জিবরাঈল আলাইহিস সালাম প্রবেশ করতে পারে না সেই প্রিয় হাবীবকে এইভাবে ডাকাডাকি আল্লাহ পাক পছন্দ করেন নাই। তাইতো সাথে সাথে আল্লাহ পাক উপরোক্ত আয়াত নাযিল করে দিলেন। \n\nতারপর আল্লাহ তায়ালা বলছেন-\nوَلَوْ اَنَّهُمْ صَبَرُوْا حَتّي تَخْرُجُ اِلَيْهِمْ لَكَانَ خَيْرًا لَّهُمْ وَاللهُ غَفُوْرٌ رَّحِيْمٌ\nঅর্থাৎ- “যদি তারা আপনি তাদের নিকট বের হয়ে আসা পর্যন্ত ধৈর্য্য ধারণ করতো তবে তা তাদের জন্য মঙ্গলজনক হতো। আল্লাহ ক্ষমাশীল, পরম দয়ালু।” \n\n‘তাফসীরে মাযহারীতে’ এই আয়াতের ব্যাখ্যায় আল্লামা সানাউল্লাহ পানিপথী রাহমাতুল্লাহি আলাইহি বলেন- “হে আমার প্রিয় হাবীব! আপনি যে আমার কতোখানি প্রিয়ভাজন, তা ওই লোকেরা জানে না। তাই অসময়ে তারা আপনার বিশ্রামকে বিঘ্নিত করছে। যদি আপনার মর্যাদা তারা বুঝতে পারতো, তবে নিশ্চয়ই ধৈর্য্যধারণ করতো। আপনি যথাসময়ে তাদের অভাব-অভিযোগের কথা শুনতেন এবং নিশ্চয়ই তাদেরকে প্রসন্ন করতেন। ফলে তাদের আকাঙ্খা তো পূরণ হতোই, তার সঙ্গে লাভ হতো আল্লাহর রাসুল সাল্লাল্লাহু আলাইহি ওয়া সাল্লামের প্রতি যথাযোগ্য আদব প্রদর্শণের পুরষ্কার।” \n\nসুরা আহযাবের প্রথম পাঁচটি আয়াতই যথেষ্ট নবীজি সাল্লাল্লাহু আলাইহি ওয়া সাল্লামের মহান শান ও মান বুঝার জন্য। যার মূল কথা হচ্ছে নবীজির প্রতি আদব প্রদর্শণের উপরেই নির্ভর করে আমাদের ঈমান ও আমলের পরিপূর্ণতা। এটাই আল্লাহ কর্তৃক নির্ধারিত তাকওয়া অর্জনের পরীক্ষা। আল্লাহ পাক তাঁর হাবীব সাল্লাল্লাহু আলাইহি ওয়া সাল্লামকে সকলের উপরে এমন উচ্চ মর্যাদা দান করেছেন যে সকলকে নবীজির মুখাপেক্ষী করে দিয়েছেন।  যেমন- \n১। নবীর প্রতি ঈমান না আনলে মু’মিন হবে না, যদিও সে আল্লাহকে বিশ্বাস করে। \n\n২। নবীর প্রতি ভালোবাসা ও আদব প্রদর্শণ না করলে মুত্তাকী হওয়া যাবে না, যদিও সে আল্লাহ পাকের ভয়ে দিবানিশী ক্রন্দন করতে থাকে এবং সর্বক্ষণ আল্লাহ পাকের ইবাদতে নিজেকে নিয়োজিত রাখে। \n\n৩। নবীজির শাফায়াত ছাড়া কেউ জান্নাতে প্রবেশ করতে পারবে না, যদিও তাঁর পাহাড়সম নেক আমল থাকে। \n\nসুতরাং একথা পরিষ্কার যে আল্লাহর নৈকট্য লাভ করতে হলে তাঁর হাবীব সাল্লাল্লাহু আলাইহি ওয়া সাল্লামকে ভালোবাসার বিকল্প নেই। বিরুদ্ধবাদীদের ধারণা নবী সাল্লাল্লাহু আলাইহি ওয়া সাল্লামকে তাজিম করলে আল্লাহর সাথে শিরক করা হয়। অথচ নবীজির প্রতি সম্মান প্রদর্শণ করা আল্লাহ পাকেরই হুকুম। সে সম্মান এমন পর্যায়ের যে কেউ যদি নামাজরত অবস্থায় থাকে, আর নবী সাল্লাল্লাহু আলাইহি ওয়া সাল্লাম তাকে ডাকেন তাহলে তার জন্য নামাজ ছেড়ে দিয়ে নবীর ডাকে সাড়া দেওয়া বাধ্যতামূলক। আল্লাহ তায়ালা পবিত্র কোরআনের সুরা আনফালের ২৪ নং আয়াতে ইরশাদ করেন-\nياَيُّهَا الَّذِيْنَ امَنُوْا اسْتَجِيْبُوْا لِلهِ وَلِلرَّسُوْلِ اِذَا دَعَاكُمْ\nঅর্থাৎ- “হে ঈমানদারগণ! আল্লাহ ও রাসুলের আহবানে সাড়া দিবে যখন তোমাদেরকে আহবান করবে।”\n\nএখানে ‘যখন তোমাদেরকে আহবান করবে’ দ্বারা বুঝানো হয়েছে যখন যে অবস্থায় থাকবে সেই অবস্থাতেই নবীজির ডাকে সাড়া দিতে হবে। চাই সে দুনিয়াবী কাজে ব্যস্ত থাকুক কিংবা আল্লাহর ইবাদতে মশগুল থাকুক।\n\nহযরত সাঈদ ইবনে মুআল্লা রাদিয়াল্লাহু আনহু বর্ণনা করেছেন- একদা আমি নামাজরত ছিলাম। এমতাবস্থায় রাসুলে পাক সাল্লাল্লাহু আলাইহি ওয়া সাল্লাম আমাকে ডাকলেন। আমি উত্তর করিনি। নামাজান্তে রাসুলে পাক সাল্লাল্লাহু আলাইহি ওয়া সাল্লামের দরবারে নিবেদন করলাম, ইয়া রাসুলাল্লাহ! আমি নামাজে ছিলাম, জবাব দিতে পারিনি। তখন রাসুলুল্লাহ সাল্লাল্লাহু আলাইহি ওয়া সাল্লাম বললেন, আল্লাহ তায়ালা কি এরশাদ করেননি, “তোমরা আল্লাহ ও রাসুলের ডাকে সাড়া দাও, যখন তাঁরা তোমাদেরকে আহবান করবেন।” কাজেই রাসুলে পাক সাল্লাল্লাহু আলাইহি ওয়া সাল্লাম ডাক দেওয়ার পরেও নামাজ চালিয়ে গেলে গুনাহগার হতে হবে। ‘মাওয়াহেবে লাদুনিয়ার’ গ্রন্থকার ইমাম কাস্তুলানী রাহমাতুল্লাহি আলাইহি বলেন, ওলামায়ে কেরামের মতে এতে নামাজ নষ্ট হবে না। অর্থাৎ- নবী সাল্লাল্লাহু আলাইহি ওয়া সাল্লামের ডাকে সাড়া দেওয়ার সময় সে নামাজে যেই অবস্থায় ছিল, নবীর সাথে কথা বলে এসে সে সেখান থেকেই নামাজ শুরু করবে। \n\nনবী পাক সাল্লাল্লাহু আলাইহি ওয়া সাল্লামের দরবারের আদব রক্ষার ক্ষেত্রে আল্লাহ তায়ালা কত কঠিন তা আরেকটি ঘটনায় আমরা দেখতে পাই। হযরত যয়নব রাদিয়াল্লাহু আনহার সাথে নবীজি সাল্লাল্লাহু আলাইহি ওয়া সাল্লামের শুভ-বিবাহ পর তিনি সমস্ত সাহাবীদের দাওয়াত দিলেন। সকল সাহাবীগণ দলে দলে এসে খাওয়া শেষ করে চলে গেলেন। কিন্তু তিনজন সাহাবী খাওয়া শেষ করে সেখানে বসে দীর্ঘ সময় আলাপ আলোচনা করছিলেন। এতে নবী পাক সাল্লাল্লাহু আলাইহি ওয়া সাল্লাম খুব বিরক্ত বোধ করছিলেন কিন্তু ভদ্রতার খাতিরে তাদেরকে চলে যেতে বলতে সংকোচ বোধ করছিলেন। কিন্তু আল্লাহ পাক বন্ধুর এ মনোকষ্ট সহ্য করলেন না। সাথে সাথে আয়াতে করীমা নাযির করে দিলেন-\n ياَيُّهَا الَّذِيْنَ امَنُوْا لاَ تَدْخُلُوْا بُيُوْتَ النَّبِيِّ اِلاَّ اَنْ يُّؤْذَنَ لَكُمْ اِلي طَعَمِ غَيْرَ نَاظِرِيْنَ اِنَاهُ وَلَكِنْ اِذَا دُعِيْتُمْ فَادْخُلُوْا فَاِذَا طَعِمْتُمْ فَانْتَشِيْرُوْا وَلاَ مُسْتَانِسِيْنَ لِحَدِيْثٍ- اِنَّ ذلِكًمْ كَانَ يُوْذِي النَّبِيَّ فَيَسْتَحْيِ مِنْكُمْ وَاللهُ لاَ يَسْتَحْيِ مِنَ الْحَقِّ\n অর্থাৎ- “হে ঈমানদারগণ! তোমাদেরকে অনুমতি দেওয়া না হলে তোমরা আহার্য্য প্রস্তুতির জন্য অপেক্ষা না করে আহারের জন্য নবী গৃহে প্রবেশ করবেনা এবং আহার শেষে চলে যাবে, আলাপ আলোচনায় রত হবে না। এটা নবী করীম সাল্লাল্লাহু আলাইহি ওয়া সাল্লামের জন্য অসুবিধা সৃষ্টি করে। কিন্তু তিনি তোমাদের খাতিরে সংকোচ বোধ করেন, আল্লাহ হক কথা বলতে সংকোচ বোধ করেন না।” (সুরা আহযাব, আয়াত-৫৩)\n\nতাজিমে মোস্তফা ব্যাপারে সামান্যতম ঘাটতি আল্লাহ তায়ালা পছন্দ করেননি। যেমন- সাহাবায়ে কেরামের অভ্যাস ছিল, নবী করীম সাল্লাল্লাহু আলাইহি ওয়া সাল্লাম কোন কথা না বুঝতে পারলে তখন তারা বলতেন رَاعِنَا يَا  رَسُوْلَ الله অর্থাৎ- “হে আল্লাহর রাসুল আমাদেরকে বুঝার অবকাশ দিন” বলে নিবেদন করতেন। رَاعِنَا শব্দটি ইয়াহুদীদের পরিভাষায় গালি বা অপমানসূচক অর্থে ব্যবহৃত হতো। তারাও সাহাবায়ে কেরামের সুরে সুর মিলিয়ে শব্দটির খারাপ অর্থ মনে মনে রেখে নবী করীম সাল্লাল্লাহু আলাইহি ওয়া সাল্লামকে সম্বোধন করতো। আল্লাহ তায়ালা রাসুল সাল্লাল্লাহু আলাইহি ওয়া সাল্লামকে এই পরিস্থিতি থেকে উদ্ধার করার জন্য আয়াত নাযিল করলেন-\nياَيُّهَا الَّذِيْنَ امَنُوْا لاَ تَقُوْلُوْا رَاعِنَا وَقُوْلُوْا انْظُرْنَا وَاسْمَعُوْا وَلِلْكفِرِيْنَ عَذَابٌ اَلِيْمٌ\t\nঅর্থাৎ- “হে ঈমানদারগণ! তোমরা ‘রায়িনা’ বলোনা বরং ‘উনযুরনা’ অর্থাৎ- ‘আমাদের প্রতি কৃপাদৃষ্টি দিন’ বলবে। এবং মনোযোগের সাথে শ্রবণ করবে। কাফেরদের জন্য মর্মন্তুদ শাস্তি রয়েছে। (সুরা বাকারা, আয়াত-১০৪) \n\nসুবহানাল্লাহ আল্লাহ পাক তাঁর প্রিয় হাবীবের প্রতি আদব প্রদর্শণের ব্যাপারে কত সুক্ষ বিষয়গুলোকে কোরআন মজীদে তুলে ধরেছেন। কে নবীজির চেয়ে উঁচু গলায় কথা বললো, কে নবীজিকে ঘরের বাইরে থেকে জোড়ে জোড়ে ডাকলো, কে নবীজির ঘরে বসে আলাপ চারিতা করলো, কে নবীজি সাল্লাল্লাহু আলাইহি ওয়া সাল্লামকে কি শব্দ বলে ডাকলো এই সব বিষয়গুলোকে আল্লাহ পাক কোরআনের আয়াতের মাধ্যমে তুলে ধরেছেন। অর্থাৎ- কোনভাবেই যেন প্রিয় হাবীব সাল্লাল্লাহু আলাইহি ওয়া সাল্লামের সম্মান সামান্যতম ক্ষুন্ন না হয় সেই ব্যাপারে কঠিন সতর্কতা অবলম্বন করতে বলা হয়েছে। \n\nআল্লাহ পাক প্রিয় নবী সাল্লাল্লাহু আলাইহি ওয়া সাল্লামের সম্মান এমন ভাবে রক্ষা করেছেন যে, তিনি নবী পাককে কখনও ‘ইয়া মোহাম্মদ’ বলে আহবান বা সম্মোধন করেন নাই। যখনি তাঁর প্রিয় হাবীবকে সম্বোধন করার প্রয়োজন দেখা দিয়েছে, তখনি আল্লাহ পাক নবীজির নানা গুনবাচক শব্দের মাধ্যমে আহবান করেছেন। যেমন- আল্লাহ তায়ালা আহবান করেছেন ইয়া আইয়্যুহান্নাবিয়্যু, ইয়া আইয়্যুহার রাসুলু, ইয়া আইয়্যুহাল মুযযাম্মিল, ইয়া আইয়্যুহাল মুদ্দাস্সির এরুপ বলে। অথচ অন্যান্য নবীদেরকে আল্লাহ পাক সরাসরি নাম ধরে ডেকেছেন। যেমন- ইয়া আদামু, ইয়া নুহু, ইয়া মুসা, ইয়া ইসা। অতএব একথা পরিষ্কার যে, অন্যান্য নবীদেরকে সম্বোধন করা এবং প্রিয় হাবীবকে সম্বোধন করার পার্থক্যের মধ্যে বিরাট রহস্য বিদ্যমান এবং এটি নিঃসন্দেহে স্বীয় হাবীবের প্রতি আল্লাহপাকের মহব্বতের নিদর্শন। \n\nপ্রিয় নবী সাল্লাল্লাহু আলাইহি ওয়া সাল্লামকে যে যত তাজিম করেছে তাঁর সম্মান ততো বেড়েছে। হযরত মুতরিক (রঃ) থেকে বর্ণিত আছে, কেউ ইমাম মালেক (রঃ) এর সাক্ষাত কামনা করলে তিনি প্রথমে বাঁদীকে পাঠিয়ে জেনে নিতেন, তারা কি কোনা হাদীস শুনতে এসেছে? নাকি শরীয়তের কোন মাসআলা জানার জন্য এসেছে? লোকেরা যদি বলতো মাসআলা জানার জন্য এসেছে, তখন তিনি সঙ্গে সঙ্গে বেরিয়ে আসতেন এবং তাদেরকে মাসআলা মাসায়েলের তালিম দিতেন। আর যদি লোকেরা বলতো, তারা হাদীস শরীফ শোনার জন্য এসেছে, তখন তিনি গোসলখানায় যেতেন এবং গোসল করে সাদা পোশাক পড়তেন, পাগড়ি বাঁধতেন, চাদর গায়ে দিতেন, খুশবু লাগাতেন। কুরসী প্রস্তুত করা হতো। এরপর তিনি বাইরে এসে কুরসীতে বসতেন। আউদ ও আম্বরের আগরবাতি জালানো হতো। এরপর অত্যন্ত বিনয় ও তাজিমের সাথে তিনি হাদীস শরীফ বর্ণনা করতেন। হাদীসের পাঠদান ছাড়া অন্য কোন সময় তিনি কুরসীতে বসতেন না। (মাদারেজুন নবুওয়াত)\n\nনবী করীম সাল্লাল্লাহু আলাইহি ওয়া সাল্লামের সম্মান ক্ষুন্নকারীর জন্য আল্লাহ পাক খুব কঠিন শাস্তির বিধান দিয়েছেন। যে কেউ প্রিয়নবী সাল্লাল্লাহু আলাইহি ওয়া সাল্লামের নিন্দা করবে তাকে হত্যা করা ওয়াজিব করে দিয়েছেন। পৃথিবীর আর কোন মানুষের নিন্দাকারীর জন্য এমন শাস্তির বিধান নেই। নবীজির ব্যাপারে শরীয়তের বিধানও আলাদা। সুতরাং নবীপাক সাল্লাল্লাহু আলাইহি ওয়া সাল্লাম তো কোন দিক থেকেই আমাদের মতো না। \n\nতব শানের খেলাফ কিছু\nবরদাশত নাহি করে প্রভু,\nতব হৃদে আঘাত দিয়ে\nক্ষমা পায়নি কেহ কভু।"
  },
  {
    "1": "ইবাদত বন্দেগীতে ভিন্নতা",
    "2": "﻿আমরা আল্লাহর ইবাদত করি, প্রিয় নবী সাল্লাল্লাহু আলাইহি ওয়া সাল্লামও আল্লাহর ইবাদত করেছেন। কিন্তু আমাদের ইবাদত নবীজির ইবাদতের মতো নয়। নবী পাকের দুই রাকআত নামাজ সমস্ত উম্মতের সারা জীবনের নামাজের চেয়ে উত্তম। কারণ আল্লাহ পাকের নিকট সবচাইতে প্রিয় তাঁর হাবীবের সেজদা। তাইতো আল্লাহ পাক তাঁর হাবীবকে বেশি বেশি নামাজে দন্ডায়মান থাকতে আদেশ করেছেন। পবিত্র কোরআনের সুরা মুয্যাম্মিলে বলছেন-\nيَاَيُّهَا الْمُزَّمِّلُ - قُمِ الَّيْلَ اِلاَّ قَلِيْلَ\nঅর্থাৎ- “হে বস্ত্রাবৃত! রাত্রি জাগরণ কর, কিছু অংশ ব্যতীত।”\n\nএকইভাবে সুরা বনী ইসরাইলের ৭৯ নং আয়াতে ইরশাদ হচ্ছে-\n وَمِنَ الَّيْلِ فَتَحَجَّدْ بِهِ نَافِلَةًَ لَّكَ عَسي اَنْ يَّبْعَثَكَ رَبُّكَ مَقَامًا مَّحْمُوْدًا\nঅর্থাৎ- “এবং রাত্রির কিছু অংশে তাহাজ্জুদ কায়েম করিবেন, ইহা আপনার জন্য এক অতিরিক্ত কর্তব্য। আশা করা যায় আপনার প্রতিপালক আপনাকে অধিষ্ঠিত করবেন প্রশংসিত স্থানে।”\n\nনবীজির ভুল ভ্রান্তিহীন নামাজঃ\nআমাদের নামাজে যেমন অনেক সময় ভুল ভ্রান্তি হয় এবং সেজন্য আমরা সহু সেজদা দেই। কিন্তু নবীজির নামাজ আমাদের মতো নয়। নবীজির নামাজে ভুল ভ্রান্তি একেবারেই হতো না। নবী পাক সাল্লাল্লাহু আলাইহি ওয়া সাল্লামের গোটা জীবনে মাত্র পাঁচবার সহু সেজদা করতে হয়েছিল। অবশ্য সেগুলোর পেছনের আল্লাহ পাকের হেকমত লুকায়িত ছিল। যেমন- একদিন যোহরের নামাজে দুই রাকাত পড়ার পর নামাজ শেষ হয়েছে মনে করে সালাম ফিরিয়ে ফেলেছিলেন। পরক্ষণে স্মরণ হতেই পরের দুই রাকাত নামাজ শেষ করে সেজদায়ে সাহু করেছিলেন। যে হাদীসের মাধ্যমে এ বর্ণনাটি এসেছে- সেই হাদীসের নাম হাদীসে জুলইয়াদাইন। জুলইয়াদাইন একজন সাহাবীর নাম। তিনি তখন জিজ্ঞেস করলেন, ইয়া রাসুলাল্লাহ! আপনি কি নামাজ সংক্ষেপ করলেন? নাকি ভুল হয়ে গেলো? হুজুর পাক সাল্লাল্লাহু আলাইহি ওয়া সাল্লাম বললেন, না সেরকম তো কিছু নয়। রাসুল সাল্লাল্লাহু আলাইহি ওয়া সাল্লামের এই কথার অর্থ এই যে, প্রকাশ্যতঃ তোমরা দেখেছো যে আমার ভুল হয়েছে- এ কাজটি আমার ইচ্ছাকৃত ভুল নয়। বরং এ ঘটনাটি হেকমতে এলাহীর সঙ্গে সম্পৃক্ত। আমার উম্মত যাতে সেজদায়ে সহু সম্পর্কে অবহিত হতে পারে। তাই আল্লাহ পাক আমাকে দিয়ে এরকম করিয়েছেন। সুতরাং এ ঘটনাটি আমার অনুভুতি ও ইচ্ছার সঙ্গে সংশ্লিষ্ট নয়। আল্লাহ পাকই আমাকে ভুলিয়ে দিয়েছেন, যাতে করে আমার আমলের বদৌলতে সেজদায়ে সাহুর আকারে তোমরা আমার অনুসরণ লাভ করে ধন্য হও এবং লাভ করো সাওয়াবের অধিকার। (মাদারেজুন নবুওয়াত) \n\nনবীজির নামাজ ছয় ওয়াক্তঃ\nপ্রিয় নবী সাল্লাল্লাহু আলাইহি ওয়া সাল্লামের উপর ছয় ওয়াক্ত নামাজ ফরজ ছিলো। প্রতিদিনের পাঁচ ওয়াক্ত নামাজের পাশাপাশি তাহাজ্জুদ নামাজও নবী করীম সাল্লাল্লাহু আলাইহি ওয়া সাল্লামের উপর ফরজ ছিলো। মা আয়েশা রাদিয়াল্লাহু আনহা থেকে বর্ণিত হয়েছে- রাসুল সাল্লাল্লাহু আলাইহি ওয়া সাল্লাম বলেছেন, তিনটি বিষয় আমার উপর ফরজ, কিন্তু তোমাদের উপরে সেগুলো সুন্নত। এই তিনটি বিষয় হচ্ছে- বিতর নামাজ, মেসওয়াক ও তাহাজ্জুদের নামাজ। উক্ত হাদীসে আমরা দেখতে পাই, উল্লেখিত তিনটি বিষয়ে আমাদের জন্য বিধান এক রকম আর নবী পাক সাল্লাল্লাহু আলাইহি ওয়া সাল্লামের জন্য বিধান আরেক রকম। এখানেও তো তিনি আমাদের মতো নন। \n\nনবীজির বসে নামাজ পড়া দাড়িয়ে নামাজ পড়ার সমানঃ\nপ্রিয় নবী সাল্লাল্লাহু আলাইহি ওয়া সাল্লাম নফল নামায বসে পড়লে দাঁড়িয়ে পড়ার সাওয়াব লাভ করতেন। কিন্ত অন্যদের বেলায় তা নয়। নবী করীম সাল্লাল্লাহু আলাইহি ওয়া সাল্লাম ইরশাদ করেন যে ব্যক্তি বসে নামাজ পড়বে, সে দাঁড়িয়ে নামাজ আদায়কারীর অর্ধেক সাওয়াব পাবে। এই হাদীস দ্বারা সাধারণভাবে সকলকে বুঝায়। কিন্তু নবী পাক এর জন্য ব্যতিক্রম। মুসলিম শরীফে হযরত আবদুল্লাহ ইবনে আমর ইবনুল আস রাদিয়াল্লাহু আনহু থেকে বর্ণিত হয়েছে, একদা আমি নবী করীম সাল্লাল্লাহু আলাইহি ওয়া সাল্লামকে বসে নামাজ পড়তে দেখলাম। নিবেদন করলাম, ইয়া রাসুলাল্লাহ! আমি তো শুনেছি বসে নামাজ আদায়কারীর নামাজ দাঁড়িয়ে আদায়কারীর অর্ধেক। তিনি বললেন, হ্যাঁ। আমার বানী এরকমই। তবে আমি তো অন্য কারো মতো নই। \n\nসাওমে বেসালঃ\nনবীজি সাওমে বেসাল পালন করতেন, যা উম্মতের জন্য নিষিদ্ধ। সাওমে বেসাল অর্থ হচ্ছে পানাহার বিহীন রোজা। কখনো কখনো রাসুলে পাক সাল্লাল্লাহু আলাইহি ওয়া সাল্লাম বিরামহীন রোজা রাখতেন। সাহরীও খেতেন না, ইফতারীও করতেন না। সাহাবীরা এই রকম রোজা রাখতে চাইলে প্রিয় নবী সাল্লাল্লাহু আলাইহি ওয়া সাল্লাম নিষেধ করলেন। এ প্রসঙ্গে মা আয়েশা রাদিয়াল্লাহু আনহা বর্ণনা করেন- \nنَهي رَسُوْلُ اللهِ صَلَّي اللهُ عَلَيْهِ وَسَلَّمْ عَنِ الْوِصَالِ رَحْمَةً لَهُمْ فَقَلُوْا اِنَّكَ تُوَاصِلُ قَالَ لَسْتُ كَهَيْئَتِكُمْ اِنِّي يُطْعِمُنِي رَبِّي وَيَسْقِيْنِي \nঅর্থাৎ- “রাসুল সাল্লাল্লাহু আলাইহি ওয়া সাল্লাম যখন সাহাবায়ে কেরামকে সাওমে বেসাল করতে নিষেধ করলেন, তখন সাহাবীরা নিবেদন জানালেন- হে আল্লাহর রাসুল! আপনি যে সাওমে বেসাল করে থাকেন! তিনি বললেন- আমি তোমাদের মতো নই, আমার প্রতিপালক আমাকে পানাহার করান।”\n\nউপরোক্ত হাদীসে আমরা দেখতে পাই যে, রাসুলে পাক সাল্লাল্লাহু আলাইহি ওয়া সাল্লাম আমাদের থেকে ব্যতিক্রমী রোজা রাখছেন এবং উম্মতদেরকে নিষেধও করেছেন সেই রোজা রাখতে। এখানেও নবীজির ইবাদত আমাদের থেকে ভিন্ন। আর উক্ত হাদীসে রাসুল সাল্লাল্লাহু আলাইহি ওয়া সাল্লাম নিজেও বলছেন, আমি তোমাদের মতো নই। \n\nতোমার নামাজ হলো মেরাজ\nখোদার কাছে প্রিয় অতি,\nতার হুকুম তাই তোমার তরে\nতাহাজ্জুদে কাটাও রাতি।"
  },
  {
    "1": "শরীয়তের বিধান প্রনয়ণের ক্ষমতা",
    "2": "﻿মহান আল্লাহ পাক তাঁর প্রিয় হাবীব সাল্লাল্লাহু আলাইহি ওয়া সাল্লামকে ভালবাসার নিদর্শন স্বরুপ এমন অনেক ক্ষমতা দিয়েছেন যা শুধু তাঁকেই দেওয়া হয়েছে। যেমন প্রিয় নবী সাল্লাল্লাহু আলাইহি ওয়া সাল্লাম কে আল্লাহ তায়ালা এমন এখতিয়ার দিয়েছেন যে তিনি শরীয়তের কোন বিধান পরিবর্তন করতে পারতেন। বিষয়টা এমন যে নবীজি যা ইচ্ছা করতেন বা বলতেন আল্লাহ তায়ালা তাই আইনে পরিণত করে দিতেন। যেমন-\nএকবার নবী করীম সাল্লাল্লাহু আলাইহি ওয়া সাল্লাম ঘোষণা করলেন, হে মানুষ! তোমরা হজ করবে, হজ করা তোমাদের উপর ফরজ। জনৈক সাহাবী তাঁকে জিজ্ঞেস করলেন, হে আল্লাহর রাসুল সাল্লাল্লাহু আলাইহি ওয়া সাল্লাম! প্রত্যেক বছর কি হজ¦ করা ফরজ? তদুত্তরে তিনি বললেন, এখন যদি আমি হ্যা বলি তাহলে প্রত্যেক বছরই হজ করা ফরজ হবে। \n\nনবীজির সাথে আমাদের তুলনা কিভাবে করা হয়। নবীজি হলেন আইন প্রণেতা অর্থাৎ তিনি আইন তৈরি করেন আর আমরা সেই আইন মেনে চলতে বাধ্য থাকি। নবীজি হলেন রাজা, আমরা হলাম তাঁর প্রজা। রাজার সাথে প্রজার তুলনা কি করে সম্ভব? \n\nপ্রিয় নবী সাল্লাল্লাহু আলাইহি ওয়া সাল্লাম চাইলে যে কোন ব্যক্তিকে শরীয়তের বিধানের আওতামুক্ত করে দিতে পারতেন। আবার চাইলে যে কারো জন্য বিশেষ বিধান তৈরি করতে পারতেন। যেমন হযরত খুযায়মার জন্য নবীজি একটি বিশেষ বিধান তৈরি করলেন এইরকম যে, খুযায়মার সাক্ষ্য দুইজন সাক্ষীর সমতুল্য ঘোষণা করলেন। এ সংক্রান্ত ঘটনাটি নিম্নরুপ-\n\nএকদা প্রিয় নবী সাল্লাল্লাহু আলাইহি ওয়া সাল্লাম সাওয়া বিন হারিস নামক এক বেদুইন থেকে একটি ঘোড়া ক্রয় করেছিলেন। কিন্তু ঐ ঘোড়া ক্রয় করার সময় সেখানে অন্য কেউ উপস্থিত ছিলো না। এই সুযোগে পরবর্তীকালে ঐ বেদুইন ঘোড়া বিক্রি করার কথা অস্বীকার করে বললো যে আমি আমার ঘোড়া আপনার নিকট বিক্রি করি নাই। আপনার কোন সাক্ষী থাকলে উপস্থিত করুন। তখন নবীজির সাথে থাকা হযরত খুযায়মা ইবনে সাবেত বললেন- আমি সাক্ষ্য দিচ্ছি যে, রাসুলে করীম সাল্লাল্লাহু আলাইহি ওয়া সাল্লাম এই ঘোড়া ক্রয় করেছেন। তিনি সত্য বলছেন এবং বেদুইন মিথ্যা বলছে। রাসুলে পাক সাল্লাল্লাহু আলাইহি ওয়া সাল্লাম তখন খুযায়মাকে প্রশ্ন করলেন, তুমি তো তখন উপস্থিত ছিলে না, তাহলে তুমি কিভাবে সাক্ষ্য দিচ্ছ। উত্তরে খুযায়মা বললেন- আপনার মুখের কথা শুনে আল্লাহর একত্ববাদ, বেহেশত, দোযখ ইত্যাদির সাক্ষ্য দিচ্ছি আর এই ঘোড়া কি তার চেয়েও গুরুত্বপূর্ণ? আমি আপনার মুখ থেকে শুনে সাক্ষ্য দিচ্ছি। তখন রাসুলে পাক সাল্লাল্লাহু আলাইহি ওয়া সাল্লাম আনন্দিত হয়ে বললেন- খুযায়মার সাক্ষ্য দুইজন সাক্ষীর সাক্ষ্যের সমতুল্য।\n\nইসলামী শরীয়তের বিধান মোতাবেক যে কোন ব্যাপারে সাক্ষ্য প্রয়োজন হলে দুইজন সাক্ষী উপস্থিত করতে হবে। কিন্তু এক্ষেত্রে আমরা দেখতে পাই, রাসুলুল্লাহ সাল্লাল্লাহু আলাইহি ওয়া সাল্লাম খুযায়মার জন্য বিশেষ বিধান তৈরি করলেন। তিনি তাকে দুইজন সাক্ষীর সমতুল্য ঘোষণা করলেন। \n\nআরেকটি বর্ণনায় দেখা যায়, হযরত কাআব বিন মালিক সরকারী কোন কাজের ব্যাপারে অভিযুক্ত হলে, নবীজি তার স্ত্রীদেরকে নির্দেশ দিলেন তারা যেন কাআব এর নিকট না যায় এবং কোন মুসলমান যেন তাঁর সাথে সালাম কালাম না করে। এই নির্বাসনকালে নবীজি সাল্লাল্লাহু আলাইহি ওয়া সাল্লামের নির্দেশ ক্রমে কাআবের বিবাহিত স্ত্রীগণ তাঁর জন্য হারাম বলে বিবেচিত হয়েছিল। আবার এক মুসলমান আরেক মুসলমানের সাথে দেখা হলে সালাম দেওয়া সুন্নত। নবীজি কাআবের জন্য সাময়িকভাবে এই সুন্নাতকেও রহিত করে দিলেন। অথচ ইসলামী শরীয়তে কোন অপরাধের জন্য এই ধরণের কোন শাস্তির বিধান নেই। \nএথেকে বুঝা গেলো যে নবীজি চাইলে যে কারো জন্য যে কোন শাস্তির বিধান তৈরি করতে পারেন। আবার নবীজি চাইলে যে কারো জন্য হালালকে হারাম এবং হারামকে হালাল ঘোষণা করতে পারেন। প্রিয় হাবীবকে আল্লাহ পাক সেই এখতিয়ার দিয়েছেন।  যেমন-\nনবী পাক সাল্লাল্লাহু আলাইহি ওয়া সাল্লাম হযরত আলী রাদিয়াল্লাহু আনহুকে মা ফাতেমা রাদিয়াল্লাহু আনহার ইনতিকালের পর গোসল দানের অনুমতি দিয়েছিলেন। অথচ কোন স্বামীই তার মৃত স্ত্রীকে গোসল দিতে পারেনা। কারণ মৃত্যুর সঙ্গে সঙ্গেই তাদের মধ্যকার বৈবাহিক সম্পর্ক ছিন্ন হয়ে যায়। \n\nএক রমনীর বিয়ের মোহর সংক্রাক্ত ব্যাপারেও রাসুলে পাক সাল্লাল্লাহু আলাইহি ওয়া সাল্লাম বিশেষ বিধান দিয়েছিলেন। মোহর আদায়ের পরিবর্তে পুরুষটি উক্ত মহিলাকে কোরআন মাজিদ শিক্ষা প্রদান করবে এই রকম হুকুম দিয়েছিলেন। নবীজির এক দরিদ্র সাহাবী এক রমনীকে বিয়ের প্রস্তাব করলে নবী সাল্লাল্লাহু আলাইহি ওয়া সাল্লাম বললেন মোহর আদায় করার মতো কী আছে তোমার কাছে? তিনি বললেন- আমার পরনের লুঙ্গিখানা ছাড়া আমার আর কিছুই নেই। রাসুল সাল্লাল্লাহু আলাইহি ওয়া সাল্লাম বললেন, তালাশ করে দেখো, কিছু জোগাড় করতে পারো কিনা। অন্ততঃপক্ষে একটি লোহার আঙটি হলেও চলবে। তিনি বললেন কোরআন মাজিদের অমুক অমুক সুরা আমার মুখস্ত আছে, আর কিছু নেই। রাসুল সাল্লাল্লাহু আলাইহি ওয়া সাল্লাম বললেন, কোরআনের যে অংশটুকু তোমার মুখস্ত আছে, তার বিনিময়ে তুমি তাকে বিয়ে করো। তুমি তাকে সেই অংশটুকু শিক্ষা দিবে এবং সেটাকে মোহর হিসেবে নির্ধারণ করে নিবে। তবে তুমি ছাড়া অন্য কারও জন্য এই বিধান গ্রহণযোগ্য হবে না। কোরআন কখনও কারো জন্য মোহর হতে পারে না। কোন ব্যক্তি বিশেষের জন্য এই ধরণের আলাদা বিধান দেওয়ার এখতিয়ার দুনিয়ার আর কারো নেই। এই ক্ষমতা আল্লাহ পাক কেবল তাঁর প্রিয় হাবীবকেই দান করেছেন। \n\nহযরত উম্মে আতিয়া রাদিয়াল্লাহু আনহার ব্যাপারেও নবীজি সাল্লাল্লাহু আলাইহি ওয়া সাল্লাম সতন্ত্র বিধান দিয়েছেন। নবী করীম সাল্লাল্লাহু আলাইহি ওয়া সাল্লাম পুরুষগণের বায়াত সম্পাদন করে মহিলাদের বায়াত গ্রহণ করছিলেন, তখন তাদেরকে লক্ষ্য করে আল্লাহর বানী ‘নারীরা যেনো ভালো কাজে আপনার নাফরমানী না করে’ বলা হলো। নবী করীম সাল্লাল্লাহু আলাইহি ওয়া সাল্লাম বিভিন্ন ভালো কাজ বাস্তবায়ন ও মন্দ কাজ পরিহার সম্পর্কে তাদেরকে প্রতিশ্রুতিবদ্ধ করলেন। তাদের একটি মন্দ কাজ ছিলো বিলাপ করা। নবী পাক সাল্লাল্লাহু আলাইহি ওয়া সাল্লাম অঙ্গীকার আদায় করলেন, নারীরা কারো মৃত্যুতে যেনো বিলাপ না করে। তখন হযরত উম্মে আতিয়া রাদিয়াল্লাহু আনহা নিবেদন করলেন, ইয়া রাসুলাল্লাহ! অমুক জনপদের লোক জাহেলী যুগে বিলাপ করার ব্যাপারে আমার সহযোগী হতো। এখন এ কাজে তাদের অনুসরণ না করে যে আমি পারছি না। রাসুলে পাক সাল্লাল্লাহু আলাইহি ওয়া সাল্লাম একথা শুনে উম্মে আতিয়া রাদিয়াল্লাহু আনহাকে উক্ত কবীলার খাতিরে বিলাপ করার ব্যাপারে অনুমতি দিলেন। \n\nইমাম নববী রাদিয়াল্লাহু আনহু বলেন, উম্মে আতিয়া রাদিয়াল্লাহু আনহাকে বিলাপ করার অনুমতি প্রদানে প্রমাণিত হয় যে, প্রিয় নবী সাল্লাল্লাহু আলাইহি ওয়া সাল্লাম যার ব্যাপারে যা চাইতেন, তা নির্ধারণ করে দেয়ার ক্ষমতা তিনি আল্লাহ পাকের তরফ থেকেই পেয়েছিলেন। হযরত আসমা বিনতে উমায়স রাদিয়াল্লাহু আনহাকেও শোক পালন করার ব্যাপারে অনুমতি দিয়েছিলেন। তার স্বামী ছিলেন হযরত জাফর ইবনে আবি তালিব রাদিয়াল্লাহু আনহু। তিনি ইনতেকাল করলে নবী করীম সাল্লাল্লাহু আলাইহি ওয়া সাল্লাম হযরত আসমা বিনতে উমায়স রাদিয়াল্লাহু আনহাকে বললেন, তুমি তিন দিন পর্যন্ত মাতমী লেবাস পরিধান করো এবং শোক যাপন করো। এরপর তোমার যা অভিপ্রায়। \n\nমিসওয়াক সম্পর্কিত একটি হাদীসে নবী পাক সাল্লাল্লাহু আলাইহি ওয়া সাল্লাম এরশাদ করেন- আমার উম্মতের কষ্টের চিন্তুা যদি আমি না করতাম তবে প্রত্যেক নামাজের আগে মেসওয়াক করাকে ওয়াজিব করে দিতাম। এই হাদীস থেকে পরিষ্কার বুঝা যাচ্ছে যে, উম্মতের সুবিধা অসুবিধার কথা চিন্তা করে যে কোন বিধান তৈরি করা প্রিয় নবী সাল্লাল্লাহু আলাইহি ওয়া সাল্লামের এখতিয়ারাধীন ছিলো। \n\nকিবলা পরিবর্তনের ব্যাপারেও আমরা দেখতে পাই যে, আল্লাহ পাক রাব্বুল আলামীন তাঁর প্রিয় হাবীবের ইচ্ছাকেই প্রাধান্য দিয়েছেন। এ প্রসঙ্গে পবিত্র কোরআনের সুরা বাকারার ১৪৪ নং আয়াতে ইরশাদ হচ্ছে- \nقَدْ نَري تَقَلُّبَ وَجْهِكَ فِي السَّمَاءِ فَلَنُوَلِّيَنَّكَ قِبْلَةً تَرْضهَا فَوَلِّ وَجْهَكَ شَطْرَ الْمَسْجِدِ الْحَرَامِ \nঅর্থাৎ- “আকাশের দিকে আপনার বার বার তাকানোকে আমি প্রায়ই লক্ষ্য করি। সুতরাং আপনাকে এমন কিবলার দিকে ফিরিয়ে দিচ্ছি যা আপনি পছন্দ করেন। অতএব, আপনি মাসজিদুল হারামের দিকে মুখ ফিরান।”\n\nসুবহানাল্লাহ! আল্লাহ পাক অত্র আয়াতে কারীমাতে تَرْضهَا শব্দ ব্যবহার করেছেন। অর্থাৎ- আপনি যা পছন্দ করেন। আল্লাহ পাক তাঁর হাবীবকে যে কত ভালবাসেন, তা যদি বিরুদ্ধবাদীরা বুঝতো!\n\nসাওমে বেসাল প্রসঙ্গে মা আয়েশা রাদিয়াল্লাহু আনহা বর্ণনা করেন- \nنَهي رَسُوْلُ اللهِ صَلَّي اللهُ عَلَيْهِ وَسَلَّمْ عَنِ الْوِصَالِ رَحْمَةً لَهُمْ فَقَلُوْا اِنَّكَ تُوَاصِلُ قَالَ لَسْتُ كَهَيْئَتِكُمْ اِنِّي يُطْعِمُنِي رَبِّي وَيَسْقِيْنِي \nঅর্থাৎ- “রাসুল সাল্লাল্লাহু আলাইহি ওয়া সাল্লাম যখন সাহাবায়ে কেরামকে সাওমে বেসাল করতে নিষেধ করলেন, তখন সাহাবীরা নিবেদন জানালেন- হে আল্লাহর রাসুল! আপনি যে সাওমে বেসাল করে থাকেন! তিনি বললেন- আমি তোমাদের মতো নই, আমার প্রতিপালক আমাকে পানাহার করান।”\n\nউপরোক্ত হাদীসে আমরা দেখতে পাই যে,সাহাবায়ে কেরাম প্রিয় নবী সাল্লাল্লাহু আলাইহি ওয়া সাল্লামের কাছে সাওমে বেসাল পালনের অনুমতি প্রার্থণা করলেন। এখন সাহাবায়ে কেরামকে অনুমতি দেওয়া না দেওয়া নবীজির এখতিয়ারাধীন ছিলো। অতঃপর দেখা গেল যে তিনি অনুমতি দিলেন না। অর্থাৎ- তিনি সাওমে বেসালের ব্যাপারে নিজের এবং উম্মতের জন্য আলাদা বিধান বেছে নিলেন। তারপর তিনি তাঁর হাকীকত সম্পর্কে বললেন, আমি তোমাদের মতো নই। অথচ আমরা কী করে বলি যে তিনি আমাদের মতো সাধারণ মানুষ? \n\nখোদার বিধান তোমার হাতে\nকরতে পারো কম বা বেশি,\nতুমি বিধান দিতে পারো\nযখন যাকে যেমন খুশি।"
  },
  {
    "1": "নবীজির আরো কিছু অনন্য বৈশিষ্ট্য",
    "2": "﻿নবী পাক সাল্লাল্লাহু আলাইহি ওয়া সাল্লামের মহান শান ও মানের বিবরণ লিখে শেষ করা যাবে না। এতো অসংখ্য অনন্য বৈশিষ্ট্য আল্লাহ পাক তাঁর প্রিয় হাবীবকে দান করেছেন যে তা সংখ্যায় নিরুপণ করা সম্ভব নয়। নিম্নে আরো কিছু অনন্য বৈশিষ্ট্যের উল্লেখ করা হলো। \n\nখোদায়ী নিরাপত্তাঃ\nপ্রিয় নবী সাল্লাল্লাহু আলাইহি ওয়া সাল্লাম যখন নবুওয়াতের ঘোষণা দিলেন, সাথে সাথে কাফির মুশরিকরা তাঁর জানের দুশমন হয়ে গেলো। মক্কার মুশরিকরা তাঁকে হকের রাস্তা থেকে সরিয়ে আনার জন্য এবং হকের দাওয়াত থেকে বিরত রাখার জন্য প্রতি নিয়ত জ¦ালাতন করতে থাকে। তারা নবীর উপর চালিয়েছে অকথ্য নির্যাতন, অবর্ণনীয় অত্যাচার। প্রিয় হাবীবকে এই অবস্থায় দেখে আল্লাহ পাক স্বয়ং তাঁর হেফাজতের দায়িত্ব নিয়েছেন। এবং সে প্রসঙ্গে কোরআনে বিভিন্ন আয়াতে কারিমা রয়েছে।  যেমন-\nকাফেরদের বেদনাদায়ক ব্যবহার, উৎপীরণে যাতে নবীজি বিচলিত না হন সেজন্যে আল্লাহ পাক সুরা তুরের ৪৮ নং আয়াতে বলছেন-\nوَاَصْبِرْ لِحُكْمِ رَبِّكَ فَاِنَّكَ بِاَعْيِنُنَا\nঅর্থাৎ- “আপনি আপনার রবের নির্দেশের অপেক্ষায় থাকুন। আপনি তো সর্বদা আমার দৃষ্টিতেই রয়েছেন।”\n\nঅত্র আয়াতে কারীমায় আল্লাহ তায়ালা তাঁর প্রিয় হাবীবকে জানিয়ে দিয়েছেন, আপনি বিচলিত হবেন না, আপনি তো সর্বদাই আমার দৃষ্টিতেই রয়েছেন। আমি তো আপনাকে বিশেষভাবে রক্ষা করেই চলেছি। সুতরাং নিশ্চিত জানুন, কেউ আপনার কেশাগ্র স্পর্শ করতে পারবে না।\n\nসুরা আনফালের ৩০ নং আয়াতে ইরশাদ হচ্ছে-\n وَاِذْ يَمْكُرُ بِكَ الَّذِيْنَ كَفَرُوْا لِيُثْبِتُوْكَ وَيَقْتُلُوْكَ اَوْ يُخْرِجُوْكَ وَيَمْكُرُوْنَ وَيَمْكُرُ اللهُ وَاللهُ خَيْرُ الْمَكِرِيْنَ\nঅর্থাৎ- “আর কাফিররা যখন আপনার বিরুদ্ধে ষড়যন্ত্রে মেতে উঠেছিলো এই বলে যে, আপনাকে বন্দি করবে, কিংবা হত্যা করবে কিংবা আপনাকে স্বদেশ থেকে বহিস্কার করবে। এদিকে তারা তাদের ষড়যন্ত্রের জাল বুনছিলো, ওদিকে আল্লাহ তাদের ষড়যন্ত্রের বিরুদ্ধে ব্যবস্থা নিচ্ছিলেন। গোপন ব্যবস্থা গ্রহণের ক্ষেত্রে আল্লাহই সর্বোত্তম।” \n\nসুরা মায়েদার ৬৭ নং আয়াতে ইরশাদ হচ্ছে- \n وَاللهُ يَعْصِمُكَ مِنَ النَّاسِ\nঅর্থাৎ- “মানুষ জনের হাত থেকে আল্লাহ নিজেই আপনাকে রক্ষা করবেন।”\n\nএক হাদীসে এসেছে সাহাবায়ে কেরাম রাসুল সাল্লাল্লাহু আলাইহি ওয়া সাল্লামের নিরাপত্তার ব্যবস্থা গ্রহণ করার সময় وَاللهُ يَعْصِمُكَ مِنَ النَّاسِ উক্ত আয়াতে কারীমা নাযিল হলে নবী পাক সাহাবাগণকে লক্ষ করে বললেন-\n يَاَيُّهَا النَّاسُ انْصَرِفُوْا فَقَدْ عَصَمَنِي اللهُ\nঅর্থাৎ- “হে সাহাবারা! তোমরা এখন থেকে নিবৃত। স্বয়ং আল্লাহই আমার রক্ষণাবেক্ষণের দায়িত্ব নিজের কুদরতী হাতে নিয়ে নিয়েছেন।” \n\nদূর থেকে ভীতির সৃষ্টিঃ\nরাসুলে পাক সাল্লাল্লাহু আলাইহি ওয়া সাল্লামকে আল্লাহ তায়ালা এমন প্রতাপ দিয়েছিলেন যে, ইসলামের দুশমনদের মনের ভেতরে নবীপাকের নামের প্রতাপেই তাদের মধ্যে কম্পন শুরু হয়ে যেতো। নবীজির প্রতাপ এমনই ছিলো যে, মদীনা নগরীতে বসবাসরত বিভিন্ন গোষ্ঠী তাদের সুরক্ষিত কেল্লাগুলোতে নবীজির পয়গম্বরী জালালের প্রতাপে থরথর করে কম্পমান ছিলো। এ প্রসঙ্গে হযরত জাবের রাদিয়াল্লাহু আনহু বর্ণিত একখান হাদীসে রাসুলে পাক সাল্লাল্লাহু আলাইহি ওয়া সাল্লাম বলেন-\nنُصِرْتُ بِالرُّعْبِ مِسِيْرَةَ شَهْرٍ\nঅর্থাৎ- “এক মাসের দূরত্ব থেকে সৃষ্টি হওয়া প্রতাপ দ্বারা আমাকে সাহায্য করা হয়েছে।” (বুখারী, নাসায়ী)\n\nনবী পাকের প্রতাপের অবস্থা এমন ছিল যে, ভিনদেশী কিংবা অজানা কোন মানুষ তাঁকে দেখামাত্রই কেঁপে উঠত। হযরত জাবের বিন আবদুল্লাহ রাদিয়াল্লাহু আনহু থেকে বর্ণিত একখানা হাদীসে আছে-\nকোন এক সফরে নবী পাক সাল্লাল্লাহু আলাইহি ওয়া সাল্লাম একটি বৃক্ষের ছায়ায় বিশ্রাম নিচ্ছিলেন। সেখানে হঠাৎ এক গ্রাম্য লোক এসে উপস্থিত হলো। এসেই নবী পাকের তরবারি যা তিন বৃক্ষটির ডালে ঝুলিয়ে রেখেছিলেন তা হাতে উঠিয়ে বলল- ‘এই মুহুর্তে আমার হাত থেকে আপনাকে বাঁচাবে কে?’\nনবীজি বললেন- ‘আমার আল্লাহ।’\n\nএই কথা শোনার সাথে সাথে লোকটি এতই বিমর্ষ ও কাবু হয়ে গেলো যে, তরবারিটি তৎক্ষণাত তার হাত থেকে পড়ে গেল। (বুখারী, মুসলিম, মুসনাদে আহমদ)\n\nকন্যার মাধ্যমে বংশীয় ধারাঃ\nসাধারণত কারো মৃত্যুর পর তার বংশের ধারা প্রবাহমান থাকে পুত্রদের মাধ্যমে। কিন্তু নবী করীম সাল্লাল্লাহু আলাইহি ওয়া সাল্লামের বংশের ধারা প্রবাহমান হয়েছে তাঁর কন্যা হযরত ফাতিমাতুয যোহরা রাদিয়াল্লাহু আনহার মাধ্যমে। এ প্রসঙ্গে ইমাম তাবরানী রাহমাতুল্লাহি আলাইহি “আল মুজামুল কবীরে”, আজলুনী রাহমাতুল্লাহি আলাইহি “কাশফুল খিফাতে” হযরত জাবের বিন আবদুল্লাহ রাদিয়াল্লাহু আনহু থেকে একখানা হাদীস বর্ণনা করেন। রাসুলে পাক সাল্লাল্লাহু আলাইহি ওয়া সাল্লাম বলেন-\nاِنَّ اللهَ عَزَّ وَجَلَّ جَعَلَ ذُرِّيَّةَ كُلِّ نَبِيٍّ فِي صُلْبِهِ وَاِنَّ اللهَ تَعَالَي جَعَلَ ذُرِّيَّتِي فِي صُلْبِ عَلِيِّ بْنِ أَبِي طَالِبِ رَضِيَ اللهُ تَعَالَي عَنْهُ\nঅর্থাৎ- “আল্লাহ তায়ালা প্রত্যেক নবীরই বংশ-ধারা তাঁর ঔরশজাত পুত্র সন্তান দিয়েই প্রবাহমান রেখেছেন। কিন্তু আমার বংশ-ধারা প্রবাহমান থাকবে আবু তালিবের পুত্র আলীর ঔরশে।” \n\nপাপীদের আশ্রয়স্থলঃ\nনবী পাক সাল্লাল্লাহু আলাইহি ওয়া সাল্লামের দরবার পাপীদের আশ্রয়স্থল। বান্দা যদি পাপ করে নবীজির দরবারে যায় এবং আল্লাহর কাছে ক্ষমা চায় আর নবী যদি ঐ পাপীর গুনাহর জন্য আল্লাহর কাছে ক্ষমা চান তাহলে আল্লাহ তাকে মাফ করে দেন।\n\nপবিত্র কালামে পাকে সুরা নিসার ৬৪ নং আয়াতে ইরশাদ হচ্ছে-\n وَلَوْ اَنَّهُمْ اِذْ ظَلَمُوْا اَنْفُسَهُمْ جَاءُوْكَ فَاسْتَغْفَرُوا اللهَ وَاسْتَغْفَرَ لَهُمُ الرَّسُوْلُ لَوَجَدُوْا اللهَ تَوَّابًا رَّحِيْمًا\nঅর্থাৎ- “যখন তারা নিজেদের উপর জুলুম করে তখন তারা তোমার নিকট আসলে ও আল্লাহর কাছে ক্ষমা প্রার্থনা করলে এবং রাসুলও তাদের জন্য ক্ষমা চাইলে তারা আল্লাহকে ক্ষমাপরাবশ ও পরম দয়ালু রুপে পেত।”\n\nউক্ত আয়াতে মূলতঃ রাসুলে পাকের মহান শানকেই ফুটিয়ে তোলা হয়েছে। এখানে পাপীদেরকে তাওবা করার জন্য রাসুলের দরবারে যাওয়ার শর্ত দেয়া হয়েছে। আল্লাহ পাক এখানে রাসুলের দরবারে যাওয়ার এবং রাসুল কর্তৃক সুপারিশের উসিলায় বান্দাকে ক্ষমা করার কথা বলেছেন। এই প্রসঙ্গে একখানা ঘটনা বর্ণিত আছে- \nরাসুলে পাক সাল্লাল্লাহু আলাইহি ওয়া সাল্লামের ওফাতের পর একজন গ্রাম্য লোক রওযা ই আকদাসের নিকট হাযির হয়ে রওযা শরীফের পবিত্র মাটি নিয়ে তার মাথায় মালিশ করলো এবং আরয করলো, হে আল্লাহর রাসুল আপনার প্রতি অবতীর্ণ আয়াতে আছে وَلَوْ اَنَّهُمْ اِذْ ظَلَمُوْا اَنْفُسَهُمْ । আমি নিশ্চয়ই আপন আত্নার উপর জুলুম করেছি এবং আপনার দরবারে আল্লাহর নিকট থেকে আমার গুনাহর ক্ষমা প্রার্থনার জন্য হাযির হয়েছি। সুতরাং আমার প্রতিপালকের নিকট থেকে আমার গুনাহ ক্ষমা করিয়ে দিন। তদুত্তরে রওযা শরীফ থেকে সুসংবাদ আসলো, “তোমার গুনাহ ক্ষমা করা হয়েছে।”\n\nনামে তুমি হাবীবুল্লাহ\nতব সহায় খোদা তায়ালা,\nপাপী তাপী উম্মত তরে\nতুমি হলে তরানেওয়ালা।"
  },
  {
    "1": "নবীজির ইন্তেকাল, দাফন, কাফনের বৈশিষ্ট্য",
    "2": "﻿كُلُّ نَفْسٍ ذَائِكَةُ الْمَوْتِ\nঅর্থাৎ- “প্রত্যেক প্রাণীকেই মৃত্যুর স্বাদ গ্রহণ করতে হবে।” একমাত্র আল্লাহ রাব্বুল আলামীন চিরঞ্জীব, চিরস্থায়ী, অমর, অক্ষয়।  তাছাড়া সকল সৃষ্টিই একদিন ধ্বংস হয়ে যাবে। পবিত্র কালামে হাকীমে আল্লাহ তায়ালা বলছেন-\n كُلُّ مَنْ عَلَيْهَا فَانٍ- وَيَبْقَي وَجْهُ رَبِّكَ ذُو الْجَلاَلِ وَالْاِكْرَامِ\nঅর্থাৎ- “ভূপৃষ্টের সবকিছুই ধ্বংসশীল। একমাত্র আপনার মহিমাময় ও মহানুভব পালনকর্তার সত্তা ছাড়া।” \n\nঅতএব আল্লাহ পাকের ইচ্ছায় তাঁর প্রিয় হাবীব সাল্লাল্লাহু আলাইহি ওয়া সাল্লামও ইহজগত থেকে আমাদের মতো ইনতিকালের মাধ্যমে পর্দা করেছেন। কিন্তু নবীজির ওফাতের ধরণ এবং ওফাত পরবর্তী অবস্থা সব কিছুই আমাদের থেকে ব্যতিক্রম। যেমন- \n\nহায়াত অথবা মউত বেছে নেওয়া নবীজির এখতিয়ারাধীনঃ\nইনতিকালের বছর সফর মাসের মধ্যভাগে নবীজি একদিন মদিনার পবিত্র গোরস্থান জান্নাতুল বাক্বীতে রাত্রে যিয়ারত করতে গেলেন। দীর্ঘক্ষণ ধরে তিনি যিয়ারত করলেন এবং ইনতিকালপ্রাপ্ত সাহাবীদেরকে উদ্দেশ্য করে বললেন- “হে কবরবাসী সাহাবীগণ! তোমাদের উপর আল্লাহর শান্তি বর্ষিত হোক। তোমরা ভালোয় ভালোয় চলে গেছো। আগামীতে ফেৎনা ফাসাদ অন্ধকার রাত্রির মতো ঘনিয়ে আসছে। পূর্ববর্তী সময়ের চেয়ে পরবর্তী সময়টি হবে নিকৃষ্ট।” এরপর তাঁর সহগামী আবু মোয়াইহাবা কে লক্ষ করে বললেন- “আমাকে দুনিয়ার যাবতীয় ধনভান্ডারের চাবি প্রদান করা হয়েছে এবং দীর্ঘদিন বেঁচে থাকা অথবা জান্নাতে গমনের এখতিয়ারও দেয়া হয়েছে।”\n\nআবু মোয়াইহাবা রাদিয়াল্লাহু আনহু আরয করলেন- ইয়া রাসুলাল্লাহ! আপনি দুনিয়ার ধন ভান্ডার এবং দীর্ঘদিন দুনিয়াতে অবস্থানের বিষয়টি প্রথমে গ্রহণ করুন। তারপর বেহেস্তে গমন। নবী করিম সাল্লাল্লাহু আলাইহি ওয়া সাল্লাম এই কথা শুনে বললেন- “না, বরং আমার প্রতিপালকের সান্নিধ্য এবং জান্নাতকেই আমি গ্রহণ করেছি।” \n\nঅতএব, বুঝা গেল যে নবীজি ইচ্ছা করলে আরো দীর্ঘদিন দুনিয়াতে থাকতে পারতেন। এ প্রসঙ্গে কাজী আয়ায (রঃ) তাঁর শিফা শরীফে লিখেছেন- “আমরা মউতের অধীন, কিন্তু মউত নবীজির এখতিয়ারাধীন। মউত আল্লাহর সৃষ্ট মখলুক। সকল মখলুককেই আল্লাহ তায়ালা নবীজির অধীনস্ত করে দিয়েছেন- কেননা তিনি সমস্ত সৃষ্টির মূল।” \n\nআযরাঈল আলাইহিস সালামের অনুমতি প্রার্থণাঃ\n১২ই রবিউল আউয়াল সোমবার যেদিন আল্লাহ পাকের ইচ্ছা হলো প্রিয় হাবীব সাল্লাল্লাহু আলাইহি ওয়া সাল্লামকে আপন সান্নিধ্যে তুলে নেবেন তখন হযরত আজরাঈল আলাইহিস সালামকে বললেন- “তুমি উত্তম সুরতে আমার প্রিয় হাবীবের খেদমতে হাজির হয়ে প্রথমে আমার সালাম বলবে যে, তুমি তাঁর সাথে দেখা করতে গিয়েছো এবং তাঁর অনুমতি পেলেই তাঁর রুহ মোবারক কবয করবে।” আল্লাহ পাকের নির্দেশ মোতাবেক উত্তম সুরত ধারণ করে হযরত আযরাঈল আলাইহিস সালাম নবী পাক সাল্লাল্লাহু আলাইহি ওয়া সাল্লামের নিকট এসে বললেন- “আল্লাহ আপনাকে সালাম দিয়েছেন। আমি আপনার সাথে দেখা করতে এসেছি। আল্লাহ আমাকে নির্দেশ দিয়েছেন যে, আপনার ইচ্ছা ও অনুমতি ব্যতীত যেন আপনার রুহ মোবারক কবয না করি।” একথা শুনে রাসুল সাল্লাল্লাহু আলাইহি ওয়া সাল্লাম বললেন- “তুমি বসো, আমার ভাই জিবরাঈল আসুক”। আযরাঈল আলাইহিস সালাম বসে রইলেন।\n \nএমন সময় হযরত জিবরাঈল আলাইহিস সালাম এসে বললেন- “আলবেদা, ইয়া রাসুলল্লাহ! বিচ্ছেদের সময় সমাগত, আপনার প্রভু আপনার প্রতিক্ষায় অপেক্ষমান”। নবীজি বললেন- “হে ভাই জিবরাঈল! আযরাঈল আমার রুহ কবয করার অনুমতি চাচ্ছে। আমি ২৩ বছর যাবৎ আমার উম্মতের দেখাশুনা করেছি এবং তাদের যাবতীয় সমস্যার সমাধান দিয়েছি। আমার পর আমার উম্মতের জিম্মাদার কে হবেন?” একথা শুনে জিবরাঈল আলাইহিস সালাম অদৃশ্য হয়ে গেলেন।  আবার মুহুর্তের মধ্যে দৃশ্যমান হয়ে বললেন- “আল্লাহ আপনাকে সালাম দিয়ে বলেছেন, “আপনার পর তিনিই আপনার উম্মতের জিম্মাদার হবেন।  কোরআন মজীদে তো আল্লাহ পাক আপনাকে রাজী ও সন্তুষ্ট করার প্রতিশ্রুতি দিয়েছেন। অতএব, আপনি সন্তুষ্ট চিত্তে রাজী হয়ে যান।”\n\nঅতঃপর নবী করীম সাল্লাল্লাহু আলাইহি ওয়া সাল্লাম আযরাঈল আলাইহিস সালামকে রুহ কবয করার অনুমতি প্রদান করলেন। তখন আযরাঈল আলাইহিস সালাম নবীজির রুহ মোবারক কবয করে নিলেন। নবীজি উচ্চারণ করলেন “আল্লাহুম্মা বির রাফীক্বিল আ’লা” অর্থাৎ- আমার প্রিয়তম বন্ধুর সান্নিধ্যে, হে আল্লাহ।” একথা বলে হুজুর সাল্লাল্লাহু আলাইহি ওয়া সাল্লাম বেসাল প্রাপ্ত হন। ইন্না লিল্লাহি ওয়া ইন্না লিল্লাহি রাজিউন। \n\nআল্লাহর হাবীব সাল্লাল্লাহু আলাইহি ওয়া সাল্লাম বিশ্বজাহানকে শোকের সাগরে ভাসিয়ে রাফীকে আ’লার সান্নিধ্যে চলে গেলেন। আমাদের কেউ মারা গেলে শুধু মানব সমাজ শোকাহত হয়, কিন্তু প্রিয় নবীর বিদায়ে কুল কায়েনাত শোকে বিহ্বল হয়ে পড়েছিলো। \n\nহযরত আনাস (রা.) বলেন, “নবী সাল্লাল্লাহু আলাইহি ওয়া সাল্লাম যেদিন আমাদের মাঝে আগমন করেছিলেন সেদিনের চেয়ে সমুজ্জল দিন আমি আর কখনো দেখিনি। আর যেদিন তিনি আমাদের ছেড়ে চলে গেলেন, তার চেয়ে দুর্ভাগ্যজনক এবং অন্ধকারাচ্ছন্ন দিন আমি আর কখানো দেখিনি।” (দারেমী, মেশকাত)\n\nনবীজির গোসল মোবারকঃ\nহযরত আলী রাদিয়াল্লাহু আনহু, হযরত আব্বাস রাদিয়াল্লাহু আনহু, তাঁর ছেলে হযরত ফযল রাদিয়াল্লাহু আনহু, অপর ছেলে কুসাম রাদিয়াল্লাহু আনহু, নবী করীম সাল্লাল্লাহু আলাইহি ওয়া সাল্লামের পালিত পুত্রের ছেলে হযরত উসামা রাদিয়াল্লাহু আনহু এবং তাঁর আশ্রিত হযরত সালেহ রাদিয়াল্লাহু আনহু গোসল দেওয়ার জন্য নির্ধারিত হলেন। মদিনার জনৈক আনসার সাহাবী হযরত আউস ইবনে আওলা রাদিয়াল্লাহু আনহু হযরত আলী রাদিয়াল্লাহু আনহুর অনুমতি নিয়ে গোসলে শরীক হন। নবী করীম সাল্লাল্লাহু আলাইহি ওয়া সাল্লামের পূর্ব নির্দেশ মোতাবেক কোবার ’গারস’ নামক কূপ থেকে পানি আনা হলো। পানির সাথে বরই পাতা ও কাপুর দেওয়া হলো।\n\nগোসলের সময় শরীর মোবারক থেকে পরিধানের কাপড় পৃথক করা হবে কিনা এ নিয়ে বিভিন্ন মত প্রকাশ করা হলো। হঠাৎ করে তাঁদের মধ্যে তন্দ্রার ভাব দেখা দিল। এমতাবস্থায় তাঁর শুনতে পেলেন কে যেন বলছে- “নবী করীম সাল্লাল্লাহু আলাইহি ওয়া সাল্লামের বদন মোবারক থেকে কাপড় সরানো যাবে না।” তাই করা হলো। কাপড়ের উপরেই পানি ঢেলে হযরত আলী রাদিয়াল্লাহু আনহু ডান হাত দিয়ে ধৌত করে দিলেন। নবী করীম সাল্লাল্লাহু আলাইহি ওয়া সাল্লামের নির্দেশ ছিলো- “আলী ছাড়া অন্য কেউ যেন আমাকে গোসল না দেয়।”\n\nনবীজির ওসীয়ত মোতাবেক হযরত আলী রাদিয়াল্লাহু আনহু একা গোসলের কাজ সমাধা করেন। হযরত আব্বাস, ফযল ও কুসাম পিতা-পুত্রগণ নবী করীম সাল্লাল্লাহু আলাইহি ওয়া সাল্লামের দেহ মোবারক এদিক সেদিক ডান-বাম করানোর কাজে সহায়তা করেন। পানি ঢালার কাজে সহায়তা করেন উসামা ও সালেহ, মতান্তরে উসামা ও আব্বাস রাদিয়াল্লাহু আনহু। হযরত আলী রাদিয়াল্লাহু আনহু বলেন- মৃত ব্যক্তির মলমূত্র পরিষ্কার করার প্রয়োজন হয়। কিন্তু নবী করীম সাল্লাল্লাহু আলাইহি ওয়া সাল্লামের ক্ষেত্রে তেমন হয়নি। কেননা তিনি ইনতিকালের পূর্বে ও পরে সর্বাবস্থায়ই পাক পবিত্র ছিলেন। হযরত আলী রাদিয়াল্লাহু আনহু ডান হাত দিয়ে হুজুর সাল্লাল্লাহু আলাইহি ওয়া সাল্লামের শরীর মোবারক ধৌত করেছিলেন। এর বরকতে তাঁর ডান হাতে সব সময় আতরের মত সুগন্ধি পাওয়া যেতো। \n\nকাফন মোবারকঃ\nনবী পাক সাল্লাল্লাহু আলাইহি ওয়া সাল্লাম কে গোসল দেয়ার পর কাফন মোবারক পরিধান করানো হয়। চেহারা মোবারক, কনুই মোবারক, হাঁটু মোবারক এবং প্রতি অঙ্গের জোড়ায় জোড়ায় কাপুর লাগানো হয়। তারপর তিনখানা সহুলী কাপড় দিয়ে কাফন পড়ানো হয়। সহুলী কাপড় অর্থ হচ্ছে ধবধবে সাদা কাপড়। এক বর্ণনায় এসেছে, দুটি সাদা কাপড় ও একটি ইয়ামেনী চাঁদর দিয়ে কাফন দেয়া হয়েছিলো। \n\nনবীজির জানাযাঃ\nপ্রিয় নবী সাল্লাল্লাহু আলাইহি ওয়া সাল্লামের জানাযা আমাদের জানাযার মতো ছিলো না। পৃথিবীর সব মানুষের জানাযা হয় একভাবে আর নবীজি সাল্লাল্লাহু আলাইহি ওয়া সাল্লামের জানাযা হয়েছিল অন্যভাবে। এর মাধ্যমেও প্রমাণ হয় যে নবী পাক সাল্লাল্লাহু আলাইহি ওয়া সাল্লাম আমাদের কারো মতো নন। সৃষ্টি জগতের মধ্যে তিনি এক ও অদ্বিতীয়। তাঁর কোন সমকক্ষ কিংবা অংশিদার নেই। নবীজির জানাযার কোন ইমাম ছিলো না, কোন মুক্তাদি ছিলো না, কিবলামুখী হওয়াও ছিলো না, তাকবীর ছিলোনা, জানাযার নামাজের জন্য নির্ধারিত দোয়াও ছিলো না, সালাম ফিরানোও ছিলো না। তাই এটাকে নামায বলা যায় না। প্রকৃতপক্ষে নবীজির কোন জানাযা নামায হয়নি। এ ছিল ব্যতিক্রমী এক জানাযা যাতে সকলে শুধু দল বেঁধে নবী পাকের খাঁটের চতুর্পাশে^ দাড়িয়ে নবীজির উপর দরুদ সালাম পেশ করতেন। আল্লামা সোহায়লী (রঃ) বলেন- আল্লাহ তায়ালা কোরআন মজিদের সুরা আহযাবে যেভাবে দরুদ ও সালাম পড়ার জন্য মোমেনগণকে নির্দেশ করেছেন, ইনতিকালের পরেও অনুরুপভাবেই শুধু দরুদ ও সালাম পেশ করা হয়েছিল। (বেদায়া ও নেহায়া) \n\nনবীজি সাল্লাল্লাহু আলাইহি ওয়া সাল্লাম নিজের জানাযা সম্পর্কে পূর্বেই বলে গিয়েছেন- আমার গোসল এবং কাফন শেষ করার পর তোমরা আমাকে আমার হুজরাতেই রেখে দিয়ো এবং কিছু সময়ের জন্য বাইরে চয়ে যেয়ো। সর্বপ্রথম আমার জানাযা পড়বেন আমার বন্ধু জিবরাঈল, তারপর মিকাঈল, তারপর ইসরাফীল, তারপর মালাকুল মওত। এক বর্ণনায় আছে রাসুলে আকরাম সাল্লাল্লাহু আলাইহি ওয়া সাল্লাম বলেন- সর্বপ্রথম যিনি আমার জানাযা পড়বে, তিনি আমার রব, তারপর ওই চারজন ফিরিশতা, তারপর অন্যান্য ফিরিশতারা দলে দলে আসবে এবং জানাযা পড়বে। আমার জন্য বিলাপ করো না। মানুষের মধ্যে সর্বপ্রথম আমার জানাযা পড়বে আমার আহলে বাইত। তারপর আহলে বাইতের মেয়েরা। তারপর সকল সাহাবী। (মাদারেজুন নবুওয়াত)\n\nএখানে লক্ষণীয় যে, আল্লাহ পাক নবীজির উপর দরুদ সম্পর্কিত যে আয়াত নাযিল করেন-\nاِنَّ اللهَ وَمَلَاِكَتَهُ يُصَلُّوْنَ عَلَي النَّبِيِّ- يَا اَيُّهَا الَّذِيْنَ اَمَنُوْا صَلُّوا عَلَيْهِ وَسَلِّمُوْا تَسْلِيْمَا\n অর্থাৎ- নিশ্চয় আল্লাহ এবং তাঁর ফিরিশতারা নবীজির উপর দরুদ পড়েন। হে মুমিনগণ তোমরা নবীর উপর দরুদ পড় এবং সালাম প্রেরণ কর।\nনবীজির জানাযায় যেনো এই আয়াতে কারীমারই প্রতিফলন ঘটে। নবীজির জানাযার সময় দরুদ পড়েন স্বয়ং আল্লাহ তারপর ফিরিশতারা এবং তারপর মুমিনগণ। ইয়া রাসুলাল্লাহ আপনার শান কত মহান। \n\nনবীজির অসিয়ত মোতাবেক সাহাবীগণ নবী করীম সাল্লাল্লাহু আলাইহি ওয়া সাল্লামের হুজরা মোবারকে প্রবেশ করে রওযা মোবারকের কিনারায় রক্ষিত খাটের কাছে গিয়ে দরুদ ও সালাম পেশ করে বের হয়ে আসতেন। একদল বের হওয়ার পর আর এক দল প্রবেশ করতেন এবং দরুদ ও সালাম পেশ করতেন। এভাবে প্রথমে পুরুষগণ, তারপর মহিলাগণ, তারপর ছোট ছোট বালকগণ, তারপর আশ্রিত দাস-দাসীগণ ব্যক্তিগতভাবে হুজরায় প্রবেশ দরুদ ও সালাম পেশ করেছিলেন। \n\nইনতিকালের পরে তোমার\nজানাযা নাই আমার মত\nদরুদ সালাম তোমার প্রতি\nপড়ে সবাই অবিরত।﻿"
  },
  {
    "1": "হায়াতুন্নবী",
    "2": "প্রিয় নবী সাল্লাল্লাহু আলাইহি ওয়া সাল্লাম আমাদের মতো ইনতিকালের মাধ্যমে দুনিয়া থেকে বিদায় নিলেও তিনি আপন রওজা শরীফে স্বশরীরে জিন্দা। এ জন্যে নবী সাল্লাল্লাহু আলাইহি ওয়া সাল্লামকে হায়াতুন্নবী বলা হয়। শুধু আমাদের নবীজি নন বরং প্রত্যেক নবী আপন আপন কবরে জীবিত। শুধু তাই নয় সাহাবায়ে কেরাম, আউলিয়ায়ে কেরাম, শোহাদায়ে এজামগণও নিজ নিজ কবরে জীবিত। \n\nআল্লাহ পাক পবিত্র কালামে পাকে ইরশাদ করছেন-\nوًلاَ تَحْسَبَنَّ الَّذِيْنَ قُتِلُوا فِي سَبِيْلِ اللهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُوْنَ\n অর্থাৎ- “আর আল্লাহর রাস্তায় শহীদ ব্যক্তিদেরকে তোমরা মৃত বলে ধারণা করো না বরং তারা জীবিত। তাদের রবের তরফ থেকে তাদেরকে রিযিক প্রদান করা হয়।”\n\nনবীগণের কবরে জীবিত থাকা সম্পর্কে হযরত আনাস রাদিয়াল্লাহু আনহু থেকে বর্ণিত একখানা হাদীস রয়েছে, যা নিম্নরুপ-\nاَلْاَنْبْيَاءُ اَحْيَاءٌ فِي قُبُوْرِهِمْ يُصَلُّوْنَ\n অর্থাৎ- “নবীগণ তাদের কবরে জীবিত, তাঁরা সেখানে নামায আদায় করেন।”\n\nনবী করীম সাল্লাল্লাহু আলাইহি ওয়া সাল্লাম মিরাজ রজনীতে মক্কা থেকে বায়তুল মোকাদ্দাস যাওয়ার সময় হযরত মুসা আলাইহিস সালামকে স্বীয় কবরে নামাযরত অবস্থায় দেখেছেন। এ প্রসঙ্গে সহীহ মুসলিম শরীফে একখানা হাদীস রয়েছে-\nقَالَ النَّبِيُّ صَلَّ اللهُ عَلَيْهِ وَسَلَّمَ مَرَرْتُ عَلي مُوْسَي لَيْلَةَ أُسْرِيَ بِيْ عِنْدَ الْكَثِيْبِ الْأَحْمَرِ وَهُوَ قَائِمٌ يُصَلِّي فِيْ الْقَبْرِ-\n অর্থাৎ- “নবী করীম সাল্লাল্লাহু আলাইহি ওয়া সাল্লাম বলেছেন, পবিত্র মিরাজের রাতে আমি লাল বালির টিলার স্থানের নিকটবর্তী মুসা নবীর পাশ দিয়ে অতিক্রম করলাম, হযরত মুসা আলাইহিস সালাম তখন তাঁর কবরে দাড়িয়ে নামায পড়ছিলেন।”\n\t\nউপরোক্ত আয়াতে কারীমা এবং হাদীস দ্বারা প্রমাণিত হলো যে, নবীগণ এবং শহীদগণ স্বীয় কবরে জীবিত। আর আমাদের প্রিয় নবী সাল্লাল্লাহু আলাইহি ওয়া সাল্লাম হলেন সকল শহীদগণের নবী, সকল নবীগণের নবী। সুতরাং তিনি রওজা শরীফে স্বশরীরে জীবিত তাতে কোন সন্দেহ নাই। বরং নবীপাক সাল্লাল্লাহু আলাইহি ওয়া সাল্লাম অন্যান্য সকল নবীগণের চেয়ে অনেক বেশি শান ও আজমতের সাথে স্বীয় রওজা শরীফে জীবিত। দুনিয়ার হায়াতে জিন্দেগীতে যেমন নবীজির মহান শান ও মানের সাথে অন্য কোন নবীর তুলনা চলেনা, তেমনি কবরের হায়াতেও নবীজির শান, মান ও ক্ষমতা অন্যান্য নবীগণের চেয়ে অনেক বেশি। \n\nসুনানে আবু দাউদ, সুনানে নাসাঈ, সুনানে ইবনে মাজাহ, মুসনাদে আহমদ, সহিহ ইবনে খুজায়মাহ সহ বিভিন্ন হাদীস গ্রন্থে একখানা হাদীস এসেছে। হাদীস খানা নিম্নরুপ-\nعَنْ أَوْسِ بْنِ أَوْسٍ- عَنِ النَّبِيِّ صَلِي اللهُ عَلَيْهِ وَسَلَّمَ قَالَ اِنَّ مِنْ أَفْضَلِ اَيَّامِكُمْ يَوْمَ الْجُمُعَةِ فِيْهِ خُلِقَ ادَمُ عَلَيْهِ السَّلاَمُ وَفِيْهِ قُبِضَ وَفِيْهِ النَّفْخَةُ وَفِيْهِ الصَّعْقَةُ فَأَكْثِرُوْا عَلَيَّ مَنِ الصَّلاَةِ فَاِنَّ صَلاَتَكُمْ مَعْرُوْضَةٌ عَلَيَّ قَالُوْا يَا رَسُوْلَ اللهِ وَ كَيْفَ تُعْرَضُ صَلاَتُنَا عَلَيْكَ وَقَدْ اُمِرْتَ أَيْ يَقُوْلُوْنَ قَدْ بَلِيْتَ قَالَ اِنَّ اللهَ عَزَّ وَجَلَّ قَدْ حَرَّمَ عَلَي الْاَرْضِ أَنْ تَأْكُلَ أَجْسَادَ الْاَنْبِيَاءِ عَلَيْهِمُ السَّلاَمُ\n অর্থাৎ- “হযরত আউস ইবনে আউস রাদিয়াল্লাহু আনহু হতে বর্ণিত। তিনি বলেন, রাসুলুল্লাহ সাল্লাল্লাহু আলাইহি ওয়া সাল্লাম ইরশাদ করেছেন- দিন সমূহের মধ্যে জুমুআর দিনই সর্বোৎকৃষ্ট। এই দিনই হযরত আদম আলাইহিস সালামকে সৃষ্টি করা হয় এবং এই দিন তিনি ইনতিকাল করেন। ঐ দিনই সিংগায় ফুঁ দেয়া হবে। ঐ দিন সমস্ত সৃষ্টিকুল বেহুশ হবে। অতএব তোমরা ঐ দিন আমার উপর অধিক দরুদ পাঠ করবে, কেননা তোমাদের দরুদ আমার সম্মুখে পেশ করা হয়ে থাকে। সাহাবীগণ জিজ্ঞাসা করলেন- ইয়া রাসুলাল্লাহ! আপনার দেহ তো গলে যাবে। এমতাবস্থায় আমাদের দরুদ কিরুপে আপনার সম্মুখে পেশ করা হবে? তিনি বলেন- আল্লাহ পাক আম্বিয়ায়ে কেরামের দেহসমূহ ভক্ষণ করা মাটির জন্য হারাম করে দিয়েছেন।\n\nআলোচ্য হাদীস খানাতে আকিদাগত বেশ কয়েকটি বিষয়ের সমাধান রয়েছে।  যেমন-\n১। হযরত আদম আলাইহিস সালামকে যেদিন সৃষ্টি করা হয়েছে, সেদিনটিকে নবীজি সাল্লাল্লাহু আলাইহি ওয়া সাল্লাম সর্বোৎকৃষ্ট দিন বলেছেন। তাহলে যেদিন আল্লাহর হাবীব, রাহমাতাল্লিল আলামীন পৃথিবীতে শুভাগমণ করেছেন সেদিনটির মর্যাদা কত বেশি। অতএব ঈদ-ই-মিলাদুন্নবী সাল্লাল্লাহু আলাইহি ওয়া সাল্লাম উদযাপন নিঃসন্দেহে বৈধ।\n\n২। প্রিয়নবী সাল্লাল্লাহু আলাইহি ওয়া সাল্লাম ওফাতের পরে কী অবস্থায় থাকবেন এবং তাঁর প্রতি দরুদ পাঠ করলে যে তাঁর নিকট পেশ করা হবে তা তিনি আগে থেকেই জানেন। এটি নবীপাকের ইলমে গায়েবের প্রমাণ বহন করে। \n\n৩। নবী করীম সাল্লাল্লাহু আলাইহি ওয়া সাল্লাম যে হায়াতুন্নবী তা এই হাদীস দ্বারা প্রমাণিত হয়। অতএব নবীজির দেহ মোবারক পঁচে গলে নিঃশেষ হয়ে গিয়েছে বাতিলদের এই আকিদা ভ্রান্ত।\n\n৪। জুমআর দিনের আমলের ব্যাপারে বলতে গিয়ে নবীজি অন্য কোন আমলের কথা বলেন নি। বলেছেন তাঁর প্রতি অধিক পরিমাণে দরুদ পাঠ করার কথা। যা কোরআনুল কারীমের সেই আয়াতের বাস্তবায়ন যেখানে আল্লাহ পাক বলেছেন- “আপনার জন্য আপনার জিকিরকে আমি সমুন্নত করেছি”। মহান আল্লাহ পাক নবীর আশেকদের মাধ্যমে নবীজির আলোচনা, নবীজির জিকিরকে কেয়ামত পর্যন্ত বুলন্দ রাখবেন।\nইমাম বায়হাকীর সূত্রে ইমাম তকিউদ্দিন সুবকি রেওয়ায়েত করেন-\nاِنَّ النَّبِيَّ صَلَّي اللهُ عَلَيْهِ وَسَلَّمَ بَعْدَ مَا دُفِنَ فِي قَبْرِه رَدَّ اللهُ رُوْحَهُ وَاسْتَمَرَّتِ الرُّوْحُ فِي جَسَدِه اِلي يَوْمِ الْقِيَامَةِ لِيُرَدُّ عَلي مَنْ سَلَّمَ عَلَيْهِ\nঅর্থাৎ- “রাসুল মকবুল সাল্লাল্লাহু আলাইহি ওয়া সাল্লামকে রওযা মোবারকে দাফন করার পরপরই আল্লাহ তায়ালা তাঁর রুহ মোবারককে ফেরত পাঠিয়ে দেন এবং রুহ মোবারক দেহ মোবারকের মধ্যে কেয়ামত পর্যন্ত অবস্থান করতে থাকবে- যাতে তিনি উম্মতের সালামের জবাব দিতে পারেন।” (ইমাম তকিউদ্দিন সুবকি কৃত শিফাউস সিকাম ফী যিয়ারাতে খাইরিল আনাম)\n\nনবী পাক সাল্লাল্লাহু আলাইহি ওয়া সাল্লামের রওজা শরীফে স্বশরীরে জিন্দা থাকার প্রমাণ স্বরুপ একটি ঘটনা উল্লেখ করা যায় যা সাঈদ ইবনুল মুসাইয়্যাব রাদিয়াল্লাহু আনহু থেকে বর্ণিত। ইয়াজিদের শাসনমলে ইয়াজিদ বাহিনীর সাথে মদিনাবাসীর যুদ্ধের সময় মসজিদে নববীতে তিনদিন পর্যন্ত আজান হয়নি। আইয়ামে হুররা বলা হয় ইয়াজিদী বর্বরতার সময়কে। তখন কুখ্যাত ইয়াজিদী বাহিনী মদিনা মুনাওয়ারায় হামলা করে শত শত সাহাবীকে শহীদ করেছিলো। নারীদের সম্ভ্রম নষ্ট করেছিলো। মসজিদে নববীর অভ্যন্তরে গাধা ঘোড়া বেঁধেছিলো। এই যুদ্ধের সময় সকলেই যখন পলায়ন করে গিয়েছিল তখন অসুস্থতার কারণে সাঈদ ইবনুল মুসাইয়্যাব রাদিয়াল্লাহু আনহু বের হতে না পেরে মসজিদে নববীতেই অবস্থান করছিলেন। তিনি বর্ণনা করেন, যোহরের ওয়াক্ত হলে আমি ভীতসন্ত্রস্ত হয়ে নবী করীম সাল্লাল্লাহু আলাইহি ওয়া সাল্লামের রওজা শরীফের কাছে চলে গেলাম। সেখানে পরিস্কার আযানের আওয়াজ শুনতে পেলাম এবং সেখানেই যোহরের নামায আদায় করলাম। তারপর থেকে প্রত্যেক নামাজের সময়ই আযান এবং ইকামত শুনে আমি নামায আদায় করতাম। তিনি বলেন-\nأَسْمَعُ الْأَذَانَ وَالْاِقَامَةَ فِي قَبْرِ النَّبِيِّ صَلَّي اللهُ عَلَيْهِ وَسَلَّمِ اَيَّامَ الْحَرَّةِ حَتّي عَادَ النَّاسُ\nঅর্থাৎ- “হুররার যুদ্ধের দিনগুলোতে আমি রাসুলুল্লাহ সাল্লাল্লাহু আলাইহি ওয়া সাল্লামের রওযা মুবারকে আযান এবং ইকামতের আওয়াজ শুনতাম। সাহাবায়ে কেরাম মদীনা মুনাওয়ারায় ফিরে আসার আগ পর্যন্ত এমনটা হতো।”\n\nপ্রিয় নবী সাল্লাল্লাহু আলাইহি ওয়া সাল্লাম হায়াতুন্নবী হওয়ার আরেকটি প্রমাণ এই যে নবীজির ওয়াতের পর তাঁর মালিকানাধীন সম্পত্তি ওয়ারিশদের মধ্যে বন্টন করা হয়নি। আবার নবীজির ওফাতের পর তাঁর রেখে যাওয়া স্ত্রীগণকে বিয়ে করা হারাম ঘোষণা করা হয়েছে। \n\nএ প্রসঙ্গে আল্লাহ পাক বলেন-\nوَمَا كَانَ لَكُمْ أَنْ تُؤْذُوْا رَسُوْلَ اللهِ وَلَا أَنْ تَنْكِحُوْا أَزْوَاجَه مِنْ بَعْدِه أَبَدًا\nঅর্থাৎ- “তোমাদের জন্য বৈধ নয় যে, তোমরা আল্লাহর রাসুল সাল্লাল্লাহু আলাইহি ওয়া সাল্লামকে কষ্ট দেবে এবং তোমাদের জন্য বৈধ নয় যে, তোমরা তাঁর ইন্তেকালের পর তাঁর স্ত্রীগণকে বিয়ে করবে”। \n\nএই আয়াতের ব্যাখ্যায় নবী পাক সাল্লাল্লাহু আলাইহি ওয়া সাল্লামের পবিত্র স্ত্রীগণকে বিয়ে করা হারাম হওয়ার কারণ এমন হতে পারে যে, যেহেতু প্রিয় নবীর পবিত্র স্ত্রীগণ ‘উম্মাহাতুল মু’মিনীন’ অর্থাৎ মু’মীনদের মাতা, তাই নবীজির ওফাতের পর তাঁদেরকে বিয়ে করা হারাম। আবার হারাম হওয়ার কারণ এমনও হতে পারে যে, যেহেতু নবীজি সাল্লাল্লাহু আলাইহি ওয়া সাল্লাম আপন রওজায় স্বশরীরে জীবিত তাই তাঁর স্ত্রীগণকে বিয়ে করা হারাম। কারণ স্বামী জীবিত থাকাকালীন তার স্ত্রীকে বিবাহ করা যায় না। \n\nআল্লামা কাসতালানী (রঃ) বলেন-\nاِنَّهُ صَلَّي اللهُ عَلَيْهِ وَسَلَّمَ حًيٌّ فِي قَبْرِه وَيُصَلِّي فِيْهِ بِأَذَانِ وَاِقَامَةِ وَكَذَلِكَ الْاَنْبِيَاءُ وَلِهذَا قِيْلَ لاَ عِدَّةَ لِاَزْواجِه (زرقاني)\nঅর্থাৎ- “নিশ্চয়ই নবী সাল্লাল্লাহু আলাইহি ওয়া সাল্লাম রওযা শরীফে জীবিত। তিনি তাঁর রওযায় আযান এবং ইকামতের সাথে নামায আদায় করেন। তেমনি অন্যান্য নবী রাসুলগণও জীবিত। এ জন্যই রাসুল সাল্লাল্লাহু আলাইহি ওয়া সাল্লামের সম্মানিত স্ত্রীগণের ইদ্দত পালনের প্রয়োজন হয়নি। কেননা, ইদ্দত পালনের জন স্বামী কর্তৃক পরিত্যক্ত হওয়া বা স্বামীর মৃত্যু হওয়া শর্ত।”\n\nএখন প্রিয় নবী সাল্লাল্লাহু আলাইহি ওয়া সাল্লাম হায়াতুন্নবী হওয়ার ব্যাপারে একটা যুক্তি তুলে ধরছি। নবী পাক সাল্লাল্লাহু আলাইহি ওয়া সাল্লাম কেয়ামতের ময়দানে উম্মতের জন্য শাফায়াতকারী হবেন। শাফায়াত শব্দের অর্থ সুপারিশ। যার জন্য সুপারিশ করবেন তাঁকে চেনা এবং তার আমল সম্পর্কে জানা সুপারিশকারীর জন্য অত্যাবশ্যক। অন্যথায় তিনি কিসের ভিত্তিতে সুপারিশ করবেন। নবীজি তো সকল উম্মতের জন্য সুপারিশ করবেন না। যার জন্য শাফায়াত বা সুপারিশ প্রযোজ্য নয় তার জন্য তিনি শাফায়াত করবেন না। অতএব কার জন্য শাফায়াত প্রযোজ্য এবং কার জন্য শাফায়াত প্রযোজ্য নয় তা না জানলে তিনি কিভাবে শাফায়াত করবেন। তিনি যদি মৃত হন তাহলে তিনি শুধু তাদেরকেই চিনবেন যারা তিনি দুনিয়ায় থাকাকালীন ছিলেন। ইনতিকালের পর থেকে কেয়ামত পর্যন্ত যত উম্মত এসেছে বা আসবে তাদেরকে তিনি চিনবেন না। সেক্ষেত্রে কোটি কোটি উম্মত তাঁর শাফায়াত থেকে বঞ্চিত হবে। তাই নবীজির শাফায়াতে বিশ্বাস করলে এই কথাও বিশ্বাস করতে হবে যে তিনি রওযা শরীফে স্বশরীরে জীবিত এবং তিনি রওযা শরীফ থেকে প্রত্যেকটা উম্মতকে চিনেন এবং তাঁদের আমল সম্পর্কে জানেন। \n\nএতো প্রমাণ এবং যুক্তি প্রদানের পরেও যদি কেউ নবী পাক সাল্লাল্লাহু আলাইহি ওয়া সাল্লামের হায়াতুন্নবী হওয়াকে অস্বীকার করে সেটা হবে তার চুড়ান্ত কপটতার প্রমাণ। কেননা আম্বিয়া কেরামের স্বীয় কবরে জীবিত থাকার ব্যাপারে সমস্ত উলামায়ে কেরামের ঐক্যমত্য রয়েছে। আল্লামা জালালুদ্দিন সুয়ূতী (রঃ) এ প্রসঙ্গে বলেন- “আমাদের নবী সাল্লাল্লাহু আলাইহি ওয়া সাল্লাম সহ সকল নবী রাসুলগণ তাঁদের কবর শরীফে জীবিত আছেন, বিষয়টি আমাদের নিকট অতি স্পষ্ট এবং অকাট্য দলিল দ্বারা প্রমাণিত। কারণ, এ প্রসঙ্গে যত অকাট্য দলীল এবং প্রমাণ আমাদের নিকট এসেছে, তার সব কটিই মুতাওয়াতির (অসংখ্য বর্ণনাকারীর দ্বারা বর্ণিত এবং অধিকতর বিশ্বাসযোগ্য) পর্যায়ে পৌছেছে।”\n\nজিন্দা নবী হয়ে তুমি\nশুয়ে আছো মদিনাতে,\nউম্মতেরও লাগি সদা\nকাঁদো পড়ে সেজদাতে।"
  },
  {
    "1": "বিধর্মীদের দৃষ্টিতে নবীজির মর্যাদা",
    "2": "﻿প্রিয় নবী সাল্লাল্লাহু আলাইহি ওয়া সাল্লাম এই পৃথিবীতে এমন এক সময়, এমন এক জায়গায় আগমন করেছিলেন যে সময়টি মানবতার ইতিহাসে একটি অন্ধকারাচ্ছন্ন সময় ছিল এবং সে জায়গাটি পৃথিবীর সবচাইতে নিকৃষ্ট জায়গা হিসেবে পরিচিতি পেয়েছিলো। সেই সময়ে সেই বর্বর জাতিটিকে তিনি এমন এক সোনার জাতিতে পরিণত করলেন যা পৃথিবীর ইতিহাসে বিরল। কিন্তু এই অলৌকিক কাজটি কিভাবে সম্ভব হলো? এটাও প্রিয় নবী সাল্লাল্লাহু আলাইহি ওয়া সাল্লামের একটি মুজেযা। তিনি শুধু একটি ধর্মই প্রতিষ্ঠিত করে যাননি তিনি একটি আদর্শ সমাজ, আদর্শ জাতি, আদর্শ রাষ্ট্রব্যবস্থা প্রতিষ্ঠিত করে গেছেন। আর এসব কিছু সম্ভব হয়েছে নবীজির অতুলনীয় মহান নিষ্পাপ চরিত্রের দ্বারা। নবী পাক সাল্লাল্লাহু আলাইহি ওয়া সাল্লাম যত কাজ করেছেন, যত সিদ্ধান্ত নিয়েছেন সব কিছু ছিলো নির্ভুল, নিখুত। আমাদের মতো সাধারণ মানুষের পক্ষে এমনটা সম্ভব ছিলো না। পৃথিবীতে যত জ্ঞানী, গুণী কিংবা মনিষী রয়েছেন তারা আজ পর্যন্ত কত মতবাদ উপহার দিয়েছেন কিন্তু কোন মতবাদই মানুষের জন্য প্রকৃত শান্তি বয়ে আনতে পারেনি। কারণ তাদের মতবাদে কোথাও না কোথাও কিছু না কিছু ভুল রয়ে গেছে। আর প্রিয় নবী সাল্লাল্লাহু আলাইহি ওয়া সাল্লাম আমাদের কারো মতো ছিলেন না। তাঁর প্রতিটি কাজ প্রতিটি কথা ছিল আল্লাহর পক্ষ থেকে নির্ধারিত। আর তাইতো নবীজির সংস্পর্শে এসে সব কিছু হয়ে গেছে খাঁটি সোনা। \n\nনবীজির এমন সাফল্য সারা দুনিয়াবাসীকে অবাক করেছে। বিস্ময়ে হতবাক হয়ে গেছে গোটা বিশ্ব। বিশে^র সকল বিধর্মী জ্ঞানী ব্যক্তি বা মনিষীগণ তাই অকুন্ঠচিত্তে তাঁর প্রশংসা করেছেন। এমনই কিছু মনিষীর মন্তব্য তুলে ধরা হলো। \n\n১। মাইকেল এইচ হার্ট নামক আমেরিকার এক লেখক তার বই “The 100, A ranking of the most influencial persons in history” যেখানে তিনি পৃথিবীর ইতিহাসের সর্বাধিক প্রভাবশালী ১০০ জন ব্যক্তির তালিকা তৈরি করেন এবং তিনি এই তালিকার প্রথম ব্যক্তি হিসেবে নির্বাচন করেছেন আমাদের প্রিয় নবী হযরত মুহাম্মদ সাল্লাল্লাহু আলাইহি ওয়া সাল্লামকে। এ প্রসঙ্গে তিনি বলেন-\n\n“My choice of  Muhammad to lead the list of the world’s most influencial persons may surprise some readers and may be questioned by others, bu he was the only man in history who was supremely successful on both the secular and religious level.\nIt is porable that the relative influence of Muhammad on Islam has been larger than the combined influence of Jesus Christ and St. Paul on Chiristianity.\nIt is this unparalleled combination of secular and religious influence which I feel entitles Muhammad to be considered the most influential single figure in human history.”\n\nঅর্থাৎ- “সর্বকালের সবচেয়ে প্রভাবশালী ব্যক্তিদের তালিকার শীর্ষে মুহাম্মদ সাল্লাল্লাহু আলাইহি ওয়া সাল্লামকে আমার নির্বাচন করাটা কিছু পাঠককে হয়তো বিস্মিত করবে আবার অনেকের মনে প্রশ্নের উদ্রেক করতে পারে কিন্তু ইতিহাসে তিনিই একমাত্র ব্যক্তি যিনি সেকুলার এবং ধর্মীয় উভয় পর্যায়েই সর্বোচ্চ সফল হয়েছিলেন। সম্ভবত ইসলামের উপর মুহাম্মদ সাল্লাল্লাহু আলাইহি ওয়া সাল্লামের তুলনামূলক প্রভাব খ্রীষ্টান ধর্মের উপর যীশু ও সেইন্ট পলের সম্মিলিত প্রভাবের চেয়ে বেশি। আমি মনে করি ধর্মীয় এবং সেকুলার উভয়ক্ষেত্রে এই অতুলনীয় প্রভাবই তাকে মানব ইতিহাসের সবচেয়ে প্রভাবশালী একক ব্যক্তি হিসেবে শীর্ষস্থানে অধিষ্ঠিত করেছে।” \n\n২। মহাত্মা গান্ধী “Young India” তে লিখেন\n“I became more than ever convinced that it was not the sword that won a place of Islam in those days in the scheme of life. It was the rigid simplicity, the utter self-effacement of the Prophet, the scrupulous regard for pledges, his intense devotion to his friends and followers, his intrepidity, his fearlessness, his absolute trust in God and in his own mission. These and not the sword carried everything before them and surmounted every obstacle.”\nঅর্থাৎ- “আমি যে কোন সময়ের চেয়ে বেশি নিশ্চিত যে ইসলাম সে সময় তলোয়ারের দ্বারা মানুষের জীবন ধারাতে স্থান করে নেয়নি। বরং অনমনীয় সরলতা, নবীর পরিপূর্ন আত্নবিসর্জন, অঙ্গীকার পূরণে সতর্কতা, বন্ধু ও অনুসারীদের প্রতি নিজেকে চরমভাবে উৎসর্গ করা, তার সাহস, তার ভয়হীনতা, সৃষ্টিকর্তার প্রতি তার অটল বিশ্বাস এবং তার কর্মপরিকল্পনা এগুলোই ইসলামকে সফল করেছে। এসবই মুসলমানদেরকে সকল বাঁধা অতিক্রম করতে সাহায্য করেছে।” \n\n৩। থমাস কার্লাইল তার বই “On Heroes, Hero-Worship, and the Heroic in History” তে লিখেন-\n“How one man single handedly, could weld warring tribes and Bedouins into a most powerful and civilized nation in less than two decades?”\n“the lies (Western slander) which well-meaning zeal has heaped round this man (Muhammad) are disgracefull to ourselves only.”\nঅর্থাৎ- “একজন মানুষ এক হাতে কিভাবে দুই দশকেরও কম সময়ে একটি যুদ্ধপ্রিয় গোত্র এবং বেদুঈনদেরকে পৃথিবীর সবচেয়ে শক্তিশালী এবং সভ্য জাতিতে পরিণত করতে পেরেছিলেন।” \n“এই লোকটিকে ঘিরে যে মিথ্যাগুলো (পশ্চিমা অপবাদ) পুঞ্জিভুত হয়ে আছে যার ভালো অর্থ হতে পারে ধর্মান্ধতা, তা আমাদের নিজেদের জন্যই লজ্জাজনক।”\n\n৪। জর্জ বার্নার্ড শ তার বই “The Genuine Islam” এ লিখেন-\n“I have always held the religion of Muhammad in high estimation because of its wonderful vitality. It is the only religion which appears to be to possess that assimilating capacity to the changing phase of existence which can make itself appeal to every age.\nI believe if a man like him were to assume the dictatorship of the modern world he would succeed in solving its problems in a way that would bring much needed peace and happiness. I have studied him- the man and in my opinion is far from being and anti-Christ. He must be called the Savior of Humanity.\n\nI have prophesied about the faith of Muhammad that it would be acceptable in the Europe of tomorrow as it is beginning to be acceptable to the Europe of today.”\nঅর্থাৎ- “মুহাম্মদের ধর্মের প্রতি আমি সবসময় সুউচ্চ ধারণা পোষণ করি কারণ এর চমৎকার প্রাণবন্ততা। আমার কাছে মনে হয় এটাই একমাত্র ধর্ম যেটা সদা পরিবর্তনশীল জীবনযাত্রার সাথে অঙ্গীভুত হওয়ার ক্ষমতা রাখে যা প্রত্যেক যুগেই মানুষের হৃদয়ে আবেদন রাখতে সক্ষম। \nআমি বিশ্বাস করি তাঁর মতো ব্যক্তির নিকট যদি আধুনিক বিশে^র একনায়কতন্ত্র অর্পণ করা হতো তবে এর সমস্যাগুলো তিনি এমনভাবে সফলতার সাথে সমাধান করতেন যা বহু প্রতিক্ষিত শান্তি ও সুখ আনয়ন করতো। আমি তাঁর (মুহাম্মদ) সম্বন্ধে পড়াশোনা করেছি- চমৎকার একজন মানুষ এবং আমার মতে খ্রীষ্টবিরোধী হওয়া সত্ত্বেও তাঁকে অবশ্যই মানবতার ত্রাণকর্তা বলতে হবে। \nআমি ভবিষ্যদ্বানী করছি যে মুহাম্মদের ধর্মবিশ্বাস আগামীদিনের ইউরোপের কাছে গ্রহণযোগ্য হবে, যা ইতিমধ্যে বর্তমান ইউরোপে গ্রহণযোগ্যতা পেতে আরম্ভ করেছে।”\n\n৫। একজন রাশিয়ান মহিলা তার সন্তানের ইসলাম গ্রহণের ব্যাপারে মতামত জানতে চেয়ে লিও টলস্টয়কে একটি চিঠি লিখেছিলো। তার জবাবে লিও টলস্টয় লিখে- “Your son and I are of the same opinion that religion of Islam and Muhammad’s teaching are more valuable and have a higher position compared of Christian teachings. I congratulate your son who serves in the Devine ritual. One who is writing these lines for you now is Christian and has practiced Christianity for several years but wants to tell you that Islam and Muhammad’s teachings seem to be more complete and valuable than Christian teachings. Islam is far from the abnormal matters. At the apex of Islam, is Prophet Muhammad in whose teachings lies the essences of all sacred religions. His lessons are consistent with most of Christian teacings because the bases of all Devine religions are Allah. Religions’ advices intended to encourage people ot believe in God. So what can fulfill this object better would be more respectfull; that is Islam.”\n\nঅর্থাৎ- “তোমার ছেলে এবং আমি, আমাদের উভয়েরই একই মতামত যে, ইসলাম ধর্ম এবং মুহাম্মদ সাল্লাল্লাহু আলাইহি ওয়া সাল্লামের শিক্ষা খ্রিষ্টান ধর্মের চেয়ে অনেক দামী এবং উচ্চ মানের। আমি তোমার ছেলেকে অভিনন্দন জানাই যে এই স্বর্গীয় ধর্মের সেবা করছে। এই মুহুর্তে যে এই কথাগুলো তোমার উদ্দেশ্যে লিখছে সে একজন খৃষ্টান এবং খৃষ্টান ধর্ম পালন করছে অনেক বছর ধরে কিন্তু সে তোমাকে বলতে চায় যে, ইসলাম ধর্ম ও নবী মুহাম্মদের শিক্ষা খৃষ্ট ধর্মের চেয়ে অনেক অনেক বেশি পূর্ণাঙ্গ ও মূল্যবান। ইসলাম অনেক অস্বাভাবিক বিষয় থেকে অনেক দূরে। মুহাম্মদ রয়েছেন ইসলাম ধর্মের শীর্ষে। তার প্রচারিত শিক্ষাগুলোর মধ্যে সব ধর্মের মূল শিক্ষাগুলো রয়েছে। তার শিক্ষাগুলোর বেশির ভাগ ক্ষেত্রে খৃষ্টান ধর্মের শিক্ষার সাথে মিল আছে কারণ সকল স্বর্গীয় ধর্মের মূলে আছেন আল্লাহ। ধর্মগুলো মানুষকে খোদায় বিশ্বাসী হতে উৎসাহ দেয়। আর যেই ধর্ম এই দায়িত্ব পালনে ও এই বানী প্রচার ভালোভাবে সম্পন্ন করে সেই ধর্ম বেশি শ্রদ্ধাভাজন হবে, আর সেই ধর্মই হলো ইসলাম।”\n\n৬। ঐতিহাসিক এডওয়ার্ড গিবনের মতে-\n“মুহাম্মদের ধর্মমত দ্ব্যার্থকতার সন্দেহ থেকে মুক্ত এবং কোরআন আল্লাহ অদ্বিতীয়ত্বের গৌরবময় সাক্ষ্য। মানবজাতির বিশ্বাসের উপর বিধিসম্মত আধিপত্য বিস্তার করা শুধু সৃষ্টিকর্তা প্রেরীত নবী ছাড়া কারো পক্ষে সম্ভবপর নয়।” \n\nএমন জীবন করলে যাপন\nধন্য ধন্য বলে সবে,\nবিধর্মীরাও মুগ্ধ হয়ে\nবলে সেরা তুমি ভবে।﻿"
  },
  {
    "1": "তৃতীয় অধ্যায়ঃ পরকালে নবীজির মর্যাদা",
    "2": ""
  },
  {
    "1": "কেয়ামতের দিন নবীজি প্রথম কবর থেকে উঠবেন",
    "2": "কেয়ামতের পূর্বক্ষণে মহান আল্লাহ তায়ালা হযরত ইসরাফিল আলাইহিস সালামকে শিংগায় ফুতকার দেয়ার নির্দেশ দিবেন। এই ফুতকারটা হবে প্রথম ফুতকার, যার ফলে সকল কিছু ধ্বংস হয়ে যাবে। তারপরে আরেকটি ফুতকার দেওয়া হবে যা হবে কেয়ামত শুরুর জন্য। কিয়ামত শুরুর জন্য যখন দ্বিতীয়বার সিংগা ফুতকার দেওয়া হবে তখন সর্বপ্রথম প্রিয় নবী সাল্লাল্লাহু আলাইহি ওয়া সাল্লাম স্বীয় রওজা শরীফ থেকে উত্থিত হবেন। হযরত আবু সাঈদ খুদরী রাদিয়াল্লাহু আনহু থেকে বর্ণিত আছে- \nأَنَا أَوَّلُ مَنْ تَنْشَقُّ عَنْهُ الْأَرْضُ يَوْمَ الْقِيَامَةِ وَلَا فَخْرَ\nঅর্থাৎ- “আদম সন্তানদের মধ্যে সর্বপ্রথম আমাকেই কিয়ামতের দিন মাটির ভিতর থেকে বের করা হবে, এতে আমার কোন গর্ব নেই।” (ইবনে মাজাহ, কানযুল উম্মাল, মুসনাদে আহমদ)\n\nকিয়ামত শুরুর জন্য সিংগা যখন ফুতকার দেওয়া হবে সকল মানুষ যার যার কবর থেকে উঠবে। কিন্তু সবার আগে প্রিয় নবী সাল্লাল্লাহু আলাইহি ওয়া সাল্লাম স্বীয় রওজা শরীফ থেকে উঠবেন। এবং নবী পাকের সে উঠাও হবে অনেক শান শওকতের সাথে। তিনি সেইদিন ৭০ হাজার ফিরিশতা সহ স্বীয় রওজা থেকে উঠে হাশরের ময়দানের দিকে যাবেন।\n\nএ প্রসঙ্গে আল্লামা জালালুদ্দিন সুয়ুতী রাহমাতুল্লাহি আলাইহি “খাসায়েসুল কোবরাতে”, ইমাম কাসতুলানী রাহমাতুল্লাহি আলাইহি “মাওয়াহেবুল লাদুনিয়্যাতে” হযরত কাআব রাদিয়াল্লাহু আনহু থেকে একখানা হাদীস বর্ণনা করেন-\n اِذَا انْشَقَّتْ عَنْهُ الْاَرْضُ خَرَجَ سَبْعِيْنَ اَلْفًا مِّنَ الْمَلَائِكَةِ يَزِفُوْنَهُ\nঅর্থাৎ- “কেয়ামতের দিন নবী পাক সাল্লাল্লাহু আলাইহি ওয়া সাল্লামের জন্য যখন জমিন ফেটে যাবে, তখন তিনি সত্তর হাজার ফিরিশতার সাথে বের হয়ে আসবেন, যারা তাঁকে নিয়ে মিছিল করবে।” \n\nপ্রিয় নবী সাল্লাল্লাহু আলাইহি ওয়া সাল্লাম কবর থেকে উঠে বোরাকের উপর আরোহন করে হাশরের মাঠে তাশরিফ আনবেন। এ প্রসঙ্গে হযরত আবু হুরায়রা রাদিয়াল্লাহু আনহু থেকে বর্ণিত আছে, নবী পাক সাল্লাল্লাহু আলাইহি ওয়া সাল্লাম এরশাদ করেন-\nتُبِعَثُ الْاَنْبِيَاءُ يَوْمَ الْقِيَامَةِ عَلَي الدَّوَابِّ لِيُوَافَوْا بِالْمُوْمِنِيْنَ مِنْ قَوْمِهِمُ الْمَحْشَرَ وَيُبْعَثُ صَالِحٌ عَلَي نَاقَتِهِ وَأُبْعَثُ عَلَي الْبُرَاقِ\nঅর্থাৎ- “নিজ নিজ কাওমের মুমিন উম্মতদের নিকট গমনের জন্য হাশরের ময়দানে নবী রাসুলদের উঠানো হবে সাধারণ পশুর বাহনে করে। সালিহ আলাইহিস সালামকে উঠানো হবে তাঁর উটে করে। আর আমাকে নিয়ে যাওয়া হবে বোরাকে করে।” (আল মুজামুল কবীর, আল মুসতাদরাক, মাওয়াহেবুল লাদুনিয়্যা)\n\nসেই সময় হাশরের ময়দানে প্রিয় নবী সাল্লাল্লাহু আলাইহি ওয়া সাল্লাম ‘লিওয়ায়ে-হামদ’ ধারন করে থাকবেন। তখন সকল নবী রাসুলদের সাথে তাঁদের সকল উম্মতরা আমাদের নবী পাকের বদান্যতা ও দয়ার কাঙ্গাল হয়ে তাঁরই ঝান্ডার নিচে এসে সমবেত হয়ে দাঁড়িয়ে থাকবে।\n\nহযরত ওবাদা বিন সামেত রাদিয়াল্লাহু আনহু থেকে বর্ণিত, নবী পাক সাল্লাল্লাহু আলাইহি ওয়া সাল্লাম এরশাদ করেন-\n مَا مِنْ أَحَدٍ اِلَّا هُوَ تَحْتَ لِوَائِ يَوْمَ الْقِيَامَةِ يَنْتَظِرُ الْفَرْحَ\nঅর্থাৎ- “হাশেরের দিন প্রত্যেকেই আমার ঝান্ডার নিচে এসে প্রশান্তি খুঁজবে।” (আল মুসতাদরাক)\n\nসবার প্রথম কবর হতে\nউঠবে তুমি আখেরাতে,\nমানব পতি হবে তুমি\nলেওয়ায়ে হামদ রবে হাতে।"
  },
  {
    "1": "কাউসারের মালিক",
    "2": "﻿আল্লাহ পাক তাঁর প্রিয় হাবীব সাল্লাল্লাহু আলাইহি ওয়া সাল্লামকে হাউজে কাউসার দান করেছেন। পবিত্র কালামে পাকে আল্লাহ তায়ালা ইরশাদ করেন-\nاِنَّا اَعْطَيْنَكَ الْكَوْثَرَ\nঅর্থাৎ- “নিশ্চই আমি আপনাকে কাওসার দান করেছি।”\n\n‘কাউসার’ শব্দের অর্থ অনেক ব্যাপক। অনেক মুফাসসেরিনে কেরাম কাউসার দিয়ে হাউজে কাউসার বুঝিয়েছেন। আবার অনেকে কাউসারের অর্থ করেছেন নবীজির প্রতি আল্লাহ পাকের অনুগ্রহ বা ইহকালীন ও পরকালীন সর্বোচ্চ মর্যাদা বা আল্লাহ পাকের সৃষ্টি জগতের সমগ্র নেয়ামতরাজি। কাউসারের অর্থ যাই করা হোক না কেন, এটা প্রিয় হাবীব সাল্লাল্লাহু আলাইহি ওয়া সাল্লামের প্রতি স্বীয় রবের এমন এক উপহার যা সৃষ্টি জগতের আর কাউকে দেওয়া হয়নি। \n\nহাউজে কাউসার প্রসঙ্গে সহীহ মুসলিম, আবু দাউদ, সুনানে নাসায়ী তে উল্লেখ রয়েছে, হযরত আনাস রাদিয়াল্লাহু আনহু বর্ণনা করেন- “একবার আমরা রাসুল সাল্লাল্লাহু আলাইহি ওয়া সাল্লামের সুমহান সান্নিধ্যে উপস্থিত হলাম। দেখলাম তিনি বসে আছেন উদাসভাবে। কিছুক্ষণ পর তিনি মৃদু হাসলেন। আমরা জিজ্ঞেস করলাম, হে দয়াল নবী! আপনার মৃদু হাসির অর্থ কী, তা কি আমরা জানতে পারি? রাসুল সাল্লাল্লাহু আলাইহি ওয়া সাল্লাম বললেন, এইমাত্র আমার উপরে অবতীর্ণ হলো সুরা কাওসার। এরপর তিনি সুরাখানি পাঠ করে শোনালেন। তারপর বললেন, তোমরা কি জানো, কাওসার কী? আমরা বললাম, আল্লাহ এবং প্রিয়তম নবীই এ সম্পর্কে অধিক জানেন। তিনি বললেন, কাউসার একটি প্রস্রবণ। আল্লাহ ও প্রস্রবণ আমাকে দান করবেন বলে প্রতিশ্রুতি দিয়েছেন। মহাবিচারের দিন ওই মহাকল্যাণময় কাওসারের পাশে সমবেত হবে আমার উম্মত।  আকাশের নক্ষত্রপুঞ্জের মতো অগনিত পানপাত্র বিদ্যমান থাকবে সেখানে।” \n\nহযরত আবু যর রাদিয়াল্লাহু আনহু বর্ণনা করেছেন, আমি নবীজির দরবারে আবেদন করলাম, ইয়া রাসুলাল্লাহ! হাওজে কাওসারের পানপাত্রের সংখ্যা কত হবে? তিনি তখন ইরশাদ করলেন-\nوَالَّذِيْ نَفْسُ مُحَمَّدٍ بِيَدِهِ لَاَنِيَتُهُ أَكْثَرُ مِنْ عَدَدِ نُجُوْمٍ السَّمَاءِ وَكَوَاكِبِهَا أَلاَ فِي اللَّيْلَةِ الْمُظْلِمَةِ الْمُصْحِيَةِ اَنِيَةُ الْجَنَّةِ مَنْ شَرِبَ مِنْهَا لَمْ يَظْمَا اَخِرَ مَا عَلَيْهِ يَشْخَبُ بِيْهِ مِيْزَابَانِ مِنَ الْجَنَّةِ مَنْ شَرِبَ مِنْهُ لَمْ يَظْمَا عَرْضُهُ مِثْلُ طُوْلِهِ مَا بَيْنَ عَمَّانَ اِلَي أَيْلَةَ مَاؤُهُ اَشَدُّ بَيَاضًا مِنَ الَّبَنِ وَأَحْلَي مِنَ الْعَسَلِ\nঅর্থাৎ- “যার হাতে মোহাম্মদের জীবন সেই মহান সত্তার কসম, হাওজে-কাওসারের পানপাত্রের সংখ্যা আসমানের নক্ষত্ররাজির সংখ্যার চেয়েও বেশি। সেই রাতের নক্ষত্র যে রাতে আধাঁর থাকে অধিক। এবং যে রাত্রে আকাশে মেঘ থাকে না। যে ব্যক্তি এর পানি পান করবে, সে কোনদিন পিপাসার্ত হবে না। সেই হাওজে জান্নাতের দুইটি প্রণালী এসে পতিত হয়েছে। যে ব্যক্তি সেই হাওজে কাওসারের পানি পান করবে, সে কখনো পিপাসার্ত হবে না। এর দৈর্ঘ্য প্রস্থের সমান। ওমান থেকে আয়লা পর্যন্ত দূরত্বের সমপরিমাণ। এর পানি দুধের চেয়েও সাদা এবং মধুর চেয়েও মিষ্টি।” (মুসলিম, ইবনে মাজাহ, সহিহ ইবনে হিব্বান) \n\nকোন কোন বর্ণনায় রয়েছে- হাউজের পানি হবে বরফের চেয়েও সাদা। মেশক জাফরানের চেয়েও বেশী সুবাসিত হবে। পানপাত্র গুলো হবে আকাশের নক্ষত্র সদৃশ। হাউজে কাউসারের পাশে থাকবে মোতির গম্বুজমালা। \n\nপাগল পারা হয়ে সেদিন\nআসবে সবাই তব পানে,\nপান করাবে কাউসার তুমি\nআনুগত্যের প্রতিদানে।﻿"
  },
  {
    "1": "মাকামে মাহমুদ",
    "2": "পরকালে প্রিয় নবী সাল্লাল্লাহু আলাইহি ওয়া সাল্লামের মর্যাদার একটি হবে মাকামে মাহমুদ। মাকামে মাহমুদ অর্থ প্রশংসিত স্থান। এই প্রসঙ্গে পবিত্র কোরআনে সুরা বনী ইসরাইলের ৭৯ নং আয়াতে ইরশাদ হচ্ছে-\n وَمِنَ الَّيْلِ فَتَحَجَّدْ بِهِ نَافِلَةً لَّكَ عَسي اَنْ يَّبْعَثَكَ رَبُّكَ مَقَامًا مَّحْمُوْدًا\nঅর্থাৎ- “এবং রাত্রির কিছু অংশে তাহাজ্জুদ কায়েম করিবেন, ইহা আপনার জন্য এক অতিরিক্ত কর্তব্য। আশা করা যায় আপনার প্রতিপালক আপনাকে অধিষ্ঠিত করবেন প্রশংসিত স্থানে।”\n\nএই আয়াতের ব্যাখ্যায় ইমাম জালালুদ্দিন সুয়ুতী লিখেন-\nعَسي اَنْ يَّبْعَثَكَ يُقِيْمَكَ رَبُّكَ فِي الْاخِرَةِ مَقَامًا مَّحْمُوْدًا يَحْمَدُكَ فِيْهِ الْاَوَّلُوْنَ وَالْاخِرُوْنَ وَهُوَ مَقَامُ الشَّفَاعَةِ فِي فَصْلِ الْقَضَاءِ\t\nঅর্থাৎ- “আশা করা যায়, আপনার প্রতিপালক আপনাকে পরকালে প্রতিষ্ঠিত করবেন মাকামে মাহমুদে। পরবর্তী ও পূর্ববর্তী সকলেই যে স্থানে আপনার প্রশংসা করবে। এটা হলো কিয়ামাতের দিন বিচার কার্যের ফয়সালা দানের জন্য শাফায়াতের স্থান।”\n\nঅতএব, মাকামে মাহমুদ বা প্রশংসিত স্থান বলা হয়েছে সেই স্থানকে যেখানে দাঁড়িয়ে প্রিয় নবী সাল্লাল্লাহু আলাইহি ওয়া সাল্লাম শাফায়াত করবেন। সেই দিন পূর্ববর্তী এবং পরবর্তী সকলেই হুজুরে পাকের প্রশংসা করবে। এবং নবীজির শাফায়াতের উপরই নির্ভর করবে বিচার কার্যের চুড়ান্ত ফয়সালা। আর এটা আল্লাহর পক্ষ থেকে তাঁর প্রিয় হাবিবের প্রতি এক মহা অনুগ্রহ। \n\nসেদিন নবীজির আল্লাহ প্রদত্ত মর্যাদার চুড়ান্ত বহিঃপ্রকাশ ঘটবে। তিনি যে অতুলনীয়, আল্লাহর সৃষ্টি জগতের মধ্যে এক ও অদ্বিতীয়, সেইদিন সবাই তা অবলোকন করবে। সেদিন আল্লাহ আর আল্লাহর রাসুল ছাড়া বাকী সবাই থাকবে এক কাতারে। আল্লাহ পাক থাকবেন বিচারকের আসনে আর তাঁর প্রিয় হাবীব সাল্লাল্লাহু আলাইহি ওয়া সাল্লাম থাকবেন মাকামে মাহমুদে। আর এই দৃশ্যটিই আল্লাহর নিকট সবচাইতে প্রিয় দৃশ্য, যেদিন প্রিয় হাবীবকে মর্যাদার সর্বোচ্চ শিখরে অধিষ্ঠিত করে দিবেন। নবীজির সাথে অন্য সকল মানুষের পার্থক্য সেদিন পরিষ্কার ফুটে উঠবে। সেই দিন আফসোস করবে সেই সমস্ত লোক যারা নবীজিকে আমাদের মতো সাধারণ মানুষ বলেছিলো। \n\nমাকামে মাহমুদ সম্পর্কে হযরত আবু হুরাইরা থেকে তিরমিজি, আহমদ ও ইবনে আবী হাতেম বর্ণনা করেন, \nعَنْ ابِي هُرَيْرَةَ اَنَّ رَسُوْلَ اللهِ صَلَّي اللهُ عَلَيْهِ وَسَلَّمْ قَالَ اَلْمَقَامَ الْمَحْمُوْدُ هُوَا الْمَقَامُ الَّذِي اَشْفَعْ فِيْهِ لِاُمَّتِي\nঅর্থাৎ- “হযরত আবু হুরাইরা রাদিয়াল্লাহু আনহু থেকে বর্ণিত, রাসুল সাল্লাল্লাহু আলাইহি ওয়া সাল্লাম বলেছেন, মাকামে মাহমুদ হচ্ছে ওই স্থান যেখানে অধিষ্ঠিত হয়ে আমি শাফায়াত করবো আমার উম্মতের জন্য।” \n\nহযরত কা’ব ইবনে মালিক থেকে তিবরানী, আহমদ বিন হাম্বল, ইমাম হাকেম উল্লেখ করেছেন, রাসুল সাল্লাল্লাহু আলাইহি ওয়া সাল্লাম বলেছেন-\nيُبْعَثُ النَّاسُ يَوْمَ الْقِيَامَةِ فَأَكُوْنُ اَنَا وَ اُمَّتِي عَلَي تَلٍّ وَيَكْسُوْنِي رَبِّي تَبَارَكَ وَتَعَالَي حُلَّةً خَضْرَاءَ ثُمَّ يُوذَنُ لِي فَاَقُوْلُ مَا شَاءَ اللهُ أَنْ اَقُوْلَ فَذَلِكَ الْمَقَامُ الْمَحْمُوْدُ\t\nঅর্থাৎ- “কিয়ামতের দিন আল্লাহ সকলকে পুনরুত্থিত করবেন। আমি ও আমার উম্মত থাকবো একটি উচ্চভুমিতে। আমার প্রভু আমাকে পরিধান করাবেন একটি সবুজ পোশাক। তারপর আমাকে শাফায়াতের অনুমতি প্রদান করা হবে। আমি তখন আমার যা বলার বলবো আল্লাহর ইচ্ছা অনুযায়ী। ওই স্থানের নামই মাকামে মাহমুদ।” \n\nকাযী আয়ায রাহমাতুল্লাহি আলাইহি তদ্বীয় শেফা শরীফে হযরত আবু হোরায়রা রাদিয়াল্লাহু আনহু হতে একখানা হাদীস উল্লেখ করেন, প্রিয় নবী সাল্লাল্লাহু আলাইহি ওয়া সাল্লাম ইরশাদ করেন-\nفَاُكْسَي حُلَّةً مِنْ حُلَلِ الْجَنَّةِ ثُمَّ أَقُوْمُ عَنْ يَمِيْنِ الْعَرْشِ لَيْسَ أَحَدٌ مِنَ الْخَلاَئِقِ يَقُوْمُ ذَلِكَ الْمَقَامَ غَيْرِي\nঅর্থাৎ- “আমাকে একটি জান্নাতি পোষাক পরিধান করানো হবে। তারপর আমি আল্লাহর আরশের ডান পার্শে এমন এক স্থানে দন্ডায়মান হবো যেখানে আমি ব্যতীত কেহই দন্ডায়মান হবে না।”\n\nমাকামে মাহমুদ তোমার লাগি\nরাখা হবে আরশ পাশে,\nসবে হবে প্রশংসারত\nতব শাফায়াতের আশে।﻿"
  },
  {
    "1": "নবীজির শাফায়াত",
    "2": "আল্লাহ পাক বিচার দিবসে তাঁর বান্দাদের আমলের ভিত্তিতে জান্নাত জাহান্নাম নির্ধারণ করার জন্য চুড়ান্ত ফলাফল ঘোষণার পূর্বে তাঁর হাবীবকে শাফায়াত করার ক্ষমতা দান করবেন। সেদিন তিনিই হবেন সর্বপ্রথম শাফায়াতকারী। তাই শাফায়াত লাভের জন্য সেদিন গোটা মানবকুলের নজর থাকবে প্রিয় নবীর দিকে। \nহযরত আনাস বিন মালেক রাদিয়াল্লাহু আনহু থেকে বর্ণিত, নবী করীম সাল্লাল্লাহু আলাইহি ওয়া সাল্লাম ইরশাদ করেন, কেয়ামতের দিন সকল মানুষ সমুদ্রের ঢেউয়ের ন্যায় অস্থির থাকবে। তারা সবাই আদম আলাইহিস সালামের কাছে গিয়ে আবেদন করবে, আপনি মহান রবের দরবারে আমাদের পক্ষে সুপারিশ করুন। তিনি জবাব দিবেন, আমি এই কাজের নই। তোমরা বরং ইবরাহীম আলাইহিস সালামের নিকট যাও। কেননা, তিনি হলে আল্লাহর খলিল। তারপর তারা সকলে হযরত ইবরাহীম আলাইহিস সালামের নিকট যাবে। তিনিও বলবেন, এ আমার কাজ নয়। তোমরা মুসা আলাইহিস সালামের কাছে যাও, তিনি হলে কলিমুল্লাহ। তারপর তারা সবাই হযরত মুসা আলাইহিস সালামের নিকট যাবে। তিনিও জবাব দিবেন, এ আমার কাজ নয়। তোমরা ঈসা আলাইহিস সালামের নিকট যাও, তিনি রুহুল্লাহ ও কালিমাতুল্লাহ। তারা সবাই তখন হযরত ঈসা আলাইহিস সালামের নিকট যাবে। তিনি বলবেন, এ আমার কাজ নয়। তোমরা বরং হযরত মুহাম্মদ সাল্লাল্লাহু আলাইহি ওয়া সাল্লামের কাছেই যাও। তারপর তারা সবাই এসে আমার কাছে ধর্ণা দেবে। আমি বলবো, হ্যা, এ তো আমারই কাজ। শাফায়াত তো আমিই করবো। অতঃপর আমি আমার রবের কাছে শাফায়াতের অনুমতি চাইবো। আমাকে অনুমতি দেওয়া হবে। হামদ ও সানা সম্বলিত এমন কতগুলো কালিমার জ্ঞান তিনি আমাকে দান করবেন, যেগুলো দিয়ে আমি তাঁর হামদ ও সানা করবো। আমি সেই প্রশংসার কালিমাগুলো দিয়ে মহান আল্লাহ তায়ালার তারিফক করবো। এবং তাঁর দরবারে সেজদাবনত হয়ে যাবো। তারপর আমাকে বলা হবে,\nيَا مُحَمَّدْ اِرْفَعْ رَأْسَكَ وَقُلْ يُسْمَعْ لَكَ وَسَلْ تُعْطَ وَاشْفَعْ تُشْفَعْ\nঅর্থাৎ- “হে মুহাম্মদ! মাথা উঠান। বলুন, শোনা হবে। যাঞ্চা করুন, প্রদান করা হবে। সুপারিশ করুন, কবুল করা হবে।”\n\nআমি ফরিয়াদ করতে থাকবো। হে রব! আমার উম্মত! আমার উম্মত!!\n\nআল্লাহ বলবেন, যান, যাদের অন্তরে যব পরিমাণ ঈমানও বিদ্যমান আছে আপনি তাদের জাহান্নাম থেকে বের করে নিন। আমি গিয়ে তাই করবো। তারপর ফিরে এসে আগের ন্যায় হামদ ও সানার কালিমাগুলো সহ আল্লাহর তারিফ করতে থাকবো। এবং তাঁর দরবারে সেজদায় পড়ে যাবো। তখন আমাকে আবারো বলা হবে, \n“হে মুহাম্মদ! মাথা উঠান। বলুন, শোনা হবে। যাঞ্চা করুন, প্রদান করা হবে। সুপারিশ করুন, কবুল করা হবে।”\nআমি কেবল ফরিয়াদ করতে থাকবো, হে রব, আমার উম্মত! আমার উম্মত!!\n\nতারপর আমাকে বলা হবে, যান, যাদের অন্তরে বিন্দু পরিমাণ কিংবা সরষে বীচি পরিমাণ ঈমানও বিদ্যমান আছে, আপনি তাদের জাহান্নাম থেকে বের করে নিন। আমি গিয়ে তাই করবো। তারপর ফিরে এসে আগের ন্যায় হামদ ও সানার কালিমাগুলো সহ আল্লাহর তারিফ করতে থাকবো। এবং তাঁর দরবারে সেজদায় পড়ে যাবো। তখন আমাকে আবারো বলা হবে,\n“হে মুহাম্মদ! মাথা উঠান। বলুন, শোনা হবে। যাঞ্চা করুন, প্রদান করা হবে। সুপারিশ করুন, কবুল করা হবে।”\n\nআমি কেবল ফরিয়াদ করতে থাকবো, হে রব, আমার উম্মত! আমার উম্মত!!\nতারপর আল্লাহ তায়ালা আমাকে বলবেন, যান যাদের অন্তরে সরষে বীচির চাইতে কম পরিমাণ ঈমানও বিদ্যমান আছে আপনি তাদের জাহান্নাম থেকে বের করে নিন। \n\nআমি গিয়ে তাই করবো। চতুর্থ বার আমি ফিরে আসবো। আগের ন্যায় হামদ ও সানার কালিমাগুলো সহ আল্লাহর তারিফ করতে থাকবো। এবং তাঁর দরবারে সেজদায় পড়ে যাবো। তখন আমাকে আবারো বলা হবে-\n“হে মুহাম্মদ! মাথা উঠান। বলুন, শোনা হবে। যাঞ্চা করুন, প্রদান করা হবে। সুপারিশ করুন, কবুল করা হবে।”\n\nআমি তখন ফরিয়াদ করবো, হে আল্লাহ! তুমি আমাকে তাদের পক্ষে সুপারিশ করার অনুমতি দাও, যারা ‘লা ইলাহা ইল্লাল্লাহ‘ পাঠ করেছিলো। তখন আল্লাহ বলবেন-\nوَعِزَّتِي وَجَلَالِي وَكِبْرِيَائِ وَعَظَمَتِي لَأُخْرِجَنَّ مِنْهَا مَنْ قَالَ لَا اِلَهَ اِلَّا الله\nঅর্থাৎ- “আমার ইজ্জত, জালাল, মহত্ব ও মহানত্বের কসম, যারা ‘লা ইলাহা ইল্লাল্লাহ’ বলেছে আমি অবশ্যই তাদেরও জাহান্নাম থেকে বের করে নিয়ে আসবো।”\n\nপ্রিয় নবী সাল্লাল্লাহু আলাইহি ওয়া সাল্লাম সন্তুষ্ট না হওয়া পর্যন্ত আল্লাহ পাক তাঁকে শাফায়াতের সুযোগ দিতেই থাকবেন। সেদিকে ইঙ্গিত করেই পবিত্র কালামে পাকে সুরা দোহার ৫ নং আয়াতে আল্লাহ তায়ালা ইরশাদ করেন-\n وَلَسَوْفَ يُعْطِيْكَ رَبُّكَ فَتَرْضَي\nঅর্থাৎ- “আপনার পালনকর্তা সত্বরই আপনাকে দান করবেন। অতঃপর আপনি সন্তুষ্ট হয়ে যাবেন।” \nعَنْ خَابِرٍ قَالَ سَمِعْتُ رَسُوْلَ اللهِ صَلَّي اللهُ عَلَيْهِ وَسَلَّمَ يَقُوْلُ شَفَاعَتِي لِأَهْلِ الْكَبَئِرِ مِنْ اُمَّتِي\nঅর্থাৎ- “হযরত জাবির রাদিয়াল্লাহু আনহু থেকে বর্ণিত। তিনি বলেন, আমি রাসুলুল্লাহ সাল্লাল্লাহু আলাইহি ওয়া সাল্লামকে বলতে শুনেছি, আমার শাফায়াত আমার উম্মতের কবীরা গুনাহকারীদের জন্য প্রযোজ্য হবে।” (মুসনাদে আহমাদ, আবু দাউদ, তিরমিযী)।\n عَنْ عَبْدِ اللهِ بْنِ مُحَمَّدِ بْنِ عَقِيْلٍ عَنْ الطُّفَيْلِ عَنْ أَبِيْهِ قَالَ قَالَ رَسُوْلُ اللهِ صَلَّي اللهُ عَلَيْهِ وَسَلَّمَ اِذَا كَانَ يَوْمُ الْقِيَامَةِ كُنْتُ اِمَامَ النَّبِيِّيْنَ وَخَطِيْبَهُمْ وَصَاحِبَ شَفَاعَتِهِمْ غَيْرَ فَخْرٍ\nঅর্থাৎ- “হযরত আবদুল্লাহ ইবনে মুহাম্মদ ইবনে আকীল, হযরত তুফাইল থেকে, তিনি তাঁর পিতা থেকে বর্ণনা করেন যে, রাসুলুল্লাহ সাল্লাল্লাহু আলাইহি ওয়া সাল্লাম বলেছেন, কিয়ামত দিবসে আমি নবীগণের ইমাম হবো। তাদের খতীব হবো এবং তাদের শাফায়াতকারী হবো। এতে আমার কোন গর্ব নেই।” (মুদনাদে আহমাদ, ইবনে মাজাহ, তিরমিযী, কানযুল উম্মাল)\n\nহযরত আনাস বিন মালেক রাদিয়াল্লাহু আনহু থেকে বর্ণিত আছে-\nسَأَلْتُ النَّبِيِّ صَلَّي اللهُ عَلَيْهِ وَسَلَّمَ أَنْ يَشْفَعَ لِي يَوْمَ الْقِيَامَةِ فَقَالَ أَنَا فَاعِلٌ قَالَ قُلْتُ يَا رَسُوْلَ اللهِ فَأَيْنَ أَطْلُبُكَ قَالَ اطْلُبْنِي أَوَّلَ مَا تَطْلُبُوْنِي عَلَي الصِّرَاطِ قَالَ قُلْتُ فَاِنْ لَمْ أَلْقَكَ عَلَي الصِّرَاطِ قَالَ فَاطْلُبْنِي عِنْدَ الْمِيْزَانِ قُلْتُ فَاِنْ لَمْ أَلْقَكَ عِنْدَ الْمِيْزَانِ قَالَ فَاطْلُبْنِي عِنْدَ الْحَوْضِ فَاِنِّي لاَ أُخْطِئُ هَذِهِ الثَّلاَثَ الْمَوَاطِنَ \nঅর্থাৎ- “একবার আমি রাসুলে পাক সাল্লাল্লাহু আলাইহি ওয়া সাল্লামকে নিবেদন করলাম হে আল্লাহর রাসুল! কিয়ামতের দিন আপনি কি আমার জন্য শাফায়াত করবেন? তিনি বললেন, সে কাজ তো আমিই করবো। আমি পুনরায় বললাম, আপনাকে সেদিন কোথায় পাবো? তিনি বললেন, পুলসিরাতের কাছে, আমি বললাম, যদি সেখানে খুঁজে না পাই? তিনি বললেন, তবে মিজানের কাছে খুঁজে নিও। আমি বললাম, যদি সেখানেও খুঁজে না পাই? তিনি বললেন, তবে হাউজের কাছে দেখতে পাবে। এই তিন জায়গা ছাড়া আমি আর কোথাও যাবো না।” \n\nসবার নজর তোমার দিকে\nথাকবে সেদিন পলকহারা,\nশাফায়াতের লাগি সবে\nহবে তোমায় আত্নহারা।﻿"
  },
  {
    "1": "সর্বপ্রথম জান্নাতে প্রবেশকারী",
    "2": "আল্লাহর হাবীব সাল্লাল্লাহু আলাইহি ওয়া সাল্লাম হবেন জান্নাতে প্রবেশকারী প্রথম ব্যক্তি। এটি প্রিয় নবী সাল্লাল্লাহু আলাইহি ওয়া সাল্লামের অসংখ্য মর্যাদার মধ্যে একটি যা শুধু তাঁর জন্যই নির্ধারিত। মুসনাদে আহমদে হযরত আমর বিন আনাস রাদিয়াল্লাহু আনহু থেকে হাদীস বর্ণিত হয়েছে। প্রিয় নবী সাল্লাল্লাহু আলাইহি ওয়া সাল্লাম ইরশাদ করেন-\n اَنَا اَوَّلُ مَنْ يَّدْخُلُ الْجَنَّةَ يَوْمَ الْقِيَامَةِ وَلَا فَخَرَ\nঅর্থাৎ- “কিয়ামত দিবসে আমিই সর্বপ্রথম জান্নাতে প্রবেশ করবো। এতে কোনই অহংকার নেই।”\n\nশুধু তাই নয় সেদিন জান্নাতের চাবিগুলোও তাঁর নিকট অর্পন করা হবে। এ প্রসঙ্গে আল্লামা জালালুদ্দিন সুয়ুতী রাহমাতুল্লাহি আলাইহি খাসায়িসুল কোবরাতে হযরত আবদুল্লাহ ইবনে আব্বাস রাদিয়াল্লাহু আনহু থেকে বর্ণনা করেন। রাসুলুল্লাহ সাল্লাল্লাহু আলাইহি ওয়া সাল্লাম ইরশাদ করেন-\nوَاِلَيَّ مَفَاتِيْحُ الْجَنَّةِ يَوْمَ الْقِيَامَةِ وَلَا فَخَرَ\nঅর্থাৎ- “কিয়ামাত দিবসে জান্নাতের চাবিগুলো চলে আসবে আমারই হাতে। এত কোনই অহংকার নেই।”\n\nজান্নাতের দ্বারপ্রান্তে এসে সর্বপ্রথম তিনিই কড়া নাড়বেন। আর তখন জান্নাতের রক্ষক জিজ্ঞেস করবেন, কে আপনি? নবী পাক সাল্লাল্লাহু আলাইহি ওয়া সাল্লাম উত্তর দিবেন, আমি মুহাম্মদ। তখন জান্নাতের রক্ষক বলবেন, আমাকে নির্দেশ দিয়ে রাখা হয়েছে যে, আপনার পূর্বে আমি যেন আর কারো জন্য জান্নাতের দরজা উন্মুক্ত করে না দেই। \n\nহযরত সাইয়্যেদুনা ফারুকে আযম রাদিয়াল্লাহু আনহু থেকে বর্ণিত, নবী করীম সাল্লাল্লাহু আলাইহি ওয়া সাল্লাম ইরশাদ করেন-\nاِنَّ الْجَنَّةَ حُرِّمَتْ عَلَي الْاَنْبِيَاءِ كُلِّهِمْ حَتَّي اَدْخُلَهَا وَحُرِّمَتْ عَلَي الْاُمَمِ حَتَّي تَدْخُلَهَا اُمَّتِي\n অর্থাৎ- “যে পর্যন্ত আমি প্রবেশ করবো না, সে পর্যন্ত সমস্ত নবীগণের জন্য জান্নাত হারাম করে রাখা হবে। আর যে পর্যন্ত আমার উম্মতগণ প্রবেশ করবে না, সে পর্যন্ত অন্যান্য উম্মতগণের জন্য জান্নাত হারাম করে রাখা হবে।”\t\n\nশুধু জান্নাতে প্রথম প্রবেশ করাই নয় বরং জান্নাতের সর্বোচ্চ মর্যাদাশীল যে মাকাম যার নাম হলো ‘ওয়াসীলা’, সেই সর্বোচ্চ মর্যাদার আসনে সমাসীন করা হবে প্রিয় নবী সাল্লাল্লাহু আলাইহি ওয়া সাল্লামকে। হযরত আবু হোরায়রা রাদিয়াল্লাহু আনহু থেকে বর্ণিত-\nقَالَ رَسُوْلُ اللهِ صَلَّي اللهُ عِلَيْهِ وَسَلَّمَ سَلُوا اللهَ لِيَ الْوَسِيْلَةَ قَالُوا يَا رَسُوْلَ اللهِ وَمَا الْوَسِيْلَةَ قَالَ اَعْلَي دَرَجَةٍ فِي الْجَنَّةِ لَا يَنَالُهَا اِلَّا رَجُوْلٌ وَاحِدٌ اَرْجُوْ اَنْ اَكُوْنَ اَنَا هُوَ\nঅর্থাৎ- “নবী পাক সাল্লাল্লাহু আলাইহি ওয়া সাল্লাম বলেছেন, তোমরা আমার পক্ষে ওয়াসীলার প্রার্থনা করিও। সাহাবাগণ জিজ্ঞেস করলেন, ইয়া রাসুলাল্লাহ! ওয়াসীলা কী? রাসুল সাল্লাল্লাহু আলাইহি ওয়া সাল্লাম বললেন, ওয়াসীলা হচ্ছে জান্নাতের সর্বোচ্চ মর্যাদাশালী মাকাম, যা কেবল একজন ব্যতীত অন্য কেহই পাবে না। আমি আশা করি যে, সেই ব্যক্তি আমিই হবো।” (মুসনাদে আহমদ)\n\nএইভাবে আল্লাহ পাক তাঁর প্রিয় হাবীবকে সৃষ্টির শুরু থেকে পরকালে অনন্ত জীবন পর্যন্ত সবসময় সর্বোচ্চ মর্যাদার আসনে অধিষ্ঠিত করেছেন। \n\nতুমি হবে প্রথম যে জন\nপ্রবেশ করবে জান্নাত বাগে,\nতব উম্মত যাবে চলি\nসকল উম্মত যাওয়ার আগে।"
  },
  {
    "1": "কোরআনে নবীজির মর্যাদা সম্বলিত কিছু আয়াত",
    "2": "﻿وَمَنْ يُّطِعِ اللهَ وَرَسُوْلَه يُدْخِلْهُ جَنَّتٍ\n১। অর্থাৎ- “যে আল্লাহ ও তাঁর রাসুলের অনুগত হবে, তিনি তাকে জান্নাতে প্রবেশ করাবেন।” (সুরা নিসা-১৩)\n\nوَمَنْ يَّعْصِ اللهَ وَرَسُوْلَه وَيَتَعَدَّ حُدُوْدَه يُدْخِلْهُ نَارًا\n২। অর্থাৎ- “যে আল্লাহ ও তাঁর রাসুলের অবাধ্যতা করে এবং তার সীমা অতিক্রম করে, তিনি তাকে জাহান্নামে প্রবেশ করাবেন।” (সুরা নিসা-১৪)\n\n مَنْ يُّطِعِ الرَّسُوْلَ فَقَدْ اَطَاعَ اللهَ\n৩। অর্থাৎ- “যে রাসুলের আনুগত্য করে, সে মূলতঃ আল্লাহরই আনুগত্য করলো।” (সুরা নিসা-৮০)\n\n قُلِ الْاَنْفَالُ لِلهِ وَالرَّسُوْلِ\n৪। অর্থাৎ- “হে হাবীব! বলুন, যুদ্ধে প্রাপ্ত সম্পদের মালিক হচ্ছেন আল্লাহ ও তাঁর রাসুল।” (সুরা আনফাল-১)\n\n وَلَا يُحَرِّمُوْنَ مَا حَرَّمَ اللهُ وَرَسُوْلُه\n৫। অর্থাৎ- “যারা হারাম মনে করেনা ঐ জিনিসকে- যা আল্লাহ ও তাঁর রাসুল হারাম ঘোষণা করেছেন।” (সুরা তাওবা-২৯)\n\n اَغْنَهُمُ اللهُ وَرَسُوْلُه مِنْ فَضْلِه\n৬। অর্থাৎ- “আল্লাহ ও তাঁর প্রিয় রাসুল আপন অনুগ্রহে তাদেরকে ধনী বানিয়েছেন।” (সুরা তাওবা-৭৪)\n\nاَلنَّبِيُّ أَوْلَي بِالْمُؤْمِنِيْنَ مِنْ أَنْفُسِهِمْ\n৭। অর্থাৎ- “নবী মু’মিনদের জন্য প্রাণের চেয়েও বেশি নিকটে।” (সুরা আল আহযাব-৬)\n\n يَانِسَاءَ النَّبِيِّ لَسْتُنَّ كَأَحَدِ مِّنَ النِّسَاءِ\n৮। অর্থাৎ- “হে নবীর স্ত্রীগণ! তোমরা অন্যান্য স্ত্রীলোকের ন্যায় নও।” (সুরা আল আহযাব-৩২)\n\n وَمَا كَانَ اللهُ لِيُعَذِّبَهُمْ وَأَنْتَ فِيْهِمْ\n৯। অর্থাৎ- “আল্লাহ তায়ালা তাদেরকে শাস্তি দিবেন না, যতক্ষণ আপনি তাদের মধ্যে মওজুদ থাকবেন।” (সুরা আনফাল-৩৩) \n\n فَلَمْ تَقْتُلُوْهُمْ وَلَكِنَّ اللهَ قَتَلَهُمْ وَمَا رَمَيْتَ اِذْ رَمَيْتَ وَلَكِنَّ اللهَ رَمَي\n১০। অর্থাৎ- “অতঃপর আপনি তাদেরকে হত্যা করেননি বরং আল্লাহ তায়ালা তাদেরকে হত্যা করেছেন এবং হে মাহবুব! আপনি যে মাটি নিক্ষেপ করেছিলেন, তা আপনি নিক্ষেপ করেননি, বরং আল্লাহ তায়ালাই নিক্ষেপ করেছিলেন” (সুরা আনফাল-৩৩) \n\n اِنَّ الَّذِيْنَ يُبَيِعُوْنَكَ اِنَّمَا يُبَيِعُوْنَ اللهَ يَدُ اللهِ فَوْقَ أَيْدِهِمْ\n১১। অর্থাৎ- “যারা আপনার হাতে বাইয়াত গ্রহণ করেছে, তারা তো আল্লাহরই হাতে বাইয়াত গ্রহণ করেছে। তাদের হাতের উপর আল্লাহর হাত রয়েছে।” (সুরা আনফাল-৩৩) \n\n وَمَا كَانَ لِمُؤْمِنٍ وَّلَا مُؤْمِنَةٍ اِذَا قَضَي اللهُ وَرَسُوْلُه اَمْرًا اَنْ يَّكُوْنَ لَهُمُ الْخِيَرَةُ مِنْ اَمْرِهِمْ\n১২। অর্থাৎ- “কোন বিষয়ে আল্লাহ ও তাঁর রাসুল নির্দেশ দেয়ার পর ঐ বিষয়ে কোন ঈমানদার পুরুষ এবং কোন ঈমানদার নারীর ভিন্নমত পোষণ করার অধিকার নেই।” (সুরা আল আহযান-৩৬) \n\nতোমারি গুণ গাইতে পারি\nসাধ্য আমার নাই হে রাসুল,\nএই গোলামে যাচি সদা\nতব দয়া হয়ে ব্যাকুল।"
  }
]