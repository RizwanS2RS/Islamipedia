[
    {
        "1": "গ্রন্থকারের কথা",
        "2": ""
    },
    {
        "1": "ভুমিকা",
        "2": "بسم الله الرحمن الرحيم\n\nالحمد لله رب العلمین والصلاة والسلام على سيد المرسلين وخاتم الثبيين - وقائد الغر المحجلين محمد المبعوث إلى الخلق أجمعين . وعلى أله الطيبين - وصحبه الطاهرين وأمته المتقين وازواجه الطاهرات أمهات المؤمنين\n\nআমাদের পর্যন্ত পৌঁছেছে আমাদের নেতা, অভিভাবক, যিনি নিজ এলাকায় অনন্য ব্যক্তিত্ব, আল্লাহ্র অন্যতম নসীহতকারী বান্দা, যুগের শ্রেষ্ঠ জ্ঞানী, কালের বিস্ময়, দীন ও মিল্লাতের সূর্য মুহাম্মদ ইবন আল কাশিম ইবন আবিল বাদর ইবন আল মালিহী আল মিযী ফকীহ, মুহাদ্দিস ও ওয়ায়েয থেকে। আল্লাহ্ তার সফলতাকে আরও বাড়িয়ে দিন। তাঁকে ইহলৌকিক ও পারলৌকিক কল্যাণ দান করুন। তিনি ওয়াসিত থেকে বাগদাদ পর্যন্ত বিভিন্ন আলিমের কাছে বেশ কিছু চিঠি লিখেছিলেন একথা জানার জন্য যে, ঈমানের মোট শাখা কয়টি- সহীহ আল বুখারী ও সহীহ্ মুসলিমে বর্ণিত হাদীসের আলোকে।\n\nসেখানে আবু হুরাইরা (رضي الله عنه) নবী করীম (ﷺ) থেকে বর্ণনা করেছেন, রাসূলুল্লাহ্ (ﷺ) বলেছেনঃ “ঈমান ষাট কিংবা সত্তরের চেয়ে কিছু বেশী শাখায় বিভক্ত। তার মধ্যে সর্বোত্তম (সর্বাধিক গুরুত্বপূর্ণ, কিংবা সর্বোচ্চ অথবা সর্বাধিক মর্যাদাপূর্ণ) হচ্ছে 'লা ইলাহা ইল্লাল্লাহ' (আল্লাহ ছাড়া কোনো ইলাহ নেই) একথার ঘোষণা দেয়া। আর সর্বনিম্ন শাখা হচ্ছে রাস্তা থেকে কষ্টদায়ক কোন জিনিস সরিয়ে ফেলা। আর লজ্জাও ঈমানের একটি অংশ।”*\n\nইমাম বলেন, তারা তাদের জ্ঞানের শেষ পরিধি পর্যন্ত চেষ্টা করে বিস্তারিত জানিয়েছেন। বিভিন্ন শাখা প্রশাখা সম্পর্কেও। আমি সেগুলো যত্নের সাথে সাজাতে থাকি।\n\nএরই মধ্যে সুদীর্ঘ সময় পার হয়ে গেছে। বিভিন্ন সময় সেসব বিষয়ের পুনরাবৃত্তি ঘটেছে। সবগুলো বিষয় একত্রে সাজানোর পর তা ছয় খণ্ডের বিশাল গ্রন্থের রূপ নিলো। আমি খুঁটিনাটি বিস্তারিত বিষয়ই সেখানে এনেছি, যা ইতোপূর্বে এভাবে আর কেউ আনেনি। তারপর বিভিন্ন শিরোনামে ভাগ করে তা সাজিয়েছি, যেন প্রয়োজনীয় বিষয়টি খুব সহজেই বের করা যায়। তাছাড়া প্রতিটি আয়াতের বরাত দিয়েছি, যাতে আল-কুরআনে খুঁজতে অসুবিধা না হয়। প্রতিটি বিষয়ে প্রথমে কুরআনুল কারীমের আয়াত, তারপর সহীহ সনদে বর্ণিত রাসূলুল্লাহ (ﷺ)-এর হাদীসসমূহ, তারপর বিভিন্ন ঘটনাবলী ও প্রমাণাদি, এইভাবে প্রতিটি বিষয়কে সাজিয়েছি। যেসব হাদীস আমার নিজস্ব সনদে বর্ণনা করেছি সেগুলোতে বায়হাকী কথাটি উল্লেখ করিনি। পুরো কিতাবের বিষয়কে আমি মোট ৭৭ ভাগে বিভক্ত করে ঈমানের ৭৭টি শাখা নামে অভিহিত করেছি।\n\nবিনীত\n\nআবু বাকর আহমাদ ইবনুল হুসাইন ইবনু আলী আল-বাইহাকী\n\n* এ হাদীসটি সামান্য শাব্দিক পার্থক্যসহ আরও বর্ণিত হয়েছে- মুসনাদ ইমাম আহমাদ ইবনে হাম্বল, সুনান আবু দাউদ, সুনান আন-নাসাঈ, সুনান ইবন মাজা এবং ইবনু হিব্বান প্রভৃতি গ্রন্থসমূহে আবু হুরাইরা (رضي الله عنه) থেকে। তাবারানী তাঁর আল-আওসাত গ্রন্থে আবু সাঈদ (رضي الله عنه) থেকে হাদীসটি বর্ণনা করেছেন। -গ্রন্থকার"
    },
    {
        "1": "ঈমানের শাখাসমূহ",
        "2": ""
    },
    {
        "1": "শাখা-১. আল্লাহর প্রতি ঈমান",
        "2": "শেয়ার ও অন্যান্য\nআল্লাহর প্রতি ঈমান সম্পর্কে আল্লাহ্ সুবহানাহু তা'আলা বলেন\n\nوَالْمُؤْمِنُونَ ۚ كُلٌّ آمَنَ بِاللَّهِ\n\n“আর মুমিনরা প্রত্যেকেই আল্লাহর প্রতি ঈমান রাখে।” (সূরা আল-বাকারা : ২৮৫)। আরও বলা হয়েছে\n\nيَا أَيُّهَا الَّذِينَ آمَنُوا آمِنُوا بِاللَّهِ\n\n“হে ঈমানদারগণ! তোমরা আল্লাহর প্রতি পূর্ণ বিশ্বাস রাখো।' (সূরা আন নিসা : ১৩৬)\n\nসহীহ আল-বুখারী ও সহীহ মুসলিমে[১] আবু হুরাইরা (رضي الله عنه) থেকে বর্ণিত। নবী করীম (ﷺ) বলেছেন\n\nأُمِرْتُ أَنْ أُقَاتِلَ النَّاسَ حَتَّى يَقُولُوا: لاَ إِلٰهَ إِلاَّ الله. فَمَنْ قَالَ: لاَ إِلٰهَ إِلاَّ الله فَقَدْ عَصَمَ مِنِّي مَالَهُ وَنَفْسَهُ إِلاَّ بِحَقِّهِ، وَحِسَابُهُ عَلَى الله\n\n“যতক্ষণ মানুষ এ সাক্ষ্য না দেবে যে, আল্লাহ ছাড়া আর কোনো ইলাহ নেই', ততক্ষণ পর্যন্ত আমি তাদের বিরুদ্ধে লড়াই করতে আদিষ্ট হয়েছি। কাজেই যে ব্যক্তি স্বীকার করে নেবে যে, আল্লাহ ছাড়া আর কোনো ইলাহ নেই’ সে আমার থেকে তার জীবন ও সম্পদকে নিরাপদ করে নিল। তবে শরীআহসম্মত কোনো কারণ ঘটলে তা ভিন্ন কথা। আর তার (কৃতকর্মের) হিসাব-নিকাশ আল্লাহর কাছে।”\n\nউসমান (رضي الله عنه) থেকে বর্ণিত একটি হাদীস মুসলিম শরীফে সংকলন করা হয়েছে। তাতে নবী করীম (ﷺ) বলেছেন\n\nمَن ماتَ وهو يَعْلَمُ أنَّه لا إلَهَ إلَّا اللَّهُ، دَخَلَ الجَنَّةَ\n\n“যে ব্যক্তি এই বিশ্বাস নিয়ে মারা যাবে- আল্লাহ ছাড়া আর কোনো ইলাহ্ নেই, সে জান্নাতে প্রবেশ করবে।”[২]\n\n[১].ইমাম বুখারী যাকাত অধ্যায়ে এবং ইমাম মুসলিম ঈমান অধ্যায়ে হাদীসটি বর্ণনা করেছেন।\n\n[২]. সহীহু মুসলিম, 'যে ব্যক্তি তাওহীদের উপর ইন্তিকাল করবে সে জান্নাতী অনুচ্ছেদ, ঈমান অধ্যায়।"
    },
    {
        "1": "শাখা-২, ৩, ৪. রাসূলগণের প্রতি, ফেরেশতাদের প্রতি ও আল-কুরআনের উপর ঈমান",
        "2": "শেয়ার ও অন্যান্য\nঈমানের দ্বিতীয়, তৃতীয় ও চতুর্থ অংশ বা শাখা হচ্ছে নবী-রাসূল, ফেরেশতা এবং আল্লাহ প্রদত্ত কিতাবসমূহের উপর ঈমান আনা। আল্লাহ্ সুবহানাহু তা'আলা ইরশাদ করেন\n\nوَالْمُؤْمِنُونَ ۚ كُلٌّ آمَنَ بِاللَّهِ وَمَلَائِكَتِهِ وَكُتُبِهِ وَرُسُلِهِ\n\n‘এবং সকল মুমিন— আল্লাহ্, ফেরেশতা, কিতাবসমূহ এবং নবীদের উপর ঈমান আনে।[১]\n\nউমার ইবনুল খাত্তাব (رضي الله عنه) কর্তৃক বর্ণিত হাদীস- যা হাদীসে জিবরীল নামে খ্যাত সেখানে জিবরীল (عليه السلام)-এর এক প্রশ্নের জবাবে বলা হয়েছে\n\nالْإِيمَانُ قَالَ أَنْ تُؤْمِنَ بِاللَّهِ وَمَلَائِكَتِهِ وَكُتُبِهِ وَرُسُلِهِ\n\n“ঈমান হচ্ছে- আল্লাহ্, ফেরেশতা, কিতাবসমূহ ও রাসূলগণের উপর তোমার ঈমান আনয়ন।[২]\n\nকিতাবসমূহের উপর ঈমান আনার সাথে সাথে আল-কুরআনের উপর ঈমান আনাকে বিশেষভাবে গুরুত্ব দেয়া হয়েছে। ইরশাদ হচ্ছেঃ\n\n“হে ঈমানদারগণ! তোমরা আল্লাহ ও তাঁর রাসূলের প্রতি ঈমান আনো এবং সেই কিতাবের (কুরআনের) প্রতিও যা তাঁর রাসূলের উপর নাযিল করেছেন, সেই সাথে আগে যেসব কিতাব নাযিল হয়েছিল সেগুলোর প্রতিও।[৩]\n\n[১]. সূরা আল-বাকারা : ২৮৫।\n\n[২]. হাদীসটি সহীহ আল-বুখারীতে আবু হুরাইরা (رضي الله عنه) থেকে এবং সহীহ মুসলিম উমার ইবনুল খাত্তাব (رضي الله عنه) থেকে বর্ণিত হয়েছে। পুরো হাদীসটি নিম্নরূপঃ\n\nউমার ইবনুল খাত্তাব (رضي الله عنه) বলেছেন, আমরা একদিন রাসূলুল্লাহ্ (ﷺ)-এর কাছে ছিলাম। একজন লোক এলেন। তার পরনের কাপড় ছিলো সাদা ধবধবে, মাথার চুলগুলো ছিলো কাল কুচকুচে। তিনি অনেক দূর থেকে সফর করে এসেছেন, দেখে এমন মনে হলো না, কিন্তু আমরা কেউ তাকে চিনলাম না। এসে নিজের হাঁটুদ্বয় নবী করীম (ﷺ)-এর হাঁটুদ্বয়ের সাথে লাগিয়ে বসে পড়লেন। দুহাত নবী করীম (ﷺ)-এর উরুর উপর রাখলেন। তারপর বললেনঃ হে মুহাম্মদ! আমাকে ইসলাম সম্পর্কে বলুন। রাসূলুল্লাহ (ﷺ) বললেন- ইসলাম হলো তুমি এ কথার সাক্ষ্য দেবে যে, আল্লাহ্ ছাড়া আর কোনো ইলাহ্ নেই, মুহাম্মদ আল্লাহর রাসূল, সালাত কায়েম করবে, যাকাত প্রদান করবে, রমযানের রোযা রাখবে এবং বাইতুল্লাহ পৌঁছার সামর্থ্য থাকলে হজ্জ করবে। আগন্তুক বললেন, আপনি ঠিক বলেছেন।\n\nতার কথা শুনে আমরা বিস্মিত হলাম, কী আশ্চর্য! প্রশ্নও করছেন আবার সত্যায়িতও করছেন। তারপর বললেনআমাকে ঈমান সম্পর্কে বলুন। রাসূলুল্লাহ (ﷺ) বললেন, ঈমান হচ্ছে- তুমি আল্লাহ্, ফেরেশতা, কিতাবসমূহ, রাসূলগণ, আখিরাত এবং তাকদীরের ভালোমন্দের ব্যাপারে ঈমান রাখবে। আগন্তুক বললেন- আপনি ঠিকই বলেছেন। তারপর বললেন- আমাকে ইহসান সম্পর্কে বলুন। নবী করীম (ﷺ) বললেন, ইহসান হচ্ছে- তুমি আল্লাহকে দেখছে এই অনুভূতি নিয়ে ইবাদাত-বন্দেগী করবে। যদি তাকে নাও দেখ মনে করবে তিনি তো তোমাকে দেখছেন। এবার আগন্তুক বললেন, কিয়ামত সম্পর্কে কিছু বলুন। রাসূলুল্লাহ্ (ﷺ) বললেন, এ বিষয়ে প্রশ্নকারীর চেয়ে যাকে প্রশ্ন করা হয়েছে তিনি (উত্তরদাতা) বেশী কিছু জানেন না।\n\nতিনি বললেন, আমাকে এর কিছু নিদর্শন সম্পর্কে বলুন। রাসূলুল্লাহ (ﷺ) বললেন- দাসী তার মনিবকে প্রসব করবে। খালি পা উদাম গা এরূপ দরিদ্র মেষের রাখালদেরকে অট্টালিকা নির্মাণে পরস্পর প্রতিযোগিতায় লিপ্ত দেখতে পাবে। আগন্তুক প্রস্থান করলেন। আমিও বেশ কিছুক্ষণ অপেক্ষা করলাম। রাসূলুল্লাহ (ﷺ) বললেন- উমার! তুমি কি জাননা প্রশ্নকারী কে? বললাম- আল্লাহ ও তার রাসূলই এ সম্পর্কে ভালো জানেন। নবী করীম (ﷺ) বললেন, তিনি জিবরীল, তোমাদেরকে তোমাদের দীন শেখাতে এসেছিলেন। (সহীহ মুসলিম)।\n\n[৩]. সূরা আন-নিসা, আয়াত : ১৩৬।"
    },
    {
        "1": "শাখা-৫. তাকদীরের প্রতি ঈমান",
        "2": "শেয়ার ও অন্যান্য\nভালো হোক কিংবা মন্দ, সবকিছুই যে আল্লাহর পক্ষ থেকে পূর্ব নির্ধারিত এ কথার উপর ঈমান রাখা। আল্লাহ্ সুবহানাহু তা'আলা ইরশাদ করেন\n\nقُلْ كُلٌّ مِّنْ عِندِ اللَّهِ\n\nবলুন, সবকিছুই আল্লাহর পক্ষ থেকে।[১]\n\nসহীহ আল-বুখারী ও সহীহ্ মুসলিমে আবু হুরাইরা (رضي الله عنه) কর্তৃক বর্ণিত হাদীসে বলা হয়েছে- (নবী করীম সা. বলেছেন) একবার আদম (عليه السلام) ও মূসা (عليه السلام)-এর মধ্যে বিতর্ক হয়েছিলো। মূসা (عليه السلام) বললেন- হে আদম! আপনি আমাদের পিতা। আমাদেরকে বঞ্চিত করেছেন এবং জান্নাত থেকে বের করে দিয়েছেন। আদম (عليه السلام) বললেন- আপনি তো মূসা! আল্লাহ্ তা'আলা আপনার সাথে কথা বলে আপনাকে সম্মানিত করেছেন। লিখিত কিতাব (তাওরাত) দিয়েছেন। আপনি কি এমন বিষয়ে আমাকে তিরস্কার করছেন যা আল্লাহ্ আমাকে সৃষ্টি করার চল্লিশ বছর আগে নির্ধারণ করে রেখেছিলেন? আদম (عليه السلام) মূসা (عليه السلام)-এর উপর বিতর্কে বিজয়ী হলেন।[২]\n\nজুনাইদ ইবনু আহমদ আতাবারী থেকে বর্ণনা পরম্পরায় আবু বকর আল বাইহাকী নিম্নোক্ত কবিতাটি জানতে পেরেছেন।\n\nনিয়তি নির্ধারিত বলে স্রষ্টার প্রতি\n\nমানুষের কত না অভিযোগ,\n\nসময়ের পরিবর্তনে সবকিছুই যাবে হারিয়ে\n\nরবে না কোনোই সুযোগ।\n\nভালো মন্দ রিযিক দৌলত সবকিছু সে তো\n\nমহান স্রষ্টারই হাত\n\nতবু নিন্দুকেরা কেবল তারই নিন্দা করে।\n\nচলছে দিন রাত।\n\n[১]. সূরা আন-নিসা, আয়াত : ৭৮।\n\n[২]. হাদীসটি সহীহ আল বুখারী ও সহীহ মুসলিমে তাকদীর অধ্যায়ে ‘আদম ও মূসা-এর বিতর্ক শিরোনামে উল্লেখ করা হয়েছে।"
    },
    {
        "1": "শাখা-৬. আখিরাতের প্রতি ঈমান",
        "2": "শেয়ার ও অন্যান্য\nআখিরাত বা পরকালের ব্যাপারে বিশ্বাস রাখাও ঈমানের অংশ। এ সম্পর্কে আল্লাহ সুবহানাহু তা'আলা বলেন,\n\nقَاتِلُوا الَّذِينَ لَا يُؤْمِنُونَ بِاللَّهِ وَلَا بِالْيَوْمِ الْآخِرِ\n\n‘তোমরা তাদের সাথে যুদ্ধ কর, যারা আল্লাহ ও পরকালকে বিশ্বাস করে না।”[১]\n\nহুলাইমী[২] বলেন, অবশ্যই একদিন এই দুনিয়া শেষ হয়ে যাবে। একদিন একদিন করে মূলত পৃথিবী সেই দিনটির দিকে এগিয়ে যাচ্ছে যা হঠাৎ করে এসে হাজির হবে। সেই দিনটিকে পাশ কাটানোর কোনো উপায়ই নেই। সহীহ্ আল বুখারী ও সহীহ মুসলিমে আবু হুরাইরা (رضي الله عنه) থেকে বর্ণিত হয়েছে, নবী করীম (ﷺ) বলেছেন- যার হাতে মুহাম্মাদের প্রাণ তার শপথ! কিয়ামত অবশ্যই সংঘটিত হবে। দোকানদার ও খরিদ্দার কাপড় দর দাম করে মূল্য পরিশোধের আগেই তা সংঘটিত হয়ে যাবে।'[৩]\n\n[১]. সূরা আত তাওবা, আয়াত : ২৯।\n\n[২]. পুরো নাম আল হসাইন ইবনু আল হাসান হুলাইমী (হি-৩৩৮-৪০৩)। শাফিঈ মাযহাবের অনুসারী। ইমাম বাইহাকীর শিক্ষক। তার অন্যতম গবেষণা হচ্ছে ‘আল মিনহাজ ফী শুআবুল ঈমান'। ইমাম বাইহাকী এই গ্রন্থটির অনুকরণেই শুআবুল ঈমান' গ্রন্থটি রচনা করেন। টীকা- ইমাম কাযভিনী।\n\n[৩]. সহীহ্ আল বুখারী, সহীহ মুসলিম।"
    },
    {
        "1": "শাখা-৭. পুনরুত্থানের প্রতি ঈমান",
        "2": "শেয়ার ও অন্যান্য\nমৃত্যুর পর পুনরায় জীবিত করা হবে এ আস্থা রাখা। আল্লাহ সুবহানাহু তা'আলা নিজেই বলেন,\n\nزَعَمَ الَّذِينَ كَفَرُوا أَن لَّن يُبْعَثُوا ۚ قُلْ بَلَىٰ وَرَبِّي لَتُبْعَثُنَّ\n\n‘অবিশ্বাসীরা ভেবে নিয়েছে তাদেরকে আর কখনও জীবিত করে উঠানো হবে না। বলে দিন, হা, অবশ্যই আমার প্রতিপালক তোমাদেরকে পুনরায় জীবন দান করে উঠাবেন।[১]\n\nঅন্যত্র বলা হয়েছে\n\nقُلِ اللَّهُ يُحْيِيكُمْ ثُمَّ يُمِيتُكُمْ ثُمَّ يَجْمَعُكُمْ إِلَىٰ يَوْمِ الْقِيَامَةِ لَا رَيْبَ فِيهِ\n\nবলুন, আল্লাহই তোমাদেরকে জীবন দান করেন এবং মৃত্যু দেন। কিয়ামতের দিন পুনরায় তোমাদেরকে একত্রিত করবেন। এ ব্যাপারে কোনো সন্দেহ নেই।'[২]\n\nউমার ইবনুল খাত্তাব (رضي الله عنه) থেকে বর্ণিত এক সহীহ্ হাদীসে বলা হয়েছেঃ\n\nالإيمان أن تؤمن بالله وملائكته وكتبه ورسله وبالبعث من بعد الموت وبالقدر كله\n\n‘আল্লাহ্, ফেরেশতাগণ, কিতাবসমূহ, নবী-রাসূলগণ, মৃত্যুর পর পুনরুত্থান এবং তাকদীরের ভালো মন্দের প্রতি তোমার আস্থার নাম হচ্ছে ঈমান।\n\n[১]. সূরা আত তাগাবুন, আয়াত ৭।\n\n[২]. সূরা আল জাসিয়া, আয়াত : ২৬।"
    },
    {
        "1": "শাখা-৮. হাশরের ময়দানের প্রতি ঈমান",
        "2": "শেয়ার ও অন্যান্য\nসকল মানুষকে একদিন কবর থেকে জীবিত করে একত্রিত করা হবে একটি নির্দিষ্ট জায়গায় (যার নাম হাশরের ময়দান), এ কথার উপর বিশ্বাস রাখা হচ্ছে ঈমানের অংশ। আল্লাহ সুবহানাহু তা'আলা বলেন,\n\nأَلَا يَظُنُّ أُولَٰئِكَ أَنَّهُم مَّبْعُوثُونَ ٭ لِيَوْمٍ عَظِيمٍ ٭ يَوْمَ يَقُومُ النَّاسُ لِرَبِّ الْعَالَمِينَ\n\nতারা কি চিন্তা করে না যে, পুনরুত্থিত হবে। সেই মহাদিবসে। যেদিন মানুষ দাঁড়াবে বিশ্ব প্রতিপালকের সামনে।[১]\n\nআবদুল্লাহ ইবনু উমার (رضي الله عنه) থেকে বর্ণিত সহীহ মুসলিমের এক হাদীসে বলা হয়েছে,\n\nيقوم الناس لرب العالمين حتى يغيب أحدهم في رشْحه\n\nমানুষ বিশ্ব প্রতিপালকের সামনে দাঁড়াবে। তখন তারা ঘামে ডুবে থাকবে।\n\n[১]. সূরা আল মুতাফফিফীন, আয়াত : ৪, ৫, ৬।"
    },
    {
        "1": "শাখা-৯. মুমিনের আবাসস্থল জান্নাত আর কাফিরের আবাসস্থল জাহান্নাম",
        "2": "শেয়ার ও অন্যান্য\nপরকালিন জীবনে মুমিন এবং কাফিরের আবাসস্থল হবে যথাক্রমে জান্নাত ও জাহান্নাম, এ বিষয়ে আস্থা রাখা। আল্লাহ্ সুবহানাহু তা'আলা বলেন\n\nبَلَىٰ مَن كَسَبَ سَيِّئَةً وَأَحَاطَتْ بِهِ خَطِيئَتُهُ فَأُولَٰئِكَ أَصْحَابُ النَّارِ ۖ هُمْ فِيهَا خَالِدُونَ * وَالَّذِينَ آمَنُوا وَعَمِلُوا الصَّالِحَاتِ أُولَٰئِكَ أَصْحَابُ الْجَنَّةِ ۖ هُمْ فِيهَا خَالِدُونَ\n\n“হাঁ, যে ব্যক্তি পাপ উপার্জন করেছে এবং পাপ তাকে ঘিরে নিয়েছে, তারা জাহান্নামের অধিবাসী। সেটি তাদের স্থায়ী আবাস। আর যারা ঈমান এনেছে এবং সৎ কাজ করেছে, তারা জান্নাতের অধিবাসী। তারা চিরদিন সেখানেই থাকবে।[১]\n\nআবদুল্লাহ্ ইবনু উমার (رضي الله عنه) থেকে সহীহ্ আল বুখারী ও সহীহ মুসলিমে বলা হয়েছে, নবী করীম (ﷺ) বলেছেন\n\nان أحدكم اذا مات عرض عليه مقعده بالغداة والعشى ان كان من أهل الجنة فمن أهل الجنة وان كان من أهل النار فمن أهل النار يقال هذا مقعدك حتى يبعثك الله تعالى الى يوم القيامة\n\n“তোমাদের কারও মৃত্যু হলে সকাল সন্ধ্যায় তাকে তার আবাসস্থল দেখানো হয়। জান্নাতী হলে জান্নাত আর জাহান্নামী হলে জাহান্নাম। বলা হবে এটিই তোমার আবাসস্থল। এভাবে কিয়ামত পর্যন্ত চলতে থাকবে।[২]\n\n[১]. সূরা আল বাকারা, আয়াত : ৮১।\n\n[২]. সহীহ আল বুখারী, জানাযা অধ্যায়; সহীহ মুসলিম, জান্নাত, জান্নাতের নিয়ামত ও জান্নাতবাসীদের বিবরণ অধ্যায়।"
    },
    {
        "1": "শাখা-১০. আল্লাহর প্রতি গভীর ভালোবাসা",
        "2": "শেয়ার ও অন্যান্য\nআল্লাহ্ সুবহানাহু তা'আলার প্রতি গভীর ভালোবাসা ঈমানেরই অন্যতম অংশ। কালামে হাকীমে বলা হয়েছে,\n\nوَمِنَ النَّاسِ مَن يَتَّخِذُ مِن دُونِ اللَّهِ أَندَادًا يُحِبُّونَهُمْ كَحُبِّ اللَّهِ ۖ وَالَّذِينَ آمَنُوا أَشَدُّ حُبًّا لِّلَّهِ\n\n‘মানুষের মধ্যে এমনও রয়েছে যারা অন্যকে আল্লাহর মত মনে করে এবং তাদেরকে সেই রকম ভালোবাসে যেমন ভালোবাসা হয় আল্লাহকে। অথচ যারা ঈমানদার তারা আল্লাহকেই সবচেয়ে বেশী ভালোবাসে।[১]\n\nআনাস (رضي الله عنه) থেকে বর্ণিত সহীহ্ আল বুখারী ও সহীহ মুসলিমের এক হাদীসে বলা হয়েছে, নবী করীম (ﷺ) বলেছেন,\n\nثلاث من كن فيه وجد بهن حلاوة الإيمان من كان الله ورسوله أحب إليه مما سواهما وان يحب المرء لا يحبه إلا الله وان يكره أن يعود في الكفر بعد أن أنقذه الله منه كما يكره أن يقذف في النار\n\n‘তিনটি জিনিস যার মধ্যে রয়েছে, সে ঈমানের প্রকৃত স্বাদ অনুভব করতে পেরেছে। ১. যার কাছে আল্লাহ্ ও তার রাসূল (ﷺ) সবচেয়ে বেশী প্রিয়। ২. কেবলমাত্র আল্লাহর সন্তুষ্টির জন্যই অন্যকে ভালোবাসে। ৩. যাকে আল্লাহ্ কুফর থেকে মুক্তি দিয়েছেন, সে পুনরায় কুফরের দিকে ফিরে যাওয়াকে এমন অপছন্দ করে যেমন অপছন্দ করে আগুনে নিক্ষিপ্ত হওয়াকে।[২]\n\nআল সারী আস সাকাতীকে একবার জিজ্ঞেস করা হয়েছিলো, আপনি কেমন আছেন? উত্তরে তিনি নিচের চরণটি আবৃত্তি করেছিলেনঃ\n\nযে জন বুঝে না ভালোবাসা কী\n\nসে কি কখনো হয় রে ব্যাকুল,\n\nসে তো জানেনা কী জ্বালা বিরহে\n\nএ যে হৃদয়ে রণাঙ্গন॥\n\nআবু দুজানা বলেছেন, রাবেয়া বসরী যখন আল্লাহর স্মরণে নিমগ্ন হতেন, তখন নিচের কবিতাটি আবৃত্তি করতেনঃ\n\nতুমি ভান করবে আল্লাহকে ভালোবাসার\n\nআর অমান্য করবে নির্দেশ তাঁর\n\nএ যে ভালোবাসার নামে ভণ্ডামী\n\nদু’জনের মাঝে অথৈ পারাবার\n\nতুমি যদি ভালোই বাসো তাঁকে, তবে-\n\nহওনা কেন অনুগত তাঁর,\n\nপ্রেমিকরা তো চিরকাল অনুরাগের বাঁধনে\n\nবাধা থাকে দুজন দুজনার॥\n\n[১]. সূরা আল বাকারা, আয়াত : ১৬৫।\n\n[২]. সহীহ্ আল বুখারী, ঈমান অধ্যায়; যে গুণে গুণান্বিত হলে ঈমানের স্বাদ পাওয়া যায় শিরোনামে। সহীহ মুসলিম, ঈমান অধ্যায়; যেসব গুণে গুণান্বিত হলে ঈমানের স্বাদ পাওয়া যায়' শিরোনাম। অবশ্য সহীহ মুসলিমের হাদীসে দুয়েকটি শব্দের পার্থক্যও রয়েছে।"
    },
    {
        "1": "শাখা-১১. মনে সদা আল্লাহর ভয় জাগ্রত থাকা",
        "2": "শেয়ার ও অন্যান্য\nমনে সর্বদা আল্লাহর ভয় জাগ্রত থাকাও ঈমানের আরেকটি অংশ। আল্লাহ্ সুবহানাহু তা'আলা ইরশাদ করেন\n\nفَلَا تَخَافُوهُمْ وَخَافُونِ إِن كُنتُم مُّؤْمِنِينَ\n\n‘তোমরা যদি মুমিন-ই হয়ে থাক, তাহলে তাদেরকে নয় আমাকেই ভয় কর।[১]\n\nفَلَا تَخْشَوُا النَّاسَ وَاخْشَوْنِ\n\n‘তোমরা মানুষকে ভয় করো না, আমাকে ভয় কর।[২]\n\nوَإِيَّايَ فَارْهَبُونِ\n\n‘আর ভয় কেবলমাত্র আমাকেই কর।[৩]\n\nঅন্য জায়গায় আল্লাহভীতিকে মুমিনের বৈশিষ্ট্য বলে উল্লেখ করা হয়েছে। আল্লাহ সুবহানাহু তা'আলা বলেন,\n\nوَهُم مِّنْ خَشْيَتِهِ مُشْفِقُونَ\n\n‘তারা সর্বদা আল্লাহর ভয়ে ভীত-সন্ত্রস্ত।[৪]\n\nوَيَدْعُونَنَا رَغَبًا وَرَهَبًا ۖ وَكَانُوا لَنَا خَاشِعِينَ\n\nতারা ভয় ও আশা নিয়ে আমাকে ডাকতো এবং তারাই ছিলো আমার কাছে বিনয়ী।[৫]\n\nযারা আক্ষরিক অর্থেই আল্লাহকে ভয় করে, তাদের জন্য রয়েছে পুরস্কার। ইরশাদ হচ্ছে\n\nوَلِمَنْ خَافَ مَقَامَ رَبِّهِ جَنَّتَانِ\n\n“যে ব্যক্তি আল্লাহর সামনে একদিন দাঁড়াতে হবে, এই ভয় রাখে, তার জন্য রয়েছে (জান্নাতে) দুটো বাগান।[৬]\n\nذَٰلِكَ لِمَنْ خَافَ مَقَامِي وَخَافَ وَعِيدِ\n\nযারা আমাকে এবং আমার আযাবের ওয়াদাকে ভয় করে, তাদের জন্য রয়েছে এ মর্যাদা।[৭]\n\nসহীহ আল বুখারী ও সহীহ মুসলিমে আদী ইবনু হাতিম (رضي الله عنه) থেকে বর্ণিত হয়েছে, নবী করীম (ﷺ) বলেছেন,\n\nاتقوا النار ولو بشق تمرة\n\n‘তোমরা এক টুকরা খেজুরের বিনিময়ে হলেও জাহান্নামের আগুন থেকে বাঁচো।”[৮]\n\nআনাস (رضي الله عنه) থেকে বর্ণিত, রাসূলুল্লাহ (ﷺ) বলেছেন\n\nلَوْ تَعْلَمُونَ مَا أَعْلَمُ لَضَحِكْتُمْ قَلِيلًا وَلَبَكَيْتُمْ كَثِيرًا\n\n‘আমি যা জানি তা যদি তোমরা জানতে তাহলে কম হাসতে এবং বেশী কাঁদতে।”[৯]\n\nএকবার এক ব্যক্তি তার বন্ধুকে জোরে জোরে কাঁদতে দেখে ভর্ৎসনা করলেন, কিন্তু তিনি বিরত না হয়ে কেঁদেই চললেন। কাঁদতে কাঁদতে বলতে লাগলেনঃ\n\n‘আমি কাঁদি কারণ, আমার গুনাহ্ অনেক\n\nযারা গুনাহগার তাদের প্রত্যেকেরই কাদা উচিত।\n\nযদি আমি নিশ্চিত হতে পারতাম, দুঃশ্চিন্তা আমার\n\nদূর করে দেবে ক্রন্দন\n\nতাহলে কেঁদে কেঁদে চোখ দিয়ে ঝরাতাম রক্ত।\n\nঅন্য এক কবি বলেছেনঃ\n\nকি করে মানুষ ঘুমায় নিশ্চিন্তে সে কি জানে না\n\nভয়াবহ এক সময় অপেক্ষমান সম্মুখে তার?\n\nযে জানে সে তো অলক্ষে সবার\n\nসিজদায় কাটায় প্রহর, ছেড়ে আরামের বিছানা।'\n\n[১]. সূরা তাওবা, আয়াত : ১৭৫।\n\n[২]. সূরা আল মায়িদা, আয়াত : ৪৪।\n\n[৩]. সূরা আল বাকারা, আয়াত : ৪০।\n\n[৪]. সূরা আল আম্বিয়া, আয়াত : ২৮।\n\n[৫]. সূরা আল আম্বিয়া, আয়াত : ৯০।\n\n[৬]. সূরা আর রাহমান, আয়াত : ৪৬।\n\n[৭]. সূরা ইবরাহীম, আয়াত : ১৪।\n\n[৮]. সহীহ্ আল বুখারী, যাকাত অধ্যায়; সহীহ মুসলিম, যাকাত অধ্যায়।\n\n[৯]. মুসনাদ আহমদ, তিরমিযী, নাসাঈ, ইবনু মাজা।"
    },
    {
        "1": "শাখা-১২. আল্লাহর প্রতি সু-ধারণা রাখা",
        "2": "শেয়ার ও অন্যান্য\nআল্লাহ্র প্রতি সু-ধারণা রাখা এবং তাঁর রহমতের প্রত্যাশী হওয়াও ঈমানের অন্যতম অংশ। মহান আল্লাহ বলেন,\n\nيَرْجُونَ رَحْمَتَهُ وَيَخَافُونَ عَذَابَهُ\n\nতারা আল্লাহর করুণা প্রত্যাশী আবার তার শাস্তির ভয়ে ভীত।[১]\n\nআরও বলা হয়েছে,\n\nإِنَّ رَحْمَتَ اللَّهِ قَرِيبٌ مِّنَ الْمُحْسِنِينَ\n\nঅবশ্যই আল্লাহর রহমত সচ্চরিত্র লোকদের কাছাকাছি রয়েছে।[২]\n\nসূরা আয-যুমারে বলা হয়েছে\n\nقُلْ يَا عِبَادِيَ الَّذِينَ أَسْرَفُوا عَلَىٰ أَنفُسِهِمْ لَا تَقْنَطُوا مِن رَّحْمَةِ اللَّهِ ۚ إِنَّ اللَّهَ يَغْفِرُ الذُّنُوبَ جَمِيعًا ۚ إِنَّهُ هُوَ الْغَفُورُ الرَّحِيمُ\n\n‘আপনি বলে দিন, (মহান আল্লাহ্ বলেন) হে আমার বান্দাগণ! যারা নিজেদের সাথে বাড়াবাড়ি করে ফেলেছে তারা আল্লাহর দয়া ও অনুগ্রহ থেকে নিরাশ হয়ো না। নিঃসন্দেহে আল্লাহ্ সমস্ত গুনাহ মাফ করে দেবেন। নিশ্চয়ই তিনি ক্ষমাশীল, দয়াবান।”[৩]\n\nতবে শর্ত হচ্ছে আল্লাহর সত্তা ও গুণাবলীর মত আর কাউকে যেন অনুরূপ সত্তা ও গুণাবলীর অধিকারী মনে না করা হয়। ইরশাদ হচ্ছে-\n\nإِنَّ اللَّهَ لَا يَغْفِرُ أَن يُشْرَكَ بِهِ وَيَغْفِرُ مَا دُونَ ذَٰلِكَ لِمَن يَشَاءُ\n\n“আল্লাহ্ কেবল শিরকের গুনাহ মাফ করেন না, তাছাড়া যত গুনাহ্ আছে, চাইলে। তিনি মাফ করে দেবেন।[৪]\n\nসহীহ আল বুখারী ও সহীহ মুসলিমে আবু হুরাইরা (رضي الله عنه) থেকে একটি হাদীস বর্ণিত হয়েছে। সেখানে বলা হয়েছে, নবী করীম (ﷺ) বলেছেনঃ\n\nلَوْ يَعْلَمُ الْمُؤْمِنُ مَا عِنْدَ اللَّهِ مِنَ الْعُقُوبَةِ مَا طَمِعَ بِجَنَّتِهِ أَحَدٌ وَلَوْ يُعْلَمُ الْكَافِرُ مَا عِنْدَ اللَّهِ مِنَ الرَّحْمَةِ مَا قَنَطَ مِنْ جَنَّتِهِ أَحَدٌ\n\n‘আল্লাহর কাছে কী ভয়াবহ শাস্তি রয়েছে তা যদি ঈমানদারগণ জানতো তাহলে কেউ আল্লাহর কাছে জান্নাতের প্রত্যাশা করতে সাহস পেতো না। আর আল্লাহ্ যে কী পরিমাণ দয়ার সাগর তা যদি কাফিররা জানতো, তাহলে কেউ তাঁর জান্নাতের ব্যাপারে নিরাশ হতো না।[৫]\n\nসহীহ মুসলিমে জাবির (رضي الله عنه) থেকে বর্ণিত আরেক হাদীসে বলা হয়েছে, নবী করীম (ﷺ)-এর মৃত্যুর তিন দিন আগে আমি তাকে বলতে শুনেছি,\n\nلاَ يَمُوتَنّ أَحَدُكُم إِلاَّ وَهُوَ يُحْسِنُ الظَّنَّ باللَّه\n\n‘তোমাদের প্রত্যেকেই যেন মৃত্যুর সময় আল্লাহর প্রতি ভালো ধারণা রেখে মৃত্যু বরণ করে।'[৬]\n\nসহীহ্ আল বুখারী ও সহীহ্ মুসলিমে বর্ণিত আবু হুরাইরা (رضي الله عنه)-এর আরেক হাদীসে বলা হয়েছে, রাসূলুল্লাহ্ (ﷺ) বলেছেন,\n\nيقول الله عز وجل أنا عند ظن عبدي بي وأنا معه حين يذكرني\n\nআল্লাহ্ আয্যা ওয়া জাল্লা ইরশাদ করেন, বান্দা আমাকে যে রকম মনে করে, আমাকে সে সেইভাবেই পায়। আর যেখানেই সে আমাকে স্মরণ করে আমি তার সাথেই থাকি।[৭]\n\n[১]. সূরা আলে ইমরান, আয়াত : ৫৭।\n\n[২]. সূরা আল আ'রাফ, আয়াত : ৫৬।\n\n[৩]. সূরা আয যুমার, আয়াত : ৫৩।\n\n[৪]. সূরা আন নিসা, আয়াত : ৪৮।\n\n[৫]. সহীহ আল বুখারী; সহীহ মুসলিম, তাওবা অধ্যায় (হাদীস-৬৭২৬)।\n\n[৬]. সহীহ মুসলিম, হাদীস-৬৯৬০, অধ্যায় : জান্নাত, জান্নাতের নি'আমত ও অধিবাসীদের বর্ণনা।\n\n[৭]. সহীহ আল বুখারী, তাওহীদ অধ্যায়; সহীহ মুসলিম, তাওবা অধ্যায় (হাদীস-৬৭০০)।"
    },
    {
        "1": "শাখা-১৩. আল্লাহর প্রতি নির্ভরতা",
        "2": "শেয়ার ও অন্যান্য\nঈমানের আরেকটি শাখা হচ্ছে, আল্লাহর প্রতি নির্ভরতা বা তাওয়াক্কুল। আল্লাহ্ সুবহানাহু তাআলা বলেন,\n\nوَعَلَى اللَّهِ فَلْيَتَوَكَّلِ الْمُؤْمِنُونَ\n\nযারা মুমিন তাদের তো আল্লাহর উপরই ভরসা করা উচিত।”[১]\n\nঅন্য আয়াতে বলা হয়েছে,\n\nوَعَلَى اللَّهِ فَتَوَكَّلُوا إِن كُنتُم مُّؤْمِنِينَ\n\n‘তোমরা কেবল আল্লাহর উপরই নির্ভরশীল হও, যদি তোমরা মুমিন হয়ে থাক।'[২]\n\nযারা সত্যিই আল্লাহর উপর নির্ভর করতে পারে, আল্লাহ্ তাদের জন্য যথেষ্ট হয়ে যান। আল্লাহ সুবহানাহু তা'আলা বলেন,\n\nوَمَن يَتَوَكَّلْ عَلَى اللَّهِ فَهُوَ حَسْبُهُ ۚ إِنَّ اللَّهَ بَالِغُ أَمْرِهِ\n\n“যে ব্যক্তি আল্লাহর উপর ভরসা করবে, তার জন্য তো আল্লাহই যথেষ্ট। আল্লাহ্ তাঁর কাজ সমাপ্ত করবেনই।'[৩]\n\nসহীহ আল বুখারী ও সহীহ মুসলিমে ইবনে আব্বাস (رضي الله عنه) থেকে বর্ণিত হয়েছে,\n\nفي سؤال أصحابه له عن السبعين ألفا الذين يدخلون الجنة يرزقون فيها بغير حساب. قال رسول الله صلى الله عليه وسلم هم الذين لا يكتوون ولا يسترقون ولا يتطيرون - وعلى ربهم يتوكلون - فقام عكاشة بن محصن فقال أنا منهم یارسول الله فقال أنت منهم. ثم قام رجل أخر فقال أنا منهم يارسول الله فقال سبقك بها عكاشة\n\nযে সত্তর হাজার লোক বিনা হিসাবে জান্নাতে প্রবেশ করবে তাদের সম্পর্কে রাসূলুল্লাহ (ﷺ)-কে প্রশ্ন করা হলে তিনি বলেন, এসব লোক হচ্ছে তারা, যারা লৌহ পুড়িয়ে দাগ দেয় না, যাদুটোনা চর্চা করে না, গণক বা জ্যোতিষীদের কথায় বিশ্বাস করে না, এসবের বিপরীতে কেবলমাত্র তাদের প্রতিপালকের উপরই ভরসা রাখে। ওকাশা ইবনুল মুহাসান আসাদী দাঁড়িয়ে বললেন- ইয়া রাসূলাল্লাহ! আমি যেন তাদের মধ্যে থাকতে পারি। রাসূলুল্লাহ (ﷺ) বললেন- তুমি তাদের অন্তর্ভুক্ত। আরেক ব্যক্তি দাঁড়িয়ে বললেন, ইয়া রাসূলাল্লাহ! আমিও যেন তাদের সাথে থাকতে পারি। তিনি বললেন- এক্ষেত্রে ওকাশা তোমার চেয়ে এগিয়ে।[৪]\n\nআল্লাহর উপর ভরসার সাথে সাথে সাধ্যানুযায়ী কার্যকর পদক্ষেপও গ্রহণ করতে হবে। সহীহ আল বুখারী ও সহীহ মুসলিমে যুবাইর (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন- মানুষের কাছে চেয়ে বেড়ানোর চেয়ে এক গাছি রশি নিয়ে পাহাড়ে চলে যাওয়া উচিত। তারপর লাকড়ি সংগ্রহ করে বোঝা বয়ে এনে তা বিক্রি করে জীবিকা নির্বাহ করা ভিক্ষাবৃত্তির চেয়ে অনেক ভালো। মানুষের কাছে চেয়ে বেড়ালে কেউ তাকে দিতেও পারে আবার নাও দিতে পারে।[৫]\n\nসহীহ আল বুখারীতে মিকদাম ইবনু মাদী কার্ব (رضي الله عنه) থেকে বর্ণিত হয়েছে, নবী করীম (ﷺ) বলেছেন,\n\nمَا أَكَلَ أَحَدٌ طَعَامًا قَطُّ خَيْرًا مِنْ أَنْ يَأْكُلَ مِنْ عَمَلِ يَدِهِ، وَإِنَّ نَبِيَّ اللَّهِ دَاوُدَ عَلَيْهِ السَّلاَمُ كَانَ يَأْكُلُ مِنْ عَمَلِ يَدِهِرابط المادة\n\n‘নিজ হাতে উপার্জিত খাদ্যের চেয়ে উত্তম কোনো খাদ্য কেউ খেতে পারে না। দাউদ (عليه السلام) নিজ হাতে উপার্জিত খাদ্য খেতেন।'\n\nআবু বকর সিদ্দীক (رضي الله عنه) বলতেন- দীন হচ্ছে তোমার আখিরাতের সম্বল আর সম্পদ হচ্ছে দুনিয়ার সম্বল। আর টাকা পয়সা ছাড়া (পার্থিব জীবনে) কোনো মানুষের মূল্যায়ন হয় না।\n\n[১]. সূরা আলে ইমরান, আয়াত : ১২২, ১৬০; সূরা আল মায়িদা, আয়াত : ১১; সূরা আত তাওবা, আয়াত : ৫১; সূরা ইবরাহীম, আয়াত : ১১; সূরা আল মুজাদালা, আয়াত : ১০; সূরা আত তাগাবুন, আয়াত : ১৩।\n\n[২]. সূরা আল মায়িদা, আয়াত : ২৩।\n\n[৩]. সূরা আত্ তালাক, আয়াত : ৩।\n\n[৪]. সহীহ আল বুখারী, কিতাবুর রিকাক, সত্তর হাজার লোক বিনা হিসাবে জান্নাতে প্রবেশ করবে' শিরোনাম। সহীহ মুসলিম, ‘একদল মুসলিম বিনা হিসাবে জান্নাতে যাবে ’শিরোনামে।\n\n[৫]. সহীহ্ আল বুখারী, সহীহ মুসলিম ছাড়াও এ হাদীসটি নাসাঈ শরীফেও বর্ণিত হয়েছে।"
    },
    {
        "1": "শাখা-১৪. রাসূলুল্লাহ (ﷺ)-কে ভালোবাসা",
        "2": "শেয়ার ও অন্যান্য\nনবী করীম (ﷺ)-কে ভালোবাসাও ঈমানের একটি অংশ। সহীহ আল বুখারী ও সহীহ্ মুসলিমে আনাস (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nلَا يُؤْمِنُ أَحَدُكُمْ حَتَّى أَكُونَ أَحَبَّ إِلَيْهِ مِنْ وَلَدِهِ وَوَالِدِهِ وَالنَّاسِ أَجْمَعِينَ\n\n‘তোমাদের কেউই ততক্ষণ পর্যন্ত মুমিন হতে পারবে না, যতক্ষণ আমি তার কাছে তার সন্তান সন্ততি ও অন্যদের চেয়ে বেশী প্রিয় না হবো।[১]\n\nসহীহ্ আল বুখারী ও সহীহ মুসলিমে আনাস (رضي الله عنه) থেকে বর্ণিত আরেক হাদীসে বলা হয়েছে, রাসূলুল্লাহ্ (ﷺ) বলেছেন- তিনটি জিনিস যার মধ্যে রয়েছে সে ঈমানের প্রকৃত স্বাদ পেয়েছে। (তার একটি হচ্ছে) যার কাছে আল্লাহ্ ও তাঁর রাসূল (ﷺ) অন্য সবকিছু থেকে অধিক প্রিয়।\n\nআরেক হাদীসে বলা হয়েছে- ‘এক ব্যক্তি নবী করীম (ﷺ)-এর কাছে এলেন। বললেন- হে আল্লাহর রাসূল! কিয়ামত কবে হবে? রাসূলুল্লাহ্ (ﷺ) বললেন, তুমি সেজন্য কী ধরনের প্রস্তুতি গ্রহণ করেছে? লোকটি বললেন, হে আল্লাহর রাসূল! সেজন্য বেশী রোযা কিংবা দান সাদকা আমার প্রস্তুতির মধ্যে নেই। আমি কেবল আল্লাহ্ ও তাঁর রাসূলকে ভালোবাসি। তিনি বললেন, তুমি যাকে ভালোবাস তার সাথেই থাকবে।\n\n[১]. সহীহ্ আল বুখারী, ঈমান অধ্যায়; সহীহ মুসলিম, ঈমান অধ্যায়, (হাদীস-৭৫)।"
    },
    {
        "1": "শাখা-১৫. রাসূলুল্লাহ (ﷺ)-কে শ্রদ্ধা ও সহযোগিতা করা",
        "2": "শেয়ার ও অন্যান্য\nরাসূলুল্লাহ (ﷺ)-কে সম্মান ও শ্রদ্ধা করা ঈমানেরই অংশ। কেননা আল্লাহ্ সুবহানাহু তা'আলা নিজেই বলেছেন,\n\nوَتُعَزِّرُوهُ وَتُوَقِّرُوهُ\n\nতাঁকে (অর্থাৎ রাসূল (ﷺ)-কে) সম্মান ও মর্যাদা দিন এবং সহযোগিতা করুন।[১]\n\nঅন্য জায়গায় বলা হয়েছে,\n\nفَالَّذِينَ آمَنُوا بِهِ وَعَزَّرُوهُ وَنَصَرُوهُ وَاتَّبَعُوا النُّورَ الَّذِي أُنزِلَ مَعَهُ ۙ أُولَٰئِكَ هُمُ الْمُفْلِحُونَ\n\nযারা ঈমান আনবে, তাঁর (অর্থাৎ রাসূলের) প্রতি শ্রদ্ধা রাখবে এবং তাঁর সাহায্য সহযোগিতা করবে ... তারাই কল্যাণ লাভ করবে।'[২]\n\nরাসূল (ﷺ)-কে সম্মান ও মর্যাদার ব্যাপারে আলাদা মাত্রা রয়েছে যা আর কারও বেলায়ই প্রযোজ্য নয়। ইরশাদ হচ্ছে,\n\nلَّا تَجْعَلُوا دُعَاءَ الرَّسُولِ بَيْنَكُمْ كَدُعَاءِ بَعْضِكُم بَعْضًا\n\n‘তোমরা রাসূলকে নিজেদের মধ্যে ডেকে আনাকে এরূপ মনে করো না, যেরূপ তোমরা একে অপরকে ডেকে আনো[৩]\n\nঅর্থাৎ এভাবে বলো না হে মুহাম্মদ কিংবা হে আবুল কাশেম, বরং ইয়া রাসূলাল্লাহ্ অথবা ইয়া নাবীআল্লাহ্ বলো। তাছাড়া রাসূলুল্লাহ্ (ﷺ)-এর সাথে বাড়াবাড়ি, উচ্চস্বরে কথাবার্তা বলাও নিষেধ। সূরা হুজুরাতে বলা হয়েছে-\n\nيَا أَيُّهَا الَّذِينَ آمَنُوا لَا تُقَدِّمُوا بَيْنَ يَدَيِ اللَّهِ وَرَسُولِهِ ۖ وَاتَّقُوا اللَّهَ ۚ إِنَّ اللَّهَ سَمِيعٌ عَلِيمٌ * يَا أَيُّهَا الَّذِينَ آمَنُوا لَا تَرْفَعُوا أَصْوَاتَكُمْ فَوْقَ صَوْتِ النَّبِيِّ وَلَا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَن تَحْبَطَ أَعْمَالُكُمْ وَأَنتُمْ لَا تَشْعُرُونَ\n\n“তোমরা আল্লাহ্ ও তাঁর রাসূলের চেয়ে বেশী অগ্রসর হয়ে যেও না... নিজেদের কণ্ঠস্বর নবীর কণ্ঠস্বরের চেয়ে উঁচু করো না, নবীর সাথে জোরে কথাও বলো না যেমন তোমরা পরস্পরের সাথে করে থাক। এরূপ করলে তোমাদের আমল নষ্ট হয়ে যাবে, তোমরা টেরও পাবে না।[৪]\n\n(ইমাম বাইহাকী বলেন, আমি মনে করি এ স্তরটি ভালোবাসার স্তরের চেয়েও উঁচুতে। এটি হচ্ছে শ্রদ্ধা ও ভালোবাসার সম্মিলন। তবে তা পিতা, শিক্ষক ও গুরুজনের ভালোবাসার চেয়েও অনেক গভীর। সন্তান, বন্ধু-বান্ধবসহ অন্যদের ভালোবাসার মত তো নয়ই।\n\n[১]. সূরা আল ফাতহ, আয়াত : ৯।\n\n[২]. সূরা আল আরাফ, আয়াত : ১৫৭।\n\n[৩]. সূরা আন নূর, আয়াত : ৬৩।\n\n[৪]. সূরা আল হুজুরাত, আয়াত : ১, ২।"
    },
    {
        "1": "শাখা-১৬. ইসলামের উপর অটল থাকা",
        "2": "শেয়ার ও অন্যান্য\nদীন বা ইসলামের উপর অটল থাকা, এটিও ঈমানের অংশ। আক্ষরিক অর্থেই মুমিন, এমন একজন ব্যক্তি আগুনে পুড়ে শাস্তি গ্রহণে রাজি হতে পারে কিন্তু কোনো মূল্যেই ঈমান ত্যাগ করতে রাজী হতে পারে না।\n\nসহীহ আল বুখারী ও সহীহ মুসলিমে আনাস (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন‘তিনটি জিনিস যার মধ্যে রয়েছে সে ঈমানের স্বাদ পেয়েছে।\n১. যার কাছে আল্লাহ্ ও তাঁর রাসূল সবচেয়ে বেশী প্রিয়।\n২. যে কেবলমাত্র আল্লাহর সন্তুষ্টির জন্যই তাঁর বান্দাকে ভালোবাসে ।\n৩. যাকে আল্লাহ্ কুফর থেকে মুক্তি দিয়েছেন, তারপর সে কুফরের দিকে ফিরে যাওয়াকে এমন অপছন্দ করে, যেমন অপছন্দ করে আগুনে নিক্ষিপ্ত হওয়াকে।[১]\n\nইমাম মুসলিম আনাস (رضي الله عنه) থেকে নিম্নোক্ত হাদীসটিও বর্ণনা করেছেন। একবার এক লোক নবী করীম (ﷺ)-এর কাছে কিছু সাহায্য চাইলেন। রাসূলুল্লাহ (ﷺ) তাকে এক উপত্যকা পরিমাণ ছাগল দিলেন। সে তার গোত্রে গিয়ে বলতে লাগলো- তোমরা ইসলাম গ্রহণ কর, আল্লাহর শপথ! তিনি এমন পরিমাণে দান করেন, দরিদ্রতার ভয় করেন না।' একথা শুনে এক ব্যক্তি নবী করীম (ﷺ)-এর কাছে এলেন, দুনিয়া অর্জন করা ছাড়া তার আর কোনো উদ্দেশ্য ছিলো না। কিন্তু যখন সে ইসলাম গ্রহণ করলো তখন দুনিয়ার সবকিছুর চেয়ে দীনই তার কাছে প্রিয় বলে মনে হল।\n\n[১]. সহীহ্ আল বুখারী, ঈমান অধ্যায়; সহীহ মুসলিম, ঈমান অধ্যায়, (হাদীস-৭১)।"
    },
    {
        "1": "শাখা-১৭. জ্ঞান অর্জন করা",
        "2": "শেয়ার ও অন্যান্য\nআল্লাহকে চেনার মাধ্যম হচ্ছে জ্ঞান বা ইলম। আল্লাহর কাছ থেকে যা কিছু এসেছে নবুওয়তের মাধ্যমে, সেসবও ইলম এর অন্তর্ভুক্ত। নবী এবং সাধারণ মানুষের মধ্যে পার্থক্যকারী যেসব বৈশিষ্ট্য রয়েছে সেগুলো জানা এবং বুঝাও ইলম এর অংশ। আল্লাহকে চেনা, জানা এবং তার নির্দেশ ও নিষেধসমূহ ইলম। এই ইলম অর্জনের মাধ্যম হচ্ছে চারটি। ১. আল কিতাব বা আল কুরআন। ২. আস্ সুন্নাহ্। ৩. কিয়াস এবং ৪. শর্ত সাপেক্ষে ইজতিহাদ। আল্লাহর কিতাব বা আল কুরআন এবং রাসূলুল্লাহ (ﷺ)-এর হাদীসে ইলম (জ্ঞান) ও আলিম (জ্ঞানী) সম্পর্কে অনেক ফযীলতের কথা বর্ণিত হয়েছে। আল্লাহ্ সুবহানাহু তা'আলা আলিমদের সম্পর্কে বলেছেন\n\nإِنَّمَا يَخْشَى اللَّهَ مِنْ عِبَادِهِ الْعُلَمَاءُ\n\nআল্লাহর বান্দাদের মধ্যে কেবল আলিমগণই আল্লাহকে ভয় করে।”[১]\n\nঅন্যত্র বলা হয়েছে,\n\nشَهِدَ اللَّهُ أَنَّهُ لَا إِلَٰهَ إِلَّا هُوَ وَالْمَلَائِكَةُ وَأُولُو الْعِلْمِ قَائِمًا بِالْقِسْطِ\n\n‘আল্লাহ্ নিজেই সাক্ষ্য দিচ্ছেন যে, তিনি ছাড়া আর কোনো ইলাহ্ নেই। ফেরেশতাগণ এবং যারা জ্ঞানী (অর্থাৎ আলিম) তারাও সততা ও ইনসাফের সাথে এই সাক্ষ্য দিচ্ছে।'[২]\n\nআল্লাহর ওহীই যে জ্ঞান সেই সম্পর্কে আল্লাহ্ নিজেই বলেন,\n\nوَعَلَّمَكَ مَا لَمْ تَكُن تَعْلَمُ ۚ وَكَانَ فَضْلُ اللَّهِ عَلَيْكَ عَظِيمًا\n\n‘তিনি আপনাকে এমন বিষয় জানিয়েছেন যা আপনার জানা ছিলো না। মূলত আপনার প্রতি আল্লাহর অনুগ্রহ বিরাট।'[৩]\n\nইলম বা জ্ঞানের অধিকারীরা যে অত্যন্ত মর্যাদাবান সেই সম্পর্কে বলা হয়েছে,\n\nيَرْفَعِ اللَّهُ الَّذِينَ آمَنُوا مِنكُمْ وَالَّذِينَ أُوتُوا الْعِلْمَ دَرَجَاتٍ\n\n‘তোমাদের মধ্যে যারা ঈমানদার এবং যাদেরকে জ্ঞান দান করা হয়েছে, আল্লাহ্ তাদেরকে সুউচ্চ মর্যাদা দান করবেন।[৪]\n\nআরেক জায়গায় বলা হয়েছে-\n\nهَلْ يَسْتَوِي الَّذِينَ يَعْلَمُونَ وَالَّذِينَ لَا يَعْلَمُونَ ۗ إِنَّمَا يَتَذَكَّرُ أُولُو الْأَلْبَابِ\n\nযারা জানে এবং যারা জানে না, তারা উভয়ে কি সমান হতে পারে? যাদের জ্ঞান বুদ্ধি আছে নসীহত কেবল তারাই গ্রহণ করে থাকে।[৫]\n\nসহীহ্ আল বুখারী ও সহীহ মুসলিমে আবদুল্লাহ ইবনু আমর (رضي الله عنه) থেকে বর্ণিত হয়েছে, নবী করীম (ﷺ) বলেছেন,\n\nإِنَّ اللهَ لَا يَقْبِضُ الْعِلْمِ انْتِزاعًا يَنْتَزِعُهُ مِن الْعِبَادِ، وَلَكِنْ يَقْبِضُ الْعِلْمَ بِقَبْضِ الْعُلَمَاء حَتَّى إِذا لم يُبْقِ عَالِمًا اتَّخَذَ النَّاسُ رُؤَسَاءَ جُهَّالًا فَيُسْأَلُوا،فأَفْتَوْا بِغَيْرِ عِلْمٍ فَضَلُّوا وَأَضَلُّوا\n\nআল্লাহ অবশ্য মানুষের অন্তর থেকে ইম কেড়ে নেবেন না কিন্তু তিনি আলিমদেরকে তুলে নেবেন। যখন কোনো আলিম থাকবে না তখন মানুষ মূর্খ জাহিলদের নেতা বানিয়ে নেবে। তাদের কাছে কিছু জিজ্ঞেস করা হলে তারা না জেনেই মতামত দিয়ে দেবে। ফলে তারা নিজেরাও পথভ্রষ্ট হবে এবং লোকদেরও পথভ্রষ্ট করবে।[৬]\n\nসহীহ মুসলিমের অন্য হাদীসে বলা হয়েছে (বর্ণনাকারী আবু হুরাইরা রা.), রাসূলুল্লাহ (ﷺ) বলেছেনঃ\n\nمَنْ نَفَّسَ عَنْ مُؤْمِنٍ كُرْبَةً مِنْ كُرَبِ الدُّنْيَا نَفَّسَ اللَّهُ عَنْهُ كُرْبَةً مِنْ كُرَبِ يَوْمِ الْقِيَامَةِ ، وَمَنْ يَسَّرَ عَلَى مُعْسِرٍ يَسَّرَ اللَّهُ عَلَيْهِ فِي الدُّنْيَا وَالْآخِرَةِ ، وَمَنْ سَتَرَ مُسْلِمًا سَتَرَهُ اللَّهُ فِي الدُّنْيَا وَالْآخِرَةِ ، وَاللَّهُ فِي عَوْنِ الْعَبْدِ مَا كَانَ الْعَبْدُ فِي عَوْنِ أَخِيهِ ، وَمَنْ سَلَكَ طَرِيقًا يَلْتَمِسُ فِيهِ عِلْمًا سَهَّلَ اللَّهُ لَهُ بِهِ طَرِيقًا إِلَى الْجَنَّةِ ، وَمَا اجْتَمَعَ قَوْمٌ فِي بَيْتٍ مِنْ بُيُوتِ اللَّهِ يَتْلُونَ كِتَابَ اللَّهِ وَيَتَدَارَسُونَهُ بَيْنَهُمْ ، إِلَّا نَزَلَتْ عَلَيْهِمُ السَّكِينَةُ ، وَغَشِيَتْهُمُ الرَّحْمَةُ ، وَحَفَّتْهُمُ الْمَلَائِكَةُ ، وَذَكَرَهُمُ اللَّهُ فِيمَنْ عِنْدَهُ ، وَمَنْ بَطَّأَ بِهِ عَمَلُهُ لَمْ يُسْرِعْ بِهِ نَسَبُهُ\n\nযে ব্যক্তি একজন মুমিনের কষ্ট দূর করে দেবে, আল্লাহ্ তা'আলা কিয়ামতের দিন তার একটি কষ্ট দূর করে দেবেন। যে ব্যক্তি কোনো লোকের কষ্ট লাঘব করবে, আল্লাহ দুনিয়া ও আখিরাতে তার কষ্ট লাঘব করে দেবেন। যে ব্যক্তি কারও দোষত্রুটি গোপন রাখবে আল্লাহ কিয়ামতের দিন তার দোষত্রুটি গোপন রাখবেন। বান্দা যতক্ষণ তার ভাইয়ের সাহায্যে নিয়োজিত থাকে ততক্ষণ আল্লাহ তার জন্য তাঁর সাহায্য অব্যাহত রাখেন। যে ব্যক্তি ইলম (জ্ঞান) অর্জনের জন্য বের হয় আল্লাহ তার জন্য জান্নাতের পথটি সহজ করে দেন। যখন কিছু লোক আল্লাহর ঘরসমূহের কোনো একটিতে সমবেত হয়ে আল্লাহর কিতাব তিলাওয়াত এবং তার পর্যালোচনায় নিয়োজিত থাকে তখন তাদের উপর প্রশান্তি বর্ষিত হতে থাকে। তাদেরকে রহমতের চাদর দিয়ে ঢেকে দেয়া হয় এবং ফেরেশতারা তাদেরকে ঘিরে রাখেন। আর তখন আল্লাহ তা'আলা তাঁর নিকটবর্তী ফেরেশতাদের সাথে তাদের কথা স্মরণ (বলাবলি করতে থাকেন। যার কার্যকলাপ তাকে পিছিয়ে দেবে, বংশমর্যাদা তাকে এগিয়ে নিতে পারবে না।[৭]\n\n[১]. সূরা ফাতির, আয়াত : ২৮।\n\n[২]. সূরা আলে ইমরান, আয়াত : ১৮।\n\n[৩]. সূরা আন নিসা, আয়াত : ১১৩।\n\n[৪]. সূরা আল মুজাদালা, আয়াত : ১১।\n\n[৫]. সূরা আয যুমার, আয়াত : ৯।\n\n[৬]. সহীহ আল-বুখারী, ইলম অধ্যায়; সহীহ মুসলিম, ইলম অধ্যায় (হাদীস ৬৫৫২)।\n\n[৭]. সহীহ মুসলিম, যিকির, দুআ, তাওবা ও ইস্তিগফার অধ্যায়, (হাদীস-৬৬০৮)।"
    },
    {
        "1": "শাখা-১৮. শিক্ষার প্রসার",
        "2": "শেয়ার ও অন্যান্য\nশিক্ষা ও জ্ঞান বিজ্ঞানের চর্চা এবং বিকাশ ঈমানের অন্যতম শাখা। লোকদের শিক্ষা দান তথা শিক্ষার বিকাশ সম্পর্কে আল্লাহ সুবহানাহু তা'আলা বলেন,\n\nلَتُبَيِّنُنَّهُ لِلنَّاسِ وَلَا تَكْتُمُونَهُ\n\n‘(আল্লাহর কিতাবের শিক্ষা) লোকদের মধ্যে প্রচার করতে হবে, তা গোপন করে রাখা যাবে না।[১]\n\nঅন্য জায়গায় বলা হয়েছে,\n\nوَلِيُنذِرُوا قَوْمَهُمْ إِذَا رَجَعُوا إِلَيْهِمْ\n\nতারা নিজ গোত্রে ফিরে গিয়ে লোকদের সতর্ক করুক।”[২]\n\nআবু বাকরা (رضي الله عنه) থেকে বর্ণিত হাদীস যা ইমাম বুখারী ও ইমাম মুসলিম স্ব-স্ব গ্রন্থে সংকলন করেছেন, সেখানে বলা হয়েছে নবী করীম (ﷺ) বিদায় হজ্জের দিন লোকদের লক্ষ্য করে বলেছেন,\n\nألا ليبلغ الشاهد منكم الغائب ، فلعل بعض من يبلغه يكون أوعى له من بعض من سمع\n\nসাবধান! তোমাদের উপস্থিত ব্যক্তিগণ অবশ্যই অনুপস্থিত ব্যক্তিদের কাছে আমার এ কথা পৌছে দেবে। এখানকার উপস্থিত ব্যক্তিগণ যাদের কাছে আমার কথা পৌছাবে, তারা হয়ত উপস্থিত শ্রোতাদের চেয়ে অধিকতর সংরক্ষণকারী হবে।”[৩]\n\nসুনানু আবী দাউদে আবু হুরাইরা (رضي الله عنه) থেকে বর্ণিত এক হাদীসে বলা হয়েছে, নবী করীম (ﷺ) বলেছেন\n\nمن سئل عن علم فكتمه الجمه الله بلجام من النار يوم القيامة\n\n‘কাউকে যদি ইলম সম্পর্কিত কিছু জিজ্ঞেস করা হয় এবং সে জানা সত্ত্বেও তা গোপন রাখে কিয়ামতের দিন আল্লাহ্ তাকে আগুনের লাগাম পরাবেন।'[৪]\n\nউমার ইবনু আবদুল আযীয (র) বলেছেন, যে ব্যক্তি তার কথাকে নিয়ন্ত্রণ করতে পারে না সে বেশীর ভাগ সময় ভুল করে। আর যে ব্যক্তি ইলম ছাড়া কোনো আমল করে (অর্থাৎ না জেনে কাজ করে) তা কল্যাণের চেয়ে অকল্যাণই বয়ে আনে।'[৫]\n\nআল হারিছ আল মুহাসিবী (র) বলেছেন, ‘দীনি ইলম মানুষের ভেতর আল্লাহভীতি সৃষ্টি করে, আল্লাহ্ নির্ভরতা মানুষের অন্তরে প্রশান্তি এনে দেয় এবং আল্লাহর পরিচয় (মা'আরিফাত) তাকে দায়িত্বশীল বানায়।\n\nইবনু সা'দ (র) বলেছেন, 'যে ব্যক্তি হাদীসের উপর আমল করবে তাকে আল্লাহ্ অন্তদৃষ্টি দান করবেন, আর যে তার অন্তদৃষ্টির আলোকে কাজ করবে সে-ই সত্য পথের সন্ধান পাবে।'\n\nমালিক ইবনু দীনার (র) বলেছেন, 'বান্দা যখন ইলম শিখে আমলের জন্য তখন সেই ইলম তাকে মার্জিত করে, আর যদি ইলম শিখে আমল না করে তাহলে সেই ইলম তাকে অহংকারী বানিয়ে দেয়।\n\nমারূফ আল কারখী (র) বলেছেন, আল্লাহ্ যখন তার কোনো বান্দার কল্যাণ চান, তার জন্য আমল (কাজ)-এর দরজা খুলে দেন এবং অভিযোগের দরজা বন্ধ করে দেন। আর আল্লাহ্ যখন তার কোনো বান্দার সর্বনাশ চান তখন আমলের দরজা বন্ধ করে দেন এবং অভিযোগের দরজা খুলে দেন।\n\nএকবার হাসান বসরী (র)-এর সামনে দিয়ে এক ব্যক্তি যাচ্ছিলেন, বলা হলো, ইনি ফকীহ্ (অর্থাৎ ইসলামী আইন বিশারদ), তিনি বললেন, তুমি কি জান ফকীহ্ কাকে বলে? ফকীহ্ হচ্ছেন সেই ব্যক্তি যিনি দীনি বিষয়ে বিশেষ প্রজ্ঞার অধিকারী এবং দুনিয়ার প্রতি নির্লোভ। আল্লাহর ইবাদাতে রাত কাটিয়ে দেন।'\n\nমালিক ইবনু দীনার (র) বলেছেন, আমি তাওরাতে পড়েছি- ‘যে আলিম তার ইলম অনুযায়ী আমল করে না, তার কথার কোনো প্রভাব মানুষের উপর পড়ে না। তার কথা মূলত এমন, যেন পাথরের উপর বর্ষিত বৃষ্টি।\n\nআবু বকর ইবনু আবী দাউদ বলেছেন,\n\nপানি পানে পরিতৃপ্ত হয় মন\n\nকিন্তু পানিই যদি হয়ে পড়ে গলগ্রহ\n\nতাহলে সেই পানি পানের\n\nথাকে কি কারও আগ্রহ॥\n\nআবু ওসমান (র) বলেছেন,\n\nতাকওয়া নেই নিজের মাঝে, অথচ এ কেমন ধারা\n\nঅন্যকে বলবে মুত্তাকী হতে, নিজেই যে আত্মহারা।\n\nযে ডাক্তার নিজেই অসুস্থ\n\nতার কাছে যায় না রোগী হলেও বিপদগ্রস্ত॥\n\nআল্লাহ যেন আমাদেরকে ইলম অনুযায়ী আমল করার তাওফীক দেন এবং লোভ-লালসা, উচ্চাকাক্ষা ও বেপরওয়া হওয়া থেকে রক্ষা করেন।\n\n[১]. সূরা আলে ইমরান, আয়াত : ১৮৭।\n\n[২]. সূরা আত তাওবা, আয়াত : ১২২।\n\n[৩]. এটি একটি দীর্ঘ হাদীসের অংশবিশেষ। সহীহ আল বুখারী, কিতাবুল মাগাযী, বিদায় হাজ্জ শিরোনাম। সহীহ মুসলিম, কাসাস অধ্যায়, (হাদীস-৪২৩৬)।\n\n[৪]. আবু দাউদ, ইলম অধ্যায়, জামি আত-তিরমিযী, ইমাম তিরমিযী একে হাসান সহীহ বলেছেন।\n\n[৫]. ইমাম বাইহাকী তার নিজস্ব সনদে বর্ণনা করেছেন।"
    },
    {
        "1": "শাখা-১৯. কুরআন মাজীদের সম্মান করা",
        "2": "শেয়ার ও অন্যান্য\nআল কুরআনের শিক্ষা, প্রশিক্ষণ, সংরক্ষণ এবং তার নির্দেশ অনুযায়ী হালালকে হালাল এবং হারামকে হারাম মনে করে চলা-ই হচ্ছে মূলত কুরআন মাজীদকে সম্মান করা। যেসব বিষয়ে আল কুরআন মানুষকে সতর্ক করেছে এবং ভয় দেখিয়েছে সেসব বিষয়ে ভয় করা এবং সতর্ক থাকার নাম আল্লাহভীতি (খাশইয়াতুল্লাহ্) বা তাকওয়া (সতর্কতা)। আল্লাহ্ সুবহানাহু তা'আলা বলেন,\n\nلَوْ أَنزَلْنَا هَٰذَا الْقُرْآنَ عَلَىٰ جَبَلٍ لَّرَأَيْتَهُ خَاشِعًا مُّتَصَدِّعًا مِّنْ خَشْيَةِ اللَّهِ\n\n‘আমরা যদি এই কুরআনকে পাহাড়ের উপর নাযিল করতাম তাহলে দেখতে পেতে আল্লাহর ভয়ে পাহাড় পর্যন্ত বিদীর্ণ হয়ে যেত।[১]\n\nআরেক জায়গায় বলা হয়েছে,\n\nإِنَّهُ لَقُرْآنٌ كَرِيمٌ * فِي كِتَابٍ مَّكْنُونٍ * لَّا يَمَسُّهُ إِلَّا الْمُطَهَّرُونَ * تَنزِيلٌ مِّن رَّبِّ الْعَالَمِينَ\n\n‘নিঃসন্দেহে এই কুরআন মহাসম্মানিত। কিতাব আকারে (লিখিত) সংরক্ষিত। পবিত্রগণ ছাড়া আর কেউ এটি স্পর্শ করে না। বিশ্বজাহানের রবের পক্ষ থেকে নাযিলকৃত।”[২]\n\nসূরা আর রাদে বলা হয়েছে,\n\nوَلَوْ أَنَّ قُرْآنًا سُيِّرَتْ بِهِ الْجِبَالُ أَوْ قُطِّعَتْ بِهِ الْأَرْضُ أَوْ كُلِّمَ بِهِ الْمَوْتَىٰ ۗ بَل لِّلَّهِ الْأَمْرُ جَمِيعًا\n\nযদি কুরআন এমন হতো যার সাহায্যে পাহাড় চলমান হয়, অথবা জমিন বিদীর্ণ হয় কিংবা মৃতরা কথা বলে, তবে কেমন হতো? বরং সব কাজ তো আল্লাহ্র হাতে।[৩]\n\nসহীহ আল বুখারীতে উসমান ইবনু আফফান (رضي الله عنه) থেকে বর্ণিত হাদীসে বলা হয়েছে, নবী করীম (ﷺ) বলেছেন,\n\nأفضلكم أو خيركم من تعلم القرآن وعلمه\n\n‘তোমাদের মধ্যে মর্যাদাবান বা উত্তম সেই ব্যক্তি যে নিজে আল কুরআন শিখে এবং অপরকে শেখায়।'\n\nআবু মূসা আশআরী (رضي الله عنه) থেকে বর্ণিত, রাসূলুল্লাহ (ﷺ) বলেছেনঃ\n\nتعاهدوا هذا القرآن فوالذي نفس محمد بيده لهو أشد تفلتاً من الإبل في عُقُلها\n\n‘তোমরা আল কুরআনের মুখস্থ অংশের প্রতি লক্ষ্য রেখো। যার হাতে মুহাম্মাদের প্রাণ আমি সেই সত্তার শপথ করে বলছি, আল কুরআনের মুখস্থ সূরা বা আয়াতসমূহ মানুষের মন থেকে এক পা বাধা উটের চেয়েও দ্রুত পলায়ন পর (অর্থাৎ মুখস্থ অংশ মানুষ তাড়াতাড়ি ভুলে যায়)।[৪]\n\nআবদুল্লাহ্ ইবনু উমার (رضي الله عنه) থেকে বর্ণিত হাদীসে বলা হয়েছে, নবী করীম (ﷺ) বলেছেন\n\nلَا حَسَدَ إِلَّا عَلَى اثْنَتَيْنِ رَجُلٌ آتَاهُ اللَّهُ الْكِتَابَ وَقَامَ بِهِ آنَاءَ اللَّيْلِ وَرَجُلٌ أَعْطَاهُ اللَّهُ مَالًا فَهُوَ يَتَصَدَّقُ بِهِ آنَاءَ اللَّيْلِ وَالنَّهَارِ\n\nদুটো ব্যাপার ছাড়া ঈর্ষা করা ঠিক নয়। একটি হচ্ছে, যাকে আল্লাহ্ তা'আলা এই কুরআনের জ্ঞান দিয়েছেন এবং সে দিনরাত সেই জ্ঞানানুযায়ী আমল (কাজ) করে। অপরটি হচ্ছে, যাকে আল্লাহ তা'আলা ধন সম্পদ দান করেছেন এবং সেই ধনসম্পদ সে রাতদিন আল্লাহর পথে খরচ করছে।' (এ ক্ষেত্রে তাদের চেয়ে বেশী আমল ও দান করার চেষ্টা করাকে ঈর্ষা বলা হয়েছে)।[৫]\n\nউমার (رضي الله عنه) থেকে বর্ণিত হাদীসে বলা হয়েছে, রাসূলুল্লাহ (ﷺ) বলেছেন\n\nإِنَّ اللهَ يَرْفَعُ بِهَذَا الْكِتَابِ أَقْوَامًا وَيَضَعُ بِهِ آخَرِينَ\n\n‘আল্লাহ্ তা'আলা এই কিতাবের দ্বারা এক জাতির উত্থান ঘটান আবার আরেক জাতির পতন ঘটান।[৬]\n\n[১]. ৫৮. সূরা আল হাশর, আয়াত : ২১।\n\n[২]. সূরা আল ওয়াকিয়া, আয়াত : ৭৭-৮০।\n\n[৩]. সূরা আর রা'দ, আয়াত :৩১।\n\n[৪]. সহীহ আল বুখারী; সহীহ মুসলিম, হাদীস-১৭২১)।\n\n[৫]. সহীহ মুসলিম, (হাদীস-১৭৭২); সহীহ আল বুখারী, কিতাবুত তাওহীদ।\n\n[৬]. সহীহ মুসলিম, মুসাফিরের নামায অধ্যায়।"
    },
    {
        "1": "শাখা-২০. পাক পবিত্রতা",
        "2": "শেয়ার ও অন্যান্য\nপবিত্রতা সম্পর্কে আল্লাহ সুবহানাহু ওয়া তা'আলা বলেন,\n\nإِذَا قُمْتُمْ إِلَى الصَّلَاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرَافِقِ وَامْسَحُوا بِرُءُوسِكُمْ وَأَرْجُلَكُمْ إِلَى الْكَعْبَيْنِ\n\nযখন তোমরা নামাযের জন্য উঠবে তখন তোমাদের মুখমণ্ডল, দু’হাত কনুই পর্যন্ত ধুয়ে নাও। তোমাদের মাথা মাসেহ্ কর এবং দু'পা গোড়ালীর গিটসহ ধুয়ে নাও।[১]\n\nআবু মালেক আল আশআরী থেকে বর্ণিত, নবী করীম (ﷺ) বলেছেন\n\nالطَّهُورُ شَطْرُ الْإِيمَانِ، وَالْحَمْدُ لِلَّهِ تَمْلَأُ الْمِيزَانَ، وَسُبْحَانَ اللَّهِ وَالْحَمْدُ لِلَّهِ تَمْلَآنِ -أَوْ: تَمْلَأُ- مَا بَيْنَ السَّمَاءِ وَالْأَرْضِ، وَالصَّلَاةُ نُورٌ، وَالصَّدَقَةُ بُرْهَانٌ، وَالصَّبْرُ ضِيَاءٌ، وَالْقُرْآنُ حُجَّةٌ لَك أَوْ عَلَيْك، كُلُّ النَّاسِ يَغْدُو، فَبَائِعٌ نَفْسَهُ فَمُعْتِقُهَا أَوْ مُوبِقُهَا\n\n‘পবিত্রতা ঈমানের অর্ধেক। আলহামদুলিল্লাহ’ ওজনদণ্ডের (মিযানের) পরিমাপকে পরিপূর্ণ করে দেবে এবং সুবহানাল্লাহ্ ওয়াল হামদু লিল্লাহ’ আসমান ও জমিনের মধ্যবর্তী স্থানকে পরিপূর্ণ করে দেবে। নামায হচ্ছে একটি উজ্জ্বল জ্যোতি। সাদকা। হচ্ছে প্রমাণ। সবর হচ্ছে জ্যোতি। প্রতিটি ভোরে প্রত্যেক মানুষই আমলের বিনিময়ে নিজেকে বিক্রি করে দেয়। তার আমল দ্বারা নিজেকে (আল্লাহর শাস্তি থেকে) রক্ষা করে কিংবা ধ্বংস করে।”[২]\n\nইবনু উমার (رضي الله عنه) থেকে বর্ণিত সহীহ্ মুসলিমে আরেকটি হাদীসে বলা হয়েছে, রাসূলুল্লাহ্ (ﷺ) বলেছেন,\n\nلاَ يَقْبَلُ الله صَلاَةً بِغَيْرِ طُهُورٍ وَلاَ صَدَقَةً مِنْ غُلُولٍ\n\nমহান ও পরাক্রমশালী আল্লাহ্ পবিত্রতা ছাড়া নামায এবং অবৈধভাবে অর্জিত সম্পদের দান কবুল করেন না।[৩]\n\nছাওবান (رضي الله عنه) থেকে বর্ণিত, রাসূলুল্লাহ্ (ﷺ) বলেছেন,\n\nاِستَقِيمُوا وَلَن تُحصُوا، وَاعلَمُوا أَنَّ خَيرَ أَعمَالِكُمُ الصَّلاةَ، وَلا يُحَافِظُ عَلَى الوُضُوءِ إِلاَّ مُؤمِنٌ\n\nতোমরা দৃঢ় থাক দ্বিধাগ্রস্ত হয়ো না। জেনে রেখো তোমাদের সর্বোত্তম কাজ হচ্ছে নামায। আর মুমিন ছাড়া কেউ ওযুকে সংরক্ষণ করে না।'[৪]\n\nইয়াহইয়া ইবনু আদাম থেকে হালিমী (الطَّهُورُ شَطْرُ الْإِيمَانِ)-এর ব্যাখ্যা প্রসঙ্গে বলেছেন, আল্লাহ সুবহানাহু তা'আলা নামাযকেও ঈমান বলে অভিহিত করেছেন। যেমন আল কুরআনে বলা হয়েছে\n\nوَمَا كَانَ اللَّهُ لِيُضِيعَ إِيمَانَكُمْ\n\nআল্লাহ্ তোমাদের ঈমান (অর্থাৎ বাইতুল মাকদাস-এর দিকে মুখ করে নামায)-কে নষ্ট হতে দেবেন না।[৫]\n\nএ আয়াতের আলোকে বুঝা যায় পবিত্রতা যদি ঈমানের অর্ধেক হয় তাহলে অবশিষ্ট অর্ধেক হচ্ছে নামায যা ঈমান নামে অভিহিত করা হয়েছে।\n\n[১]. সূরা আল মায়িদা, আয়াত : ৬।\n\n[২]. সহীহ মুসলিম, পবিত্রতা অধ্যায়, (হাদীস-৪৪১)।\n\n[৩]. সহীহ মুসলিম, পবিত্রতা অধ্যায়।\n\n[৪]. মুসনাদে ইমাম আহমদ ইবনু হাম্বল, হাকিম, বাইহাকী প্রমুখ ছাওবান (رضي الله عنه) থেকে এবং বাইহাকী (এর অন্য রিওয়ায়েত) ও তাবারানী ইবনু আমর ইবনুল আস থেকে বর্ণিত হাদীস সংকলন করেছেন। ইমাম সুয়ূতী একে সহীহ বলেছেন। হাফিয মুনযিরী বলেছেন, ইবনু মাজা বর্ণিত সনদটিও সহীহ্। রাফিঈ বলেছেন, হাদীসটি প্রমাণিত।\n\n[৫]. সূরা আল বাকারা, আয়াত : ১৪৩।"
    },
    {
        "1": "শাখা-২১. সালাত (নামায)",
        "2": "শেয়ার ও অন্যান্য\nদৈনিক পাঁচবার সালাত প্রতিষ্ঠিত করাকে অত্যাবশ্যকীয় (ফরয) করা হয়েছে। আল্লাহ সুবহানাহু তা'আলা ইরশাদ করেন,\n\nوَمَا كَانَ اللَّهُ لِيُضِيعَ إِيمَانَكُمْ\n\n‘আল্লাহ তোমাদের ঈমান (তথা নামায)-কে নষ্ট করে দেবেন, ব্যাপারটি এমন নয়।[১]\n\nআরও বলা হয়েছে,\n\nوَأَقِيمُوا الصَّلَاةَ وَآتُوا الزَّكَاةَ\n\n‘তোমরা সালাত প্রতিষ্ঠিত কর এবং যাকাত আদায় কর।[২]\n\nসূরা আন নিসায় বলা হয়েছে,\n\nإِنَّ الصَّلَاةَ كَانَتْ عَلَى الْمُؤْمِنِينَ كِتَابًا مَّوْقُوتًا\n\n“নিশ্চয়ই মুমিনদের উপর নামায ফরয করা হয়েছে ওয়াক্ত (সময়) মত।'[৩]\n\nহাদীসে রাসূলে বলা হয়েছে\n\nإِنَّ بَيْنَ الرَّجُلِ وَبَيْنَ الشِّرْكِ وَالْكُفْرِ تَرْكَ الصَّلَاةِ\n\n‘অবশ্যই একজন ব্যক্তি এবং শিরক ও কুফরীর মধ্যে পার্থক্যকারী হচ্ছে সালাত (নামায)।[৪]\n\nআবদুল্লাহ্ ইবনু মাসউদ (رضي الله عنه) থেকে বর্ণিত। তিনি বলেন, আমি রাসূলুল্লাহ্ (ﷺ)-কে জিজ্ঞেস করলাম, কোন কাজটি আল্লাহর কাছে সবচেয়ে বেশী প্রিয়? জবাবে তিনি বললেন\n\nالصلوة لوقتها\n\nসঠিক সময়ে সালাত আদায় করা।[৫]\n\nআমি আবার জিজ্ঞেস করলাম, তারপর কোনটি? তিনি বললেন- বাপ মায়ের সাথে সদাচরণ । আমি বললাম- তারপর কোনটি? তিনি বললেন- জিহাদ ফী সাবীলিল্লাহ্।\n\nআবদুল্লাহ্ ইবনু উমার (رضي الله عنه) বর্ণিত হাদীসে বলা হয়েছে, নবী করীম (ﷺ) বলেছেন\n\nصلاة الجماعة أفضل من صلاة الفَذِّ بسبع وعشرين درجة\n\nজামায়াতের সাথে নামায পড়া একাকী নামায থেকে সাতশ' গুণ বেশী মর্যাদাসম্পন্ন।[৬]\n\nউসমান (رضي الله عنه) থেকে বর্ণিত, রাসূলুল্লাহ্ (ﷺ) বলেছেন,\n\nمَا مِنْ امْرِئٍ مُسْلِمٍ تَحْضُرُهُ صَلَاةٌ مَكْتُوبَةٌ فَيُحْسِنُ وُضُوءَهَا وَخُشُوعَهَا وَرُكُوعَهَا إِلَّا كَانَتْ كَفَّارَةً لِمَا قَبْلَهَا مِنْ الذُّنُوبِ مَا لَمْ يُؤْتِ كَبِيرَةً، وَذَلِكَ الدَّهْرَ كُلَّهُ\n\nযখন কোনো মুসলিমের ফরয নামাযের সময় উপস্থিত হয়, তখন সে যদি উত্তমরূপে ওযু করে এবং একান্ত বিনয়-নম্রতার সাথে রুকু সিজদা আদায় করে তাহলে সে কবীরা গুনাহয় লিপ্ত না হওয়া পর্যন্ত আগের সব গুনাহ্ মাফ হয়ে যায়। আর এরূপ সারা বছরই হতে থাকে।[৭]\n\n[১]. সূরা আল বাকারা, আয়াত : ১৪৩।\n\n[২]. সূরা আন নিসা, আয়াত :৭৭; সূরা আন নূর, আয়াত : ৫৮; সূরা আল-মুযযাম্মিল, আয়াত : ২০।\n\n[৩]. সূরা আন নিসা, আয়াত : ১০৩।\n\n[৪]. সহীহ মুসলিম, ঈমান অধ্যায়, সালাত পরিত্যাগ করা কুফরী অনুচ্ছেদ। একই শিরোনামে আবু দাউদ, তিরমিযী ও ইবনু মাজা জাবির (رضي الله عنه) থেকে বর্ণনা করেছেন।\n\n[৫]. সহীহ আল বুখারী, নামাযের ওয়াক্ত অধ্যায়, সময় মত নামায পড়ার ফযীলত” শিরোনাম। সহীহ মুসলিম, ঈমান অধ্যায়, উত্তম আমল হচ্ছে সঠিক সময়ে নামায' শিরোনাম।\n\n[৬]. সহীহ মুসলিম, মাসজিদ ও নামাযের জায়গা অধ্যায় (হাদীস-১৩২৬)।\n\n[৭]. সহীহ মুসলিম, পবিত্রতা অধ্যায়, ‘ওযু ও নামাযের ফযীলত’ শিরোনাম (হাদীস-৪৫০)।"
    },
    {
        "1": "শাখা-২২. যাকাত",
        "2": "শেয়ার ও অন্যান্য\nঈমানের ২২তম শাখা হচ্ছে যাকাত প্রদান করা। নামাযের পরই যাকাতের গুরুত্ব। যাকাত সম্পর্কে আল্লাহ্ সুবহানাহু তা'আলা বলেন,\n\nوَمَا أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفَاءَ وَيُقِيمُوا الصَّلَاةَ وَيُؤْتُوا الزَّكَاةَ ۚ وَذَٰلِكَ دِينُ الْقَيِّمَةِ\n\nতাদেরকে এছাড়া আর কোনো নির্দেশ দেয়া হয়নি যে, একনিষ্ঠভাবে আল্লাহর ইবাদত করবে, নামায কায়েম করবে এবং যাকাত দেবে। এটিই দীনি স্থায়ী ব্যবস্থাপনা।[১]\n\nসূরা আত তাওবায় বলা হয়েছে,\n\nيَا أَيُّهَا الَّذِينَ آمَنُوا إِنَّ كَثِيرًا مِّنَ الْأَحْبَارِ وَالرُّهْبَانِ لَيَأْكُلُونَ أَمْوَالَ النَّاسِ بِالْبَاطِلِ وَيَصُدُّونَ عَن سَبِيلِ اللَّهِ ۗ وَالَّذِينَ يَكْنِزُونَ الذَّهَبَ وَالْفِضَّةَ وَلَا يُنفِقُونَهَا فِي سَبِيلِ اللَّهِ فَبَشِّرْهُم بِعَذَابٍ أَلِيمٍ * يَوْمَ يُحْمَىٰ عَلَيْهَا فِي نَارِ جَهَنَّمَ فَتُكْوَىٰ بِهَا جِبَاهُهُمْ وَجُنُوبُهُمْ وَظُهُورُهُمْ ۖ هَٰذَا مَا كَنَزْتُمْ لِأَنفُسِكُمْ فَذُوقُوا مَا كُنتُمْ تَكْنِزُونَ\n\nআর যারা সোনা রূপা জমা করে রাখে, তা থেকে আল্লাহর পথে ব্যয় করে না, তাদেরকে যন্ত্রণাদায়ক শাস্তির সুসংবাদ শুনিয়ে দিন। সেদিন জাহান্নামের আগুনে সেগুলো উত্তপ্ত করা হবে। তা দিয়ে তাদের মুখমণ্ডল, পিঠ ও পার্শ্বদেশে ছ্যাকা দেয়া হবে, আর বলা হবে- এগুলো তো তোমরা নিজেদের জন্য জমা করে রেখেছিলে। এবার এর মজা গ্রহণ কর।'[২]\n\nআরেক জায়গায় বলা হয়েছে এভাবে-\n\nوَلَا يَحْسَبَنَّ الَّذِينَ يَبْخَلُونَ بِمَا آتَاهُمُ اللَّهُ مِن فَضْلِهِ هُوَ خَيْرًا لَّهُم ۖ بَلْ هُوَ شَرٌّ لَّهُمْ ۖ سَيُطَوَّقُونَ مَا بَخِلُوا بِهِ يَوْمَ الْقِيَامَةِ ۗ وَلِلَّهِ مِيرَاثُ السَّمَاوَاتِ وَالْأَرْضِ ۗ وَاللَّهُ بِمَا تَعْمَلُونَ خَبِيرٌ\n\n‘আল্লাহ্ তাদেরকে নিজের অনুগ্রহে যা কিছু দান করেছেন, তাতে যারা কৃপণতা করে এবং ভাবে এতে তাদের কল্যাণ হবে। না, বরং এতে তাদের অকল্যাণই ডেকে আনবে। যে ধন সম্পদের ব্যাপারে তারা কার্পণ্য করে সেই ধন সম্পদ কিয়ামতের দিন বেড়ি বানিয়ে তাদের গলায় পরিয়ে দেয়া হবে।[৩]\n\nইবনু আব্বাস (رضي الله عنه) থেকে বর্ণিত, মুয়ায ইবনু জাবালকে যখন রাসূলুল্লাহ্ (ﷺ) ইয়েমেন পাঠান, তখন তাকে বলেছিলেন,\n\nإِنَّكَ تَأْتِي قَوْمًا مِنْ أَهْلِ الْكِتَابِ فَادْعُهُمْ إِلَى شَهَادَةِ أَنْ لَا إِلَهَ إِلَّا اللَّهُ وَأَنِّي رَسُولُ اللَّهِ فَإِنْ هُمْ أَطَاعُوا لِذَلِكَ فَأَعْلِمْهُمْ أَنَّ اللَّهَ افْتَرَضَ عَلَيْهِمْ خَمْسَ صَلَوَاتٍ فِي كُلِّ يَوْمٍ وَلَيْلَةٍ فَإِنْ هُمْ أَطَاعُوا لِذَلِكَ فَأَعْلِمْهُمْ أَنَّ اللَّهَ افْتَرَضَ عَلَيْهِمْ صَدَقَةً تُؤْخَذُ مِنْ أَغْنِيَائِهِمْ فَتُرَدُّ فِي فُقَرَائِهِمْ فَإِنْ هُمْ أَطَاعُوا لِذَلِكَ فَإِيَّاكَ وَكَرَائِمَ أَمْوَالِهِمْ وَاتَّقِ دَعْوَةَ الْمَظْلُومِ فَإِنَّهُ لَيْسَ بَيْنَهَا وَبَيْنَ اللَّهِ حِجَابٌ\n\nতুমি আহলে কিতাব সম্প্রদায়ের কাছে যাচ্ছে। তাদের সাথে সাক্ষাৎ হলে তুমি আহ্বান জানাবে তারা যেন সাক্ষ্য দেয় আল্লাহ ছাড়া আর কোনো ইলাহ নেই। তারা যদি মেনে নেয় তাহলে বলবে আল্লাহ তাআলা দিনে রাতে মোট পাচ ওয়াক্ত নামায ফরয করেছেন। তারা যদি মেনে নেয় তাহলে বলবে- আল্লাহ তাদের উপর যাকাত ফরয করেছেন। যা ধনীদের থেকে আদায় করে গরীবদের মাঝে বন্টন করা হবে। তারা যদি একথাটিও মেনে নেয়, তাহলে সাবধান! যাকাত হিসেবে তুমি তাদের বাছাই করা উত্তম মালগুলো নেবে না। অবশ্যই মযলুম (অত্যাচারিত)-এর (বদ) দুআ থেকে বেঁচে থাকবে। কারণ আল্লাহ্ আর মযলুমের দুআর মধ্যখানে কোনো আড়াল নেই।[৪]\n\nইমাম বুখারী আবু হুরাইরা (رضي الله عنه) থেকে বর্ণিত এক হাদীস সংকলন করেছেন। সেখানে বলা হয়েছে, রাসূলুল্লাহ (ﷺ) বলেছেন,\n\nمن أتاه الله ما قلم يؤد زكاته مثل له يوم القيامة شجاعًا أقرع له زبيبنان يطوقه يوم القيامة ثم يأخد بلهزمتيه (يغني شدقيه) ثم قال أنا مالك أنا كنزك ثم تلا هذه الأية ولا يحسبن الذين يبخلون بما أتاهم الله من فضله هو خيرا لهم بل هو شر لهم سيطوقون ما بخلوا به يوم القيامة\n\nযাকে আল্লাহ ধন সম্পদ দিয়েছেন কিন্তু তা থেকে যাকাত দেয় না, কিয়ামতের দিন সেগুলো বিরাট অজগর হয়ে তার গলা পেচিয়ে ধরে ছোবল মারতে থাকবে। সে অজগর কানে শুনবে না, তার চোখ দুটো থাকবে কালো কুচকুচে। ছোবল মারবে আর বলতে থাকবে। আমি তোমার ধন সম্পদ আমি তোমার টাকা পয়সা। তারপর তিনি সূরা আলে ইমরানের ১৮০নং আয়াত তিলাওয়াত করলেন। যার অর্থ-\n\n‘আল্লাহ্ তাদেরকে নিজের অনুগ্রহে যা কিছু দান করেছেন, তাতে যারা কৃপণতা করে এবং ভাবে এতে তাদের কল্যাণ হবে। না, বরং এতে তাদের অকল্যাণই বয়ে আনবে। যে ধন সম্পদের ব্যাপারে তারা কার্পণ্য করে সেই ধন-সম্পদ কিয়ামতের দিন বেড়ি বানিয়ে তাদের গলায় পরিয়ে দেয়া হবে।'\n\n[১]. সূরা আল বাইয়্যিনাহ্, আয়াত : ৫।\n\n[২]. সূরা আত তাওবা, আয়াত : ৩৪-৩৫।\n\n[৩]. সূরা আলে ইমরান, আয়াত : ১৮০।\n\n[৪]. সহীহ আল বুখারী, যাকাত অধ্যায়, যাকাত হিসেবে লোকদের থেকে উত্তম সম্পদ গ্রহণ না করা শিরোনাম; সহীহ মুসলিম, ঈমান অধ্যায় (হাদীস-২৯)।"
    },
    {
        "1": "শাখা-২৩. সিয়াম (রোযা)",
        "2": "শেয়ার ও অন্যান্য\nঈমানের আরেকটি গুরুত্বপূর্ণ বিষয় হচ্ছে সিয়াম বা রোযা। সিয়ামের ব্যাপারে আল্লাহ সুবহানাহু তাআলা ইরশাদ করেছেন,\n\nيَا أَيُّهَا الَّذِينَ آمَنُوا كُتِبَ عَلَيْكُمُ الصِّيَامُ كَمَا كُتِبَ عَلَى الَّذِينَ مِن قَبْلِكُمْ\n\nহে ঈমানদারগণ! তোমাদের উপর রোযা ফরয করা হয়েছে। যেভাবে ফরয করা হয়েছিলো তোমাদের আগেকার লোকদের উপর।[১]\n\nসহীহ আল বুখারী ও সহীহ মুসলিমে আবদুল্লাহ্ ইবনু উমার (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nبني الإسلام على خمسٍ: شهادة أن لا إله إلا الله وأن محمدًا رسول الله، وإقام الصلاة، وإيتاء الزكاة، وحج البيت، وصوم رمضان\n\n‘পাঁচটি বিষয়ের উপর ইসলামের ভিত্তি প্রতিষ্ঠিত। ১. আল্লাহ ছাড়া কোন ইলাহ নেই এবং মুহাম্মাদ (ﷺ) তাঁর বান্দা ও রাসূল- এ কথার সাক্ষ্য দেয়া, ২. সালাত কায়েম করা, ৩. যাকাত দেয়া, ৪. রমযানের সিয়াম পালন করা এবং ৫. বাইতুল্লাহয় হাজ্জ করা।”[২]\n\nআবু হুরাইরা (رضي الله عنه) থেকে বর্ণিত, নবী করীম (ﷺ) বলেছেন,\n\nكل عمل ابن آدم يضاعف الحسنة بعشر أمثالها إلى سبع مائة ضعف. قال الله تعالى: إلا الصوم. فإنه لي، وأنا أجزي به\n\n‘আদম সন্তানের প্রতিটি নেক কাজের বিনিময় দশ গুণ থেকে সাতশ গুণ পর্যন্ত বাড়িয়ে দেয়া হয়। আল্লাহ আযযা ও জাল্লা বলেন- “রোযার বিনিময় ছাড়া। কারণ রোযা আমার জন্য তাই আমিই তার বিনিময়।\n\nআবু হুরাইরা (رضي الله عنه) বর্ণিত অন্য হাদীসে বলা হয়েছে,\n\nلِلصَّائِمِ فَرْحَتَانِ: فَرْحَةٌ عِنْدَ فِطْرِهِ، وَفَرْحَةٌ عِنْدَ لِقَاءِ رَبِّهِ\n\n‘রোযাদারের জন্য দুটো খুশীর সময় রয়েছে। একটি যখন সে ইফতার করে (রোযাপূর্ণ করে), আরেকটি যখন সে তার রবের সাথে সাক্ষাৎ করবে।\n\nঅন্য হাদীসে বলা হয়েছে,\n\nلَخُلُوفُ فَمِ الصَّائِمِ أَطْيَبُ عِنْدَ اللهِ مِنْ رِيحِ الْمِسْك\n\nরোযাদারের মুখের দুর্গন্ধ আল্লাহর কাছে মিশকের সুগন্ধির চেয়েও প্রিয়।\n\nআরও বলা হয়েছে,\n\nالصوم جنة\n\nরোযা হচ্ছে ঢাল।[৩]\n\n[১]. সূরা আল বাকারা, আয়াত : ১৮৩।\n\n[২]. সহীহ্ মুসলিম, ঈমান অধ্যায় (হাদীস-২১)।\n\n[৩]. উপরিউক্ত সবগুলো হাদীস সহীহ মুসলিমের সাওম (বা রোযা) অধ্যায়ের।"
    },
    {
        "1": "শাখা-২৪. ইতিকাফ",
        "2": "শেয়ার ও অন্যান্য\nই'তিকাফ সম্পর্কে আল্লাহ সুবহানাহু তা'আলা বলেন\n\nوَعَهِدْنَا إِلَىٰ إِبْرَاهِيمَ وَإِسْمَاعِيلَ أَن طَهِّرَا بَيْتِيَ لِلطَّائِفِينَ وَالْعَاكِفِينَ وَالرُّكَّعِ السُّجُودِ\n\n‘আমি ইবরাহীম ও ইসমাঈলকে আদেশ করলাম, তোমরা আমার ঘরকে তাওয়াফকারী, ই'তিকাফকারী ও রুকু সিজদাকারীদের জন্য পবিত্র রাখ।[১]\n\nসহীহ্ আল বুখারী ও সহীহ মুসলিমে আয়িশা (رضي الله عنه) থেকে রাসূলুল্লাহ্ (ﷺ) সম্পর্কে বর্ণিত হয়েছে,\n\nكَانَ يَعْتَكِفُ الْعَشْرَ الْأَوَاخِرَ مِنْ رَمَضَانَ حَتَّى تَوَفَّاهُ اللَّهُ ثُمَّ اعْتَكَفَ أَزْوَاجُهُ مِنْ بَعْدِهِ\n\nরাসূলুল্লাহ (ﷺ) আমৃত্যু রমযানের শেষ দশকে ই'তিকাফ করেছেন। রাসূল (ﷺ)-এর ইন্তিকালের পর তাঁর স্ত্রীগণও রমযানের শেষ দশকে ইতিকাফ করতেন।”[২]\n\n[১]. সূরা আল বাকারা, আয়াত :১২৫।\n\n[২]. সহীহ্ আল বুখারী, সহীহ মুসলিম, ই'তিকাফ অধ্যায়, রমযানের শেষ দশকে ই'তিকাফ' শিরোনাম।"
    },
    {
        "1": "শাখা-২৫. হাজ্জ",
        "2": "শেয়ার ও অন্যান্য\nহাজ্জ সম্পর্কে আল্লাহ সুবহানাহু তা'আলা বলেছেন\n\nوَلِلَّهِ عَلَى النَّاسِ حِجُّ الْبَيْتِ مَنِ اسْتَطَاعَ إِلَيْهِ سَبِيلًا\n\n‘এ ঘরে হাজ্জ করা মানুষের কাছে আল্লাহ্র প্রাপ্য (দাবী)। অবশ্য যার সামর্থ্য রয়েছে এ অবধি পৌছার।[১]\n\nঅন্য জায়গায় বলেছেন এভাবে,\n\nوَأَذِّن فِي النَّاسِ بِالْحَجِّ يَأْتُوكَ رِجَالًا وَعَلَىٰ كُلِّ ضَامِرٍ يَأْتِينَ مِن كُلِّ فَجٍّ عَمِيقٍ\n\nআর মানুষের মধ্যে হাজ্জের জন্য ঘোষণা করে দিন। তারা আপনার কাছে আসবে দূর দূরান্ত থেকে পায়ে হেঁটে এবং জীর্ণশীর্ণ[২] উটের পিঠে চড়ে।[৩]\n\nসূরা আল বাকারায় বলা হয়েছে,\n\nوَأَتِمُّوا الْحَجَّ وَالْعُمْرَةَ لِلَّهِ\n\n‘তোমরা হাজ্জ এবং উমরা পালন কর।”[৪]\n\nসহীহ আল বুখারী ও সহীহ মুসলিমে আবদুল্লাহ্ ইবনু উমার (رضي الله عنه) থেকে বর্ণিত, রাসূলুল্লাহ (ﷺ) বলেছেন,\n\nبني الإسلام على خمس شهادة أن لا اله الا الله وأن محمدا عبده ورسوله واقام الصلاة وإيتاء الزكاة وصوم رمضان وحج البيت\n\nপাঁচটি বিষয়ের উপর ইসলামের ভিত্তি প্রতিষ্ঠিত। ১. আল্লাহ ছাড়া কোনো ইলাহ নেই এবং মুহাম্মাদ তাঁর বান্দা ও রাসূল’- একথার সাক্ষ্য দেয়া, ২. সালাত কায়েম করা, ৩. যাকাত দেয়া, ৪. রমযানের রোযা রাখা এবং ৫. বাইতুল্লাহয় হাজ্জ করা।[৫]\n\nসহীহ মুসলিমে উমার (رضي الله عنه) বর্ণিত এক দীর্ঘ হাদীসে (যা হাদীসে জিবরীল নামে খ্যাত) বলা হয়েছে- আগন্তুক ব্যক্তি রাসূলুল্লাহ্ (ﷺ)-কে জিজ্ঞেস করলেন,\n\nيا محمد ما الاسلام ؟ قال أن تشهد أن لا اله الا الله وأن محمداً رسول الله وأن تقيم الصلاة وتؤتي الزكاة وتحج البيت\n\n‘হে মুহাম্মাদ! ইসলাম কী? তিনি বললেন- ইসলাম হচ্ছে তুমি এ কথার সাক্ষ্য দেবে যে, আল্লাহ ছাড়া আর কোনো ইলাহ নেই এবং মুহাম্মাদ আল্লাহ্র রাসূল। নামায কায়েম করবে, যাকাত দেবে, রমযানের রোযা রাখবে আর বাইতুল্লাহয় হাজ্জ করবে।”[৬]\n\nআবী উমামা আল বাহিলী (رضي الله عنه) থেকে বর্ণিত, রাসূলুল্লাহ (ﷺ) বলেছেন,\n\nمَنْ لَمْ يَحْبِسْهُ مَرَضٌ أَوْ حَاجَةٌ ظَاهِرَةٌ أَوْ سُلْطَانٌ جَائِرٌ وَلَمْ يَحُجَّ فَلْيَمُتْ إِنْ شَاءَ يَهُودِيًّا أَوْ نَصْرَانِيًّا\n\n(হাজ্জ ফরয হয়েছে এমন ব্যক্তি) অসুখ বিসুখ যার বাধা হয়ে দাঁড়ালো না, গুরুত্বপূর্ণ কোনো প্রয়োজনও তার নেই। এমনকি অত্যাচারী কোনো শাসকের ভয়ও তাঁর নেই, এমতাবস্থায় সে হাজ্জ না করেই মারা গেল। চাই সে ইহুদী হয়ে মরুক কিংবা খৃস্টান হয়ে (তাতে আমার কিছু যায় আসে না)।[৭]\n\n[১]. সূরা আলে ইমরান, আয়াত : ৯৭।\n\n[২]. আরবী দা-মিরিন' (ضامر) শব্দ ব্যবহার করা হয়েছে। অর্থ- জীর্ণশীর্ণ কৃষকায় উট। একথা দিয়ে হাজ্জ করতে আসা ক্লান্তশ্রান্ত মুসাফিরের চিত্র অংকন করা হয়েছে। অর্থাৎ ঠিকমত আহার ও বিশ্রামের অভাবে মুসাফিরের সাথে সাথে তাদের উটগুলোও দুর্বল-কৃষ হয়ে যায়। -অনুবাদক।\n\n[৩]. সূরা আল হাজ্জ, আয়াত : ২৭।\n\n[৪]. সূরা আল বাকারা, আয়াত : ১৯৬।\n\n[৫]. সহীহ্ আল বুখারী; সহীহ মুসলিম, (হাদীস-২১)।\n\n[৬]. সহীহ মুসলিম, ঈমান অধ্যায়, (হাদীস-১)।\n\n[৭]. ইবনু আল জাওযী তার মাওযুআতের এ হাদীসটি বর্ণনা করেছেন। তবে এ হাদীসটির সনদ সম্পর্কে অনেকের আপত্তি রয়েছে।"
    },
    {
        "1": "শাখা-২৬. জিহাদ (সংগ্রাম)",
        "2": "শেয়ার ও অন্যান্য\nআল্লাহ্র পথে সংগ্রাম বা জিহাদও ঈমানের অন্যতম অংশ। আল্লাহ সুবহানাহু তাআলা বলেছেন,\n\nوَجَاهِدُوا فِي اللَّهِ حَقَّ جِهَادِهِ\n\nতোমরা সংগ্রাম (জিহাদ) কর আল্লাহর জন্য, যে রকম সগ্রাম করা উচিত।[১]\n\nআরেক জায়গায় বলা হয়েছে,\n\nيُجَاهِدُونَ فِي سَبِيلِ اللَّهِ وَلَا يَخَافُونَ لَوْمَةَ لَائِمٍ\n\nতারা আল্লাহর পথে সংগ্রাম করে এবং কোনো তিরস্কারকারীর তিরস্কারকে তারা পরওয়া করে না।[২]\n\nসূরা আত তাওবায় বলা হয়েছে,\n\nقَاتِلُوا الَّذِينَ يَلُونَكُم مِّنَ الْكُفَّارِ وَلْيَجِدُوا فِيكُمْ غِلْظَةً\n\n‘যেসব কাফির তোমাদের সাথে লাগতে আসে তোমরা তাদের সাথে লড়াই করো, তারা যেন বুঝতে পারে তোমাদের মধ্যে কঠোরতা আছে।”[৩]\n\nআরেক জায়গায় বলা হয়েছে,\n\nيَا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتَالِ\n\nহে নবী! আপনি ঈমানদারদেরকে লড়াইয়ের জন্য উৎসাহিত করুন।[৪]\n\nসহীহ্ আল বুখারী ও সহীহ্ মুসলিমে আবু হুরাইরা (رضي الله عنه) থেকে বর্ণিত হয়েছে। রাসূলুল্লাহ্ (ﷺ)-কে প্রশ্ন করা হয়েছিল,\n\nأي الأعمال أفضل قال الإيمان بالله ورسوله فقيل ثم ماذا قال الجهاد في سبيل الله قيل ثم ماذا قال حج مبرور\n\n‘কোন আমলটি উত্তম? তিনি বললেন- আল্লাহ্ ও তাঁর রাসূলের প্রতি বিশ্বাস। জিজ্ঞেস করা হলো। তারপর কোনটি? বললেন- আল্লাহর পথে সংগ্রাম (জিহাদ)। আবার জিজ্ঞেস করা হলো। তারপর কোনটি? বললেন- মাবরুর হাজ্জ।[৫]\n\nসহীহ্ আল বুখারীতে আবদুল্লাহ্ ইবনু আবী আওফা (رضي الله عنه) থেকে বর্ণিত, রাসূলুল্লাহ্ (ﷺ) বলেছেন\n\nلا تتمنوا لقاء العدو وسلوا الله العافية فإذا لقيتموهم فاصبروا واعلموا أن الجنة تحت ظلال السيوف\n\n‘তোমরা শত্রুর সাথে সাক্ষাতের জন্য উদগ্রীব হয়ো না। আর আল্লাহর কাছে নিরাপত্তা চাইতে থাকে। যখন তোমরা তাদের মুখোমুখি হয়ে যাবে তখন ধৈর্যধারণ করবে। জেনে রেখো- জান্নাত তরবারীর ছায়াতলে।[৬]\n\n[১]. সূরা আল হাজ্জ, আয়াত : ৭৮।\n\n[২]. সূরা আল মায়িদা, আয়াত : ৫৪।\n\n[৩]. সূরা আত তাওবা, আয়াত : ১২৩।\n\n[৪]. সূরা আল আনফাল, আয়াত : ৬৫।\n\n[৫]. সহীহ আল বুখারী, ঈমান অধ্যায়; সহীহ মুসলিম, ঈমান অধ্যায়।\n\n[৬]. সহীহ আল বুখারী।"
    },
    {
        "1": "শাখা-২৭. আল্লাহর পথে পাহারা (মুরাবাতাহ)",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেছেন\n\nيَا أَيُّهَا الَّذِينَ آمَنُوا اصْبِرُوا وَصَابِرُوا وَرَابِطُوا\n\n“হে ঈমানদারগণ! ধৈর্যের পথ অবলম্বন কর, বাতিলের মুকাবেলায় দৃঢ় থাকো এবং শত্রুর মুকাবেলায় সদাপ্রস্তুত থাকো।[১]\n\nসহীহ আল বুখারীতে সাহল ইবনু সা'দ সাঈদী (رضي الله عنه) থেকে বর্ণিত হয়েছে, আল্লাহর রাসূল (ﷺ) বলেছেন,\n\nرباط يوم في سبيل الله خير من الدنيا وما فيها وموضع سوط أحدكم من الجنة خير من الدنيا وما عليها\n\n‘আল্লাহর পথে একদিন পাহারা দেয়া পৃথিবী এবং তার মধ্যস্থিত সবকিছু থেকে উত্তম। তোমাদের কারও একটি চাবুক রাখতে যে জায়গাটুকু লাগে জান্নাতের সেই জায়গাটুকু গোটা পৃথিবী ও তার মধ্যস্থিত সবকিছু থেকে উত্তম।\n\nসংগ্রাম (জিহাদ) কিংবা লড়াই (কিতাল)-এর সময় একটি দিন কিংবা একটি রাত শক্রর মুকাবেলায় পাহারায় কাটানো, মাসজিদে ই'তিকাফে বসে সারাক্ষণ নামাযরত অবস্থায় থাকার চেয়ে উত্তম।\n\n[১]. সূরা আলে ইমরান, আয়াত : ২০০।"
    },
    {
        "1": "শাখা-২৮. শত্রুর মোকাবেলায় দৃঢ় থাকা",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nيَا أَيُّهَا الَّذِينَ آمَنُوا إِذَا لَقِيتُمْ فِئَةً فَاثْبُتُوا\n\n‘যে ঈমানদারগণ! যখন কোনো বাহিনীর সাথে সংঘাতে লিপ্ত হও তখন সুদৃঢ় থাকো।'[১]\n\nআরও বলা হয়েছে,\n\nيَا أَيُّهَا الَّذِينَ آمَنُوا إِذَا لَقِيتُمُ الَّذِينَ كَفَرُوا زَحْفًا فَلَا تُوَلُّوهُمُ الْأَدْبَارَ * وَمَن يُوَلِّهِمْ يَوْمَئِذٍ دُبُرَهُ إِلَّا مُتَحَرِّفًا لِّقِتَالٍ أَوْ مُتَحَيِّزًا إِلَىٰ فِئَةٍ فَقَدْ بَاءَ بِغَضَبٍ مِّنَ اللَّهِ وَمَأْوَاهُ جَهَنَّمُ ۖ وَبِئْسَ الْمَصِيرُ\n\n“হে ঈমানদারগণ! তোমরা যখন কাফিরদের মুখোমুখি হবে তখন আর পেছন ফিরে আসবে না। অবশ্য লড়াইয়ের কৌশল হিসেবে কিংবা নিজ সৈন্যদের সাথে মিলিত হতে চাইলে ভিন্ন কথা। যদি কেউ পেছন ফিরে আসে সে যেন আল্লাহর গযব নিয়ে এলো। তার ঠিকানা হবে জাহান্নাম। আবাসস্থল হিসেবে তা খুবই নিকৃষ্ট।[২]\n\nআরেক জায়গায় বলা হয়েছে,\n\nيَا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتَالِ ۚ إِن يَكُن مِّنكُمْ عِشْرُونَ صَابِرُونَ يَغْلِبُوا مِائَتَيْنِ ۚ وَإِن يَكُن مِّنكُم مِّائَةٌ يَغْلِبُوا أَلْفًا\n\n“হে নবী! আপনি মুমিনদেরকে জিহাদের জন্য উৎসাহিত করুন। (বলুন) তোমাদের মধ্যে যদি বিশজন দৃঢ় ব্যক্তি থাকে তাহলে দু'শ' জনের মুকাবেলায় বিজয় দান করা হবে। আর যদি তোমাদের মধ্যে একশ' জন থাকে তাহলে বিজয়ী হবে হাজার জনের উপর।[৩]\n\nসহীহ আল বুখারীতে আবদুল্লাহ ইবনু আবু আওফা (رضي الله عنه) থেকে বর্ণিত হয়েছে, রাসূলুল্লাহ (ﷺ) বলেছেন,\n\nلا تتمنوا لقاء العدو وسلوا الله العافية فإذا لقيتموهم فاصبروا واعلموا أن الجنة تحت ظلال السيوف\n\n‘তোমরা শত্রুর মুখখামুখি হওয়ার আকাঙ্ক্ষা করো না। বরং আল্লাহর কাছে সর্বদা নিরাপত্তা চাবে। শত্রুর মুখখামুখি যখন হয়েই যাও তখন ধৈর্য ধারণ করবে। মনে রাখবে জান্নাত তরবারীর ছায়াতলে।[৪]\n\n[১]. সূরা আল আনফাল, আয়াত : ৪৫।\n\n[২]. সূরা আল আনফাল, আয়াত : ১৫, ১৬।\n\n[৩]. সূরা আল আনফাল, আয়াত : ৬৫।\n\n[৪]. সহীহ্ আল বুখারী, জিহাদ অধ্যায়, জিহাদের ফযীলত’ শিরোনাম।"
    },
    {
        "1": "শাখা-২৯, গানিমাতের এক পঞ্চমাংশ",
        "2": "শেয়ার ও অন্যান্য\nযুদ্ধে শত্রুপক্ষের পরিত্যক্ত সম্পদ, ইসলামী পরিভাষায় যাকে ‘গানিমা' বা ‘গানিমাত’ বলা হয়, সম্পূর্ণ সম্পদের ২০% রাষ্ট্রীয় সম্পদ হিসেবে পরিগণিত হয়। সরকার প্রধান কিংবা তার কোনো প্রতিনিধির মাধ্যমে তা গৃহিত হয়। এ সম্পর্কে আল্লাহ্ সুবহানাহু তা'আলার ঘোষণা-\n\nوَاعْلَمُوا أَنَّمَا غَنِمْتُم مِّن شَيْءٍ فَأَنَّ لِلَّهِ خُمُسَهُ وَلِلرَّسُولِ وَلِذِي الْقُرْبَىٰ وَالْيَتَامَىٰ وَالْمَسَاكِينِ وَابْنِ السَّبِيلِ إِن كُنتُمْ آمَنتُم بِاللَّهِ وَمَا أَنزَلْنَا عَلَىٰ عَبْدِنَا\n\nআরও জেনে রাখো, গানিমাত হিসেবে যা কিছু তোমরা পাবে তার এক পঞ্চমাংশ (অর্থাৎ ২০%) হচ্ছে আল্লাহর, তাঁর রাসূলের, তাঁর নিকটাত্মীয়-স্বজনের এবং ইয়াতিম, অসহায় ও পর্যটকদের জন্য। যদি তোমরা আল্লাহ্ তাঁর বান্দার উপর যা কিছু নাযিল করেছেন তার উপর বিশ্বাসী হও।[১]\n\nঅন্য জাগয়ায় বলা হয়েছে,\n\nوَمَا كَانَ لِنَبِيٍّ أَن يَغُلَّ ۚ وَمَن يَغْلُلْ يَأْتِ بِمَا غَلَّ يَوْمَ الْقِيَامَةِ\n\n‘কোনো বস্তু গোপন করে রাখা নবীর কাজ নয়। যে ব্যক্তি কোন জিনিস গোপন বা আত্মসাৎ করবে সে কিয়ামতের দিন সেই জিনিস নিয়েই উঠবে।[২]\n\nসহীহ্ আল বুখারী ও সহীহ্ মুসলিমে ইবনু আব্বাস (رضي الله عنه) থেকে বর্ণিত, আবদুল কায়েসের এক প্রতিনিধি দল রাসূলুল্লাহ্ (ﷺ)-এর কাছে উপস্থিত হয়ে কতিপয় প্রশ্ন করলে আল্লাহর রাসূল (ﷺ) জবাবে বলেন,\n\nأمركم باربع وأنهاكم عن أربع الايمان بالله وحده وقال هل تدرون ما الايمان؟ قالوا الله ورسوله أعلم. قال شهادة أن لا اله الا الله وأن محمدا رسول الله واقام الصلاة وإيتاء الزكاة وصوم رمضان وان وا خمسًا من المغنم ونهاهم عن الدباء والحنتم والنقير والمزفت قال احفظوهن واخبروا بهن من ورائكم.\n\n‘আমি তোমাদেরকে চারটি বিষয়ে নির্দেশ দিচ্ছি এবং চারটি বিষয় নিষেধ করছি। এক আল্লাহর প্রতি ঈমান, একথা বলে জিজ্ঞেস করলেন- তোমরা কি জাননা আল্লাহর প্রতি ঈমান কী? তারা বললেন- এ বিষয়ে আল্লাহ্ ও তাঁর রাসূলই ভালো জানেন। তিনি বললেন- এ সাক্ষ্য দেয়া যে, আল্লাহ ছাড়া আর কোনো ইলাহ্ নেই, আর মুহাম্মাদ আল্লাহর রাসূল। আর তোমরা নামায কায়েম করবে, যাকাত দেবে, রমযানের রোযা রাখবে এবং গানিমাতের এক পঞ্চমাংশ (শতকরা বিশ ভাগ) দান করবে। তিনি তাদের চারটি বিষয়ে বিরত থাকার নির্দেশ দেন। তা হচ্ছে- দুব্বা, হানতাম, নাকীর এবং মুযাফাত। তারপর বললেন- এসব নীতিমালা মেনে চলবে এবং যারা আসেনি তাদের জানিয়ে দেবে।[৩]\n\n[১]. সূরা আল আনফাল, আয়াত : ৪১।\n\n[২]. সূরা আলে ইমরান, আয়াত : ১৬১।\n\n[৩]. সহীহ আল বুখারী, ঈমান অধ্যায়, ‘গানিমাতের এক পঞ্চমাংশ প্রদান' শিরোনাম; সহীহ্ মুসলিম, ঈমান অধ্যায় (হাদীস-২৩, ২৪)।"
    },
    {
        "1": "শাখা-৩০. দাসত্ব মোচন",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nفَلَا اقْتَحَمَ الْعَقَبَةَ * وَمَا أَدْرَاكَ مَا الْعَقَبَةُ * فَكُّ رَقَبَةٍ\n\n‘কিন্তু সেই দুর্গম-বন্ধুর ঘাটিপথ অতিক্রম করার সাহস করেনি। আপনি কি জানেন সেই দুর্গম-বন্ধুর ঘটিপথ কী? কোনো ঘাড় হতে দাসত্বের শৃঙ্খল মুক্ত করা।[১]\n\nসহীহ্ আল বুখারী ও সহীহ মুসলিমে আবু হুরাইরা (رضي الله عنه) থেকে বর্ণিত এক হাদীসে বলা হয়েছে, রাসূলুল্লাহ্ (ﷺ) বলেছেন,\n\nمن اعتق رقبة أعتق الله بكل عضو منها عضوا من أعضائه من النار حتى فرجه بفرجه\n\n‘যে ব্যক্তি কোনো ক্রীতদাসকে মুক্ত করে দেবে সেই ক্রীতদাসের প্রতিটি অঙ্গের বিনিময়ে আল্লাহ্ মুক্তিদাতার প্রতিটি অঙ্গকে জাহান্নামের আগুন থেকে হিফাযত করবেন। এমনকি লজ্জাস্থানের বিনিময়ে তার লজ্জাস্থানও।[২]\n\n[১]. সূরা আল বালাদ, আয়াত : ১১, ১২, ১৩।\n\n[২]. সহীহ আল বুখারী, গোলাম আযাদ অধ্যায়, গোলাম আযাদের ফযীলত’ শিরোনাম; সহীহ মুসলিম, দাস মুক্তি অধ্যায় (হাদীস-৩৬৫৪)।"
    },
    {
        "1": "শাখা-৩১. কাফফারা (প্রতিকার)",
        "2": "শেয়ার ও অন্যান্য\nআল কুরআন ও সুন্নাহ্ অনুযায়ী চারটি অপরাধের প্রতিবিধানের নাম কাফফারা । অপরাধগুলো হচ্ছে- ১. হত্যা, ২. জিহার (স্ত্রীকে মায়ের কোনো অংগের সাথে তুলনা করা), ৩. শপথ এবং ৪. রমযানে দিনের বেলা স্ত্রীকে নিয়ে বিছানায় যাওয়া। শরী'আহ্ যে জরিমানা নির্দিষ্ট করেছে তাকে ফিয়াও বলা হয়। ফিদয়া শুধু আল্লাহ্র পক্ষ থেকে শাস্তিই নয় এটি আল্লাহর নৈকট্য অর্জনের মাধ্যম হিসেবেও কাজ করে।"
    },
    {
        "1": "শাখা-৩২. চুক্তি লংঘন না করা",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেন,\n\nأَوْفُوا بِالْعُقُودِ\n\n‘তোমরা চুক্তিসমূহ পূর্ণ কর।[১]\n\nইবনু আব্বাস (رضي الله عنه) বলেছেন, চুক্তি বলতে এখানে আল কুরআনে যা কিছু হালাল করা হয়েছে, যা কিছু হারাম করা হয়েছে, যা কিছু ফরয করা হয়েছে এবং যে সীমা পরিসীমা বলে দেয়া হয়েছে তার সবকিছুকেই বুঝানো হয়েছে। মহান আল্লাহ আরও বলেন,\n\nيُوفُونَ بِالنَّذْرِ\n\nযারা মানত পূরণ করে।[২]\n\n১০৯। সূরা আন নাহল এ বলা হয়েছে-\n\nوَأَوْفُوا بِعَهْدِ اللَّهِ إِذَا عَاهَدتُّمْ وَلَا تَنقُضُوا الْأَيْمَانَ بَعْدَ تَوْكِيدِهَا\n\n‘আল্লাহর নামে অঙ্গীকার করার পর সেই অঙ্গীকার পূর্ণ কর। আর পাকাপাকি কসম করার পর তা ভঙ্গ করো না।[৩]\n\nসহীহ আল বুখারীতে ইবনু মাসউদ (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nلكل غادر لواء يوم القيامة، يقال: هذه غدرة فلان\n\nকিয়ামতের দিন প্রত্যেক ওয়াদা ভঙ্গকারীর একটি পরিচিতি ব্যানার থাকবে, সেই ব্যানারই বলে দেবে সে কী ওয়াদা ভঙ্গ করেছে।[৪]\n\nসহীহ আল বুখারী ও সহীহ মুসলিমে আবদুল্লাহ ইবনু উমার (رضي الله عنه) থেকে বর্ণিত হয়েছে, আল্লাহ্র রাসূল (ﷺ) বলেছেন,\n\nأَرْبَعٌ مَنْ كُنَّ فِيهِ كَانَ مُنَافِقًا خَالِصًا ، وَمَنْ كَانَتْ فِيهِ خَصْلَةٌ مِنْهُنَّ كَانَتْ فِيهِ خَصْلَةٌ مِنْ النِّفَاقِ حَتَّى يَدَعَهَا : إِذَا اؤْتُمِنَ خَانَ ، وَإِذَا حَدَّثَ كَذَبَ ، وَإِذَا عَاهَدَ غَدَرَ ، وَإِذَا خَاصَمَ فَجَرَ\n\n‘চারটি বৈশিষ্ট্য যার ভেতর পাওয়া যাবে সে পুরোপুরি মুনাফিক। আর যদি সেই বৈশিষ্টের কোনো একটি বৈশিষ্ট্যও তার মধ্যে পাওয়া যায় তাহলে কিছু মুনাফিকী তার মধ্যেও রয়েছে বলা যায়, যদি সে তা পরিহার না করে। ১. কথা বললে মিথ্যে বলে। ২. চুক্তি করলে তা ভঙ্গ করে। ৩. কাউকে কোনো প্রতিশ্রুতি দিলে তা রক্ষা করে না এবং ৪. কারও সাথে ঝগড়া হলে সে বোফাঁস কথাবার্তা বলে।[৫]\n\nআবদুল্লাহ্ ইবনু আমের আল জুহানী (رضي الله عنه) থেকে সহীহ মুসলিমে বর্ণিত হয়েছে, রাসূলুল্লাহ্ (ﷺ) বলেছেন,\n\nإن أحق الشروط أن يوفى به ما استحللتم به الفروج\n\n‘যে শর্তের মাধ্যমে তোমরা তোমাদের স্ত্রীদের লজ্জাস্থান বৈধ করে নিয়েছ, তা গুরুত্বপূর্ণ শর্ত, অবশ্যই তোমাদেরকে পূরণ করতে হবে।[৬]\n\n[১]. ১০৮. সূরা আল মায়িদা, আয়াত :১।\n\n[২]. সূরা ইনসান (আদ-দাহর), আয়াত : ৭।\n\n[৩]. সূরা আন নাহল, আয়াত : ৯১।\n\n[৪]. সহীহ্ আল বুখারী, আদাব (শিষ্টাচার) অধ্যায়।\n\n[৫]. সহীহ্ আল বুখারী, ঈমান অধ্যায়, মুনাফিকের নিদর্শন' শিরোনাম; সহীহ মুসলিম, ঈমান অধ্যায়, মুনাফিকের বৈশিষ্ট্য” শিরোনাম।\n\n[৬]. সহীহ মুসলিম, বিবাহ অধ্যায়, বিবাহের শর্তাবলী পূরণ' শিরোনাম (হাদীস-৩৩৩৭)।"
    },
    {
        "1": "শাখা-৩৩. আল্লাহর নি'আমাতের কৃতজ্ঞতা",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেন\n\nقُلِ الْحَمْدُ لِلَّهِ\n\nবল, প্রশংসা তো কেবল আল্লাহর।[১]\n\nতিনি আরও বলেছেন,\n\nوَإِن تَعُدُّوا نِعْمَةَ اللَّهِ لَا تُحْصُوهَا\n\nযদি আল্লাহ্র নিআমাত তোমরা শুনতে চাও তা গুনে শেষ করতে পারবে না।[২]\n\nআবু যার (رضي الله عنه) থেকে সহীহ্ আল বুখারীতে বর্ণিত হয়েছে, রাসূলুল্লাহ্ (ﷺ) যখন ঘুমাতে বিছানায় যেতেন তখন বলতেন,\n\nاللَّهُمَّ بِاسْمِكَ أَمُوتُ وَأَحْيَا\n\n“হে আল্লাহ্ আপনার নামে মৃত্যুবরণ করবো এবং আপনার নামে বেঁচে উঠব।'\n\nআবার যখন ঘুম থেকে জেগে উঠতেন, তখন বলতেন,\n\nالحمد لله الذي أحياني بعدما أماتني وإليه النشور\n\nসমস্ত প্রশংসা সেই আল্লাহর যিনি মৃত্যুর পর পুনরায় আমাকে জীবিত করেছেন। তাঁর দিকেই একদিন ফিরে যেতে হবে।[৩]\n\nসহীহ মুসলিমে সুহাইব (رضي الله عنه) থেকে বর্ণিত হয়েছে, আল্লাহর রাসূল (ﷺ) বলেছেন,\n\nعَجَبًا لِأَمْرِ الْمُؤْمِنِ إِنَّ أَمْرَهُ كُلَّهُ خَيْرٌ وَلَيْسَ ذَاكَ لِأَحَدٍ إِلَّا لِلْمُؤْمِنِ إِنْ أَصَابَتْهُ سَرَّاءُ شَكَرَ فَكَانَ خَيْرًا لَهُ وَإِنْ أَصَابَتْهُ ضَرَّاءُ صَبَرَ فَكَانَ خَيْرًا لَهُ\n\nমুমিনের ব্যাপারটি খুবই আশ্চর্যজনক। সমস্ত কাজই তার জন্য কল্যাণকর। মুমিন ছাড়া আর কেউ এ কল্যাণ লাভ করতে পারে না। সচ্ছলতার সময় শুকরিয়া জ্ঞাপন করে- এটি তার জন্য কল্যাণ বয়ে আনে। আর অসচ্ছলতায় ধৈর্য ধারণ করে, এও তার জন্য কল্যাণকর।[৪]\n\nআবুল হাসান আল কিন্দি বলেছেন,\n\nসুখ স্বাচ্ছন্দে রয়েছো মাতি সবকিছু ভুলে যেয়ে\n\nনাফরমানীর কারণে কত নি'আমাত চলে গেছে দেখনি তা চেয়ে।\n\n[১]. সূরা আন নামল, আয়াত : ৫৯; সূরা আল আনকাবুত, আয়াত : ৬৩; সূরা লুকমান, আয়াত : ২৫।\n\n[২]. সূরা ইবরাহীম, আয়াত : ৩৪।\n\n[৩]. সহীহ আল বুখারী, দুআ অধ্যায়, ঘুমানোর সময় যা পড়তে হবে' শিরোনাম। সামান্য শাব্দিক পার্থক্য সহকারে সহীহ্ আল বুখারীতে হুযাইফা (رضي الله عنه) থেকেও এরকম হাদীস বর্ণিত হয়েছে।\n\n[৪]. সহীহ মুসলিম, যুহদ- দুনিয়ার প্রতি আকর্ষণহীনতা’ অধ্যায় (হাদীস-৭২২৯)।"
    },
    {
        "1": "শাখা-৩৪. অপ্রয়োজনীয় কথা না বলা",
        "2": "শেয়ার ও অন্যান্য\nঅপ্রয়োজনীয় কথা, মিথ্যা কথা, পরনিন্দা, পরচর্চা, অশ্লীল কথাবার্তা পরিহার করা একান্ত কর্তব্য। আল কুরআন ও সুন্নাতে রাসূলে এ সম্পর্কে সতর্ক করা হয়েছে। যারা সর্বদা সত্য কথা বলেন তাদের প্রশংসা করতে গিয়ে আল্লাহ্ সুবহানাহু তা'আলা বলেন,\n\nوَالصَّادِقِينَ وَالصَّادِقَاتِ\n\nসত্যবাদী পুরুষ এবং সত্যবাদী মহিলাগণ ...।[১]\n\nআরেক জায়গায় বলেছেন,\n\nيَا أَيُّهَا الَّذِينَ آمَنُوا اتَّقُوا اللَّهَ وَكُونُوا مَعَ الصَّادِقِينَ\n\n“হে ঈমানদারগণ! আল্লাহ্ সম্পর্কে সতর্ক হও এবং সত্যবাদীদের সাথে থাকো।”[২]\n\nসূরা ইসরা বা বানী ইসরাঈলে বলা হয়েছে,\n\nوَلَا تَقْفُ مَا لَيْسَ لَكَ بِهِ عِلْمٌ\n\n‘যে সম্পর্কে তোমার ধারণা নেই, তার পেছনে ছুটো না।[৩]\n\nসূরা আয যুমারে বলা হয়েছে,\n\nفَمَنْ أَظْلَمُ مِمَّن كَذَبَ عَلَى اللَّهِ وَكَذَّبَ بِالصِّدْقِ إِذْ جَاءَهُ ۚ أَلَيْسَ فِي جَهَنَّمَ مَثْوًى لِّلْكَافِرِينَ * وَالَّذِي جَاءَ بِالصِّدْقِ وَصَدَّقَ بِهِ ۙ أُولَٰئِكَ هُمُ الْمُتَّقُونَ\n\nতার চেয়ে বড়ো যালিম আর কে আছে, যে আল্লাহর বিরুদ্ধে মিথ্যা বলে এবং সত্য আসার পর তা মিথ্যা মনে করে? অবিশ্বাসীদের আবাসস্থল জাহান্নাম নয় কি? যারা সত্য নিয়ে এসেছে এবং সত্যকে সত্য বলে মেনে নিয়েছে, তারাই মূলত মুত্তাকী।[৪]\n\nঅন্যত্র আরও বলা হয়েছে,\n\nإِنَّ الَّذِينَ يَفْتَرُونَ عَلَى اللَّهِ الْكَذِبَ لَا يُفْلِحُونَ\n\nযারা আল্লাহর উপর মিথ্যা আরোপ করে তারা কখনও কল্যাণ পেতে পারে না।[৫]\n\nসহীহ আল বুখারী ও সহীহ্ মুসলিমে ইবনু মাসউদ (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nإِنَّ الصِّدْقَ يَهْدِي إِلَى البِرِّ، وَإِنَّ البِرَّ يَهْدِي إِلَى الجَنَّةِ، وَإِنَّ الرَّجُلَ لَيَصْدُقُ حَتَّى يَكُونَ صِدِّيقًا. وَإِنَّ الكَذِبَ يَهْدِي إِلَى الفُجُورِ، وَإِنَّ الفُجُورَ يَهْدِي إِلَى النَّارِ، وَإِنَّ الرَّجُلَ لَيَكْذِبُ حَتَّى يُكْتَبَ عِنْدَ اللَّهِ كَذَّابًا\n\nসত্য নেকীর দিকে পথ দেখায়, নেকী জান্নাতের দিকে নিয়ে যায়। কোনো মানুষ সত্যের অনুশীলন করলে আল্লাহর কাছে সত্যবাদী হিসেবে তার নাম লিখা হয়। আর মিথ্যা পাপের পথে পরিচালিত করে, পাপ জাহান্নামের পথ দেখায়। কোনো ব্যক্তি মিথ্যা বলতে থাকলে আল্লাহর কাছে তার নাম মিথ্যাবাদী হিসেবেই লিখিত হয়।[৬]\n\nসহীহ্ মুসলিমে সাহল ইবনু সা'দ (رضي الله عنه) থেকে বর্ণিত হয়েছে, আল্লাহ্র রাসূল (ﷺ) বলেছেন,\n\nمن يضمن لي ما بين لحييه وما بين رجليه أضمن له الجنة\n\n‘কেউ যদি তার দুই চোয়ালের মধ্যবর্তী এবং দুই রানের মধ্যবর্তী জিনিসের গ্যারান্টি দিতে পারে আমি তাকে জান্নাতের গ্যারান্টি দিতে পারি।[৭]\n\nশুরাইহ্ আল কুযায়ী (رضي الله عنه) থেকে সহীহ্ আল বুখারী ও সহীহ মুসলিমে বর্ণিত হয়েছে, রাসূলুল্লাহ্ (ﷺ) বলেছেন,\n\nمَنْ كَانَ يُؤْمِنُ بِاللَّهِ وَالْيَوْمِ الْآخِرِ فَلْيَقُلْ خَيْرًا أَوْ لِيَصْمُتْ\n\n‘যে আল্লাহ এবং পরকালের বিশ্বাস করে তার উচিত ভালো কথা বলা কিংবা চুপ থাকা।[৮]\n\n[১]. সূরা আল আহযাব, আয়াত : ৩৫।\n\n[২]. সূরা আত তাওবা, আয়াত : ১১৯।\n\n[৩]. সূরা ই (বানী ইসরাঈল), আয়াত : ৩৬।\n\n[৪]. সূরা আয যুমার, আয়াত : ৩২, ৩৩।\n\n[৫]. সূরা ইউনুস, আয়াত : ৬৯।\n\n[৬]. সহীহ আল বুখারী, আদাব অধ্যায়; সহীহ মুসলিম, সদ্ব্যবহার, আত্মীয়তার সম্পর্ক ও শিষ্টাচার অধ্যায়, মিথ্যার কদর্য ও সত্যের সৌন্দর্য ও তার ফযীলত' শিরোনাম (হাদীস-৬৩৩৯)।\n\n[৭]. দুই চোয়ালের মধ্যবর্তী জিনিস বলতে মুখ এবং দুই রানের মধ্যবর্তী জিনিস বলতে লজ্জাস্থানকে বুঝানো হয়েছে। কারণ বেশীর ভাগ পাপ মানুষ মুখ ও লজ্জাস্থানের মাধ্যমেই করে থাকে।– অনুবাদক।\n\n[৮]. সহীহ আল বুখারী, আদাব বা শিষ্টাচার অধ্যায়; সহীহ মুসলিম, সুকতা বা হারানো বস্তু প্রাপ্তি অধ্যায় (হাদীস-৪৩৬৪)।"
    },
    {
        "1": "শাখা-৩৫. আমানাত (গচ্ছিত বস্তু)",
        "2": "শেয়ার ও অন্যান্য\nকেউ কারও কাছে কিছু আমানত বা গচ্ছিত রাখলে তা তার মালিকের কাছে ফিরিয়ে দেয়া অবশ্যকর্তব্য। আল্লাহ্ সুবহানাহু তা'আলা বলেন,\n\nإِنَّ اللَّهَ يَأْمُرُكُمْ أَن تُؤَدُّوا الْأَمَانَاتِ إِلَىٰ أَهْلِهَا\n\nআল্লাহ্ তোমাদের নির্দেশ দিচ্ছেন, আমানাতকে তার প্রাপকের কাছে ফিরিয়ে দিতে।[১]\n\nঅন্যত্র বলা হয়েছে,\n\nفَإِنْ أَمِنَ بَعْضُكُم بَعْضًا فَلْيُؤَدِّ الَّذِي اؤْتُمِنَ أَمَانَتَهُ\n\nযদি একে অন্যকে বিশ্বাস করে তবে যাকে বিশ্বাস করা হয় তার উচিত অন্যের প্রাপ্য পরিশোধ করা।[২]\n\nআবু হুরাইরা (رضي الله عنه) থেকে বর্ণিত, রাসূলুল্লাহ্ (ﷺ) বলেছেন,\n\nأَدِّ الْأَمَانَةَ إِلَى مَنْ ائْتَمَنَكَ ، وَلا تَخُنْ مَنْ خَانَكَ\n\n‘তোমার কাছে কেউ কিছু আমানাত রাখলে সেই আমানাত তার কাছে ফিরিয়ে দাও, আর কেউ যদি তোমার সাথে বিশ্বাসঘাতকতা করে তবে তুমি তার সাথে বিশ্বাসঘাতকতা করো না।[৩]\n\nসহীহ আল বুখারী ও সহীহ মুসলিমে বলা হয়েছে, নবী করীম (ﷺ) বলেছেন,\n\nثلاث من كن فيه فَهُوَ مُنَافِقٌ وَإِنْ صَامَ وَصَلَّى وَزَعَمَ أَنَّهُ مُسْلِمٌ إِذَا حَدَّثَ كَذَبَ وَإِذَا وَعَدَ أَخْلَفَ وَإِذَا اؤْتُمِنَ خَانَ\n\n‘তিনটি অভ্যাস যার মধ্যে থাকবে সে মুনাফিক। যদি রোযা রাখে, নামায পড়ে এবং নিজেকে মুসলিম মনে করে তবু। অভ্যাস তিনটি হচ্ছে- কথা বললে মিথ্যা বলে, কাউকে ওয়াদা দিলে তা পূর্ণ করে না এবং তার কাছে কিছু আমানাত রাখা হলে খিয়ানত করে বসে।[৪]\n\n[১]. সূরা আন নিসা, আয়াত : ৫৮।\n\n[২]. সূরা আল বাকারা, আয়াত : ২৮৩।\n\nআমানাত একটি ব্যাপক ও গুরুত্বপূর্ণ পরিভাষা। এর সংরক্ষণ ও প্রাপকের কাছে তা প্রত্যর্পণ করা অন্যতম ঈমানী দায়িত্ব। ইমাম কুরতুবী বলেছেন- “আমানাত অনেক প্রকার তার মধ্যে প্রধান কয়েক প্রকার হচ্ছে- গচ্ছিত বস্তু, হারানো বস্তু প্রাপ্তি, রেহেন, ধার ইত্যাদি। ইমাম নববী বলেছেন- 'আমানতের সাধারণ অর্থ হচ্ছে অর্পিত দায়িত্ব সঠিকভাবে পালন করা। যেমন আল্লাহর ইবাদাতের মাধ্যমে তার বান্দা হিসেবে সঠিক দায়িত্ব পালনের জন্য আল্লাহ্ ওয়াদা নিয়েছেন। আল্লাহ্ নিজেই বলেছেন\n\nإِنَّا عَرَضْنَا الْأَمَانَةَ عَلَى السَّمَاوَاتِ وَالْأَرْضِ وَالْجِبَالِ فَأَبَيْنَ أَن يَحْمِلْنَهَا وَأَشْفَقْنَ مِنْهَا وَحَمَلَهَا الْإِنسَانُ\n\n‘আমি এই আমানাতকে আসমান, জমিন ও পাহাড়-পর্বতের কাছে রাখতে চাইলাম, তারা গ্রহণ করতে রাজী হলো না, ভয় পেয়ে গেল কিন্তু মানুষ তা নিজের কাঁধে তুলে নিল। (সূরা আল আহযাব : ৭২)\n\nআল বিদায়া ওয়ান নিহায়া গ্রন্থে বলা হয়েছে- 'আমানাত বলা হয় আনুগত্য, ইবাদাত এবং নির্জযোগ্যতাকে। বারা ইবনু আযিব, ইবনু মাসউদ এবং ইবনু আব্বাস (رضي الله عنه) প্রমুখের মতে- প্রত্যেকটি জিনিসের সাথেই আমানাত শব্দটি জড়িয়ে আছে। যেমন- ওযু, সালাত, যাকাত, রোযা, বিচার-আচার, ওজন-পরিমাপ ইত্যাদি সহ চোখ, কান, জিহ্বা, হাত, পা এসব অঙ্গপ্রত্যঙ্গের সুষ্ঠু ব্যবহারও আমানতের অন্তর্ভুক্ত। এ সম্পর্কে আল্লাহ নিজেই বলেছেনঃ\n\nيَا أَيُّهَا الَّذِينَ آمَنُوا لَا تَخُونُوا اللَّهَ وَالرَّسُولَ وَتَخُونُوا أَمَانَاتِكُمْ وَأَنتُمْ تَعْلَمُونَ\n\n“হে ঈমানদারগণ! তোমরা জেনে শুনে আল্লাহ ও তাঁর রাসূলের সাথে বিশ্বাস ভঙ্গ করো। আর নিজেদের আমানতের ব্যাপারেও খিয়ানত করো না।' (সূরা আনফাল :২৭) -লেখক।\n\n[৩]. সহীহ আল বুখারী; সহীহ মুসলিম।\n\n[৪]. সহীহ মুসলিম, ঈমান অধ্যায়, মুনাফিকের বৈশিষ্ট্য' শিরোনাম।"
    },
    {
        "1": "শাখা-৩৬. মানুষ হত্যা না করা",
        "2": "শেয়ার ও অন্যান্য\nমানুষ হত্যা করা ফৌজদারী অপরাধ হিসাবে গণ্য। মানুষ হত্যা শরীআতে নিষিদ্ধ। আল্লাহ্ সুবহানাহু তা'আলা বলেছেন,\n\nوَمَن يَقْتُلْ مُؤْمِنًا مُّتَعَمِّدًا فَجَزَاؤُهُ جَهَنَّمُ خَالِدًا فِيهَا وَغَضِبَ اللَّهُ عَلَيْهِ\n\nকেউ ইচ্ছেকৃত কোনো ঈমানদারকে হত্যা করলে তার পরিণাম জাহান্নাম। সেখানে স্থায়ীভাবে সে থাকবে। আর আল্লাহও তার উপর অসন্তুষ্ট থাকবেন।[১]\n\nআরও বলা হয়েছে,\n\nوَلَا تَقْتُلُوا أَنْفُسَكُمْ\n\n‘তোমরা পরস্পর খুনাখুনিতে লিপ্ত হয় না।\n\nসহীহ্ আল বুখারী ও সহীহ মুসলিমে আবদুল্লাহ্ ইবনু মাসউদ (رضي الله عنه) থেকে বর্ণিত হয়েছে, আল্লাহর রাসূল (ﷺ) বলেছেন,\n\nقِتَالُ الْمُسْلِمِ كُفْرٌ وَسِبَابُهُ فُسُوقٌ\n\n‘কোনো মুসলিমের সাথে লড়াই করা কুফরী এবং গালি দেয়া ফাসেকী।[২]\n\nসহীহ আল বুখারী ও সহীহ মুসলিমের অন্য হাদীসে বলা হয়েছে, নবী করীম (ﷺ) বলেছেন,\n\nأَوَّلُ مَا يُقْضَى بَيْنَ النَّاسِ يَوْمَ الْقِيَامَةِ فِي الدِّمَاءِ\n\n‘কিয়ামতের দিন সর্বপ্রথম মানুষের মধ্যে খুনের বিচার করা হবে।[৩]\n\nইবনু উমার (رضي الله عنه) থেকে বর্ণিত, রাসূলুল্লাহ (ﷺ) বলেছেন,\n\nلا يزال العبد في فسحة من دينه ما لم يصب دما حراما\n\n‘একজন মুসলিম কখনও তার দীনের সীমালংঘন করে না এবং অযথা রক্তপাত এড়িয়ে চলে, যা আল্লাহ হারাম করেছেন।[৪]\n\n[১]. সূরা আন নিসা, আয়াত : ৯৩।\n\n[২]. সহীহ্ আল বুখারী, ঈমান অধ্যায়; সহীহ মুসলিম, ঈমান অধ্যায়।\n\n[৩]. সহীহ আল বুখারী, রিকাক অধ্যায়; সহীহ মুসলিম, কাসামা অধ্যায়।\n\n[৪]. সহীহ আল বুখারী, সহীহ মুসলিম।"
    },
    {
        "1": "শাখা-৩৭. লজ্জাস্থানের হিফাযত করা",
        "2": "শেয়ার ও অন্যান্য\nঈমানের অন্যতম একটি শাখা হচ্ছে লজ্জাস্থানের হিফাযত বা বৈধ যৌন সম্পর্ক স্থাপন। আল্লাহ সুবহানাহু তা'আলা বলেছেন,\n\nوَيَحْفَظُوا فُرُوجَهُمْ\n\n‘তারা যেন নিজেদের লজ্জাস্থানসমূহের হিফাযত করে।[১]\n\nমহিলাদের লক্ষ্য করে আবার বলা হয়েছে,\n\nوَيَحْفَظْنَ فُرُوجَهُنَّ\n\nমহিলারা যেন তাদের লজ্জাস্থানসমূহের হিফাযত করে।[২]\n\nসূরা আল মুমিনূনে বলা হয়েছে,\n\nوَالَّذِينَ هُمْ لِفُرُوجِهِمْ حَافِظُونَ\n\n‘(সফল সেইসব মুমিন) যারা তাদের লজ্জাস্থানসমূহের হিফাযত করে।[৩]\n\nলজ্জাস্থানের হিফাযত বলতে যৌনস্পৃহাকে অস্বীকার করা নয়। বৈধপথে যৌন চাহিদা পূরণ করা জায়েয। অবৈধ পথে যৌন চাহিদা পূরণ না করাকে লজ্জাস্থান হিফাযত’ বলা হয়েছে। এ কথাটি অন্য আয়াতে সুস্পষ্ট বলেই দেয়া হয়েছে-\n\nوَلَا تَقْرَبُوا الزِّنَا ۖ إِنَّهُ كَانَ فَاحِشَةً وَسَاءَ سَبِيلًا\n\n‘তোমরা ব্যভিচারের কাছেও যেয়ো না, কেননা তা অশ্লীল ও মন্দ পথে নিয়ে যায়।[৪]\n\nসহীহ্ আল বুখারী ও সহীহ্ মুসলিমে আবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nلا يزني الزاني حين يزني وهو مؤمن ولا يسرق السارق وهو مؤمن ولا يشرب الخمر حين يشربها وهو مؤمن ولا ينتهب نهبة ذات شرف يرفع الناس اليه فيها أبصارهم حين بتتهبها وهو مؤمن\n\nব্যভিচারী ব্যভিচারে লিপ্ত থাকাবস্থায় মুমিন থাকে না। চুরি করার সময় চোরও ঈমানদার থাকে না। মাদকসেবী মাদক সেবনের সময় মুমিন থাকে না। এমনকি মানুষের চোখের সামনে লুটেরা যখন লুটপাট করতে থাকে তখন সে ঈমানদার থাকে না।[৫]\n\n[১]. সূরা আন নূর, আয়াত : ৩০\n\n[২]. সূরা আন নূর, আয়াত : ৩১।\n\n[৩]. সূরা আল মুমিনূন, আয়াত : ৫।\n\n[৪]. সূরা বানী ইসরাঈল, আয়াত : ৩২।\n\n[৫]. সহীহ আল বুখারী, পানীয় অধ্যায়; সহীহ মুসলিম, ঈমান অধ্যায় (হাদীস-১০৮)।"
    },
    {
        "1": "শাখা-৩৮. অন্যায়ভাবে সম্পদ ভোগ দখল না করা",
        "2": "শেয়ার ও অন্যান্য\nঅন্যায়ভাবে সম্পদ ভোগ দখল বলতে বুঝায়, চুরি, ডাকাতি, সুদ, ঘুষ সহ বিভিন্নভাবে প্রতারণার মাধ্যমে অন্যের সম্পদ নিজ করায়ত্তে নেয়া। আল্লাহ সুবহানাহু তা'আলা বলেন,\n\nوَلَا تَأْكُلُوا أَمْوَالَكُم بَيْنَكُم بِالْبَاطِلِ\n\n“তোমরা অন্যায়ভাবে একে অপরের সম্পদ ভোগ দখল করো না।[১]\n\nঅন্যত্র বলা হয়েছে,\n\nفَبِظُلْمٍ مِّنَ الَّذِينَ هَادُوا حَرَّمْنَا عَلَيْهِمْ طَيِّبَاتٍ أُحِلَّتْ لَهُمْ وَبِصَدِّهِمْ عَن سَبِيلِ اللَّهِ كَثِيرًا * وَأَخْذِهِمُ الرِّبَا وَقَدْ نُهُوا عَنْهُ وَأَكْلِهِمْ أَمْوَالَ النَّاسِ بِالْبَاطِلِ\n\n‘তাদের পাপের কারণে এবং আল্লাহর পথে অধিক পরিমাণে বাধা দেয়ার কারণে ইহুদীদের জন্য হারাম করে দিয়েছি অনেক পূতপবিত্র জিনিস যা তাদের জন্য হালাল ছিল। (তাদের আরও অপরাধ ছিল) তারা লোকদের থেকে সুদ গ্রহণ করতো যা তাদেরকে বারণ করা হয়েছিল; তারা মানুষের সম্পদ অন্যায়ভাবে ভোগ করতো।[২]\n\nওজন বা পরিমাপে কম দেয়া, আবার নেয়ার সময় ওজন বা পরিমাপে বেশী নেয়া- এটি অন্যায়। আল্লাহ্ সুবহানাহু তা'আলার ঘোষণা-\n\nوَيْلٌ لِّلْمُطَفِّفِينَ * الَّذِينَ إِذَا اكْتَالُوا عَلَى النَّاسِ يَسْتَوْفُونَ * وَإِذَا كَالُوهُمْ أَو وَّزَنُوهُمْ يُخْسِرُونَ\n\n‘ধ্বংস ঠগবাজদের জন্য। যারা লোকদের থেকে নেয়ার সময় পুরোপুরি নেয় এবং ওজন বা পরিমাপ করে দেয়ার সময় কম দেয়।[৩]\n\nসূরা বানী ইসরাঈলে বলা হয়েছে,\n\nوَأَوْفُوا الْكَيْلَ إِذَا كِلْتُمْ وَزِنُوا بِالْقِسْطَاسِ الْمُسْتَقِيمِ\n\n‘মেপে দেয়ার সময় সঠিকভাবে মেপে দেবে এবং ওজন করে দিলে সঠিক দাঁড়িপাল্লায় ওজন করবে।[৪]\n\nসহীহ আল বুখারী ও সহীহ্ মুসলিমে বর্ণিত হয়েছে, নবী করীম (ﷺ) বিদায় হাজ্জের দিন মিনায় বলেছেন,\n\nإِنَّ دِمَاءَكُمْ وَأَمْوَالَكُمْ وَأَعْرَاضَكُمْ حَرَامٌ\n\n‘তোমাদের জীবন, তোমাদের সম্পদ এবং তোমাদের সম্মানকে পবিত্র ঘোষণা করা হল।[৫]\n\n[১]. সূরা আল বাকারা, আয়াত : ১৮৮।\n\n[২]. সূরা আন নিসা, আয়াত : ১৬০, ১৬১।\n\n[৩]. সূরা আল মুতাফফিফীন, আয়াত : ১-৩।\n\n[৪]. সূরা বানী ইসরাঈল, আয়াত : ৩৫।\n\n[৫]. সহীহ্ আল বুখারী, হাজ্জ অধ্যায়; সহীহ্ মুসলিম, হাজ্জ অধ্যায়, রাসূলুল্লাহ্ (ﷺ)-এর হাজ্জ’ শিরোনাম।"
    },
    {
        "1": "শাখা-৩৯. হারাম খাদ্য ও পানীয় বর্জন করা",
        "2": "শেয়ার ও অন্যান্য\nখাদ্য ও পানীয় গ্রহণের বেলায়ও বাছবিচার করতে হবে। এটি ঈমানের অন্যতম শাখা। আল্লাহ্ সুবহানাহু তা'আলা বলেছেন,\n\nحُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنزِيرِ وَمَا أُهِلَّ لِغَيْرِ اللَّهِ بِهِ وَالْمُنْخَنِقَةُ وَالْمَوْقُوذَةُ وَالْمُتَرَدِّيَةُ وَالنَّطِيحَةُ وَمَا أَكَلَ السَّبُعُ إِلَّا مَا ذَكَّيْتُمْ\n\n‘তোমাদের জন্য হারাম করে দেয়া হয়েছে- মৃত পশু, রক্ত, শূকরের মাংস এবং সেইসব পশু যা আল্লাহ ছাড়া আর কারও নামে যবাহ করা হয়েছে, যা গলায় ফাঁস লেগে, আঘাত পেয়ে বা উপর থেকে পড়ে গিয়ে বা অন্য পশুর শিঙের আঘাতে অথবা যা কোনো হিংস্র পশু ছিন্নভিন্ন করে দিয়েছে- তা জীবিত পেয়ে যবাহ করলে ভিন্ন কথা- যা কোনো আস্তানায় বলি দেয়া হয়েছে।[১]\n\nসূরা আন'আমে বলা হয়েছে এভাবে-\n\nقُل لَّا أَجِدُ فِي مَا أُوحِيَ إِلَيَّ مُحَرَّمًا عَلَىٰ طَاعِمٍ يَطْعَمُهُ إِلَّا أَن يَكُونَ مَيْتَةً أَوْ دَمًا مَّسْفُوحًا أَوْ لَحْمَ خِنزِيرٍ فَإِنَّهُ رِجْسٌ أَوْ فِسْقًا أُهِلَّ لِغَيْرِ اللَّهِ بِهِ\n\n“হে নবী! আপনি বলে দিন, আমার কাছে যে ওহী আসে তাতে এমন কোনো জিনিস পাইনা যা খাওয়া কারও জন্য হারাম। তবে মৃত, প্রবাহিত রক্ত কিংবা শূকরের গোত হলে ভিন্ন কথা, কারণ তা অপবিত্র জিনিস। আর যদি ফিস্ক হয়, যা আল্লাহ্ ছাড়া আর কারও নামে যবাহ করা হয়ে থাকে- তাও।[২]\n\nআল্লাহ সুবহানাহু তা'আলা আরও বলেন,\n\nيَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ\n\n‘হে ঈমানদারগণ! মাদকদ্রব্য, জুয়া, প্রতিমা এবং ভাগ্য নির্ধারক তীর এসব শয়তানী কাজ। এসব থেকে বেঁচে থাক।[৩]\n\nঅন্যত্র বলা হয়েছে,\n\nيَسْأَلُونَكَ عَنِ الْخَمْرِ وَالْمَيْسِرِ ۖ قُلْ فِيهِمَا إِثْمٌ كَبِيرٌ\n\n‘তারা আপনাকে মাদকদ্রব্য ও জুয়া সম্পর্কে জিজ্ঞেস করে, বলে দিন এগুলোর মধ্যে রয়েছে মহাপাপ।[৪]\n\nআল্লাহ্ আরও বলেছেন,\n\nقُلْ إِنَّمَا حَرَّمَ رَبِّيَ الْفَوَاحِشَ مَا ظَهَرَ مِنْهَا وَمَا بَطَنَ وَالْإِثْمَ وَالْبَغْيَ بِغَيْرِ الْحَقِّ\n\n‘আপনি বলে দিন, আমার প্রতিপালক অশ্লীল বিষয়সমূহ হারাম করেছেন যা প্রকাশ্য ও অপ্রকাশ্য, আরও হারাম করেছেন গুনাহ্ এবং অন্যায়-অত্যাচার।[৫]\n\nসহীহ্ আল বুখারী ও সহীহ্ মুসলিমে আয়িশা (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nكُلُّ شَرَابٍ أَسْكَرَ فَهُوَ حَرَامٌ\n\n‘নেশা সৃষ্টি করে এমন যে কোনো পানীয়ই হারাম।[৬]\n\nসহীহ মুসলিমে ইবনু উমার (رضي الله عنه) থেকে বর্ণিত হয়েছে, রাসূলুল্লাহ (ﷺ) বলেছেন,\n\nكُلُّ مُسْكِرٍ خَمْرٌ وَكُلُّ مُسْكِرٍ حَرَامٌ\n\n‘যা নেশা সৃষ্টি করে তাই মাদকদ্রব্য, আর মাদকদ্রব্য মাত্রই হারাম।[৭]\n\nইবনু উমার (رضي الله عنه) থেকে বর্ণিত অন্য হাদীসে বলা হয়েছে, আল্লাহর রাসূল (ﷺ) বলেছেন,\n\nمَنْ شَرِبَ الْخَمْرَ فِي الدُّنْيَا ثُمَّ لَمْ يَتُبْ مِنْهَا حُرِمَهَا فِي الآخِرَة\n\n“যে ব্যক্তি পৃথিবীতে নেশাজাত দ্রব্য গ্রহণ করবে এবং তাওবা না করে মারা যাবে, আখিরাতে সে তা থেকে বঞ্চিত হবে।'[৮]\n\nসহীহ আল বুখারী ও সহীহ মুসলিমে আবু হুরাইরা (رضي الله عنه) থেকে বর্ণিত হয়েছে,\n\nأتى ليلة أسرى به بايلياء بقدحين من خمر ولبن فنظر اليهما فأخذ اللبن فقال له جبريل الحمد لله الذي هداك للفطرة لو أخذت الخمر غوت أمتك\n\n‘মিরাজের রাতে বাইতুল মুকাদ্দাসে রাসূলুল্লাহ (ﷺ)-এর কাছে মদ ও দুধের দুটো গ্লাস হাজির করা হলে তিনি দুটোর দিকেই তাকালেন, তারপর দুধের গ্লাস তুলে নিয়ে পান করলেন। জিবরীল (عليه السلام) বললেন- সমস্ত প্রশংসা আল্লাহ্ যিনি আপনাকে স্বভাবসুলভ পথ গ্রহণে অনুপ্রেরণা দিয়েছেন। যদি আপনি মদ গ্রহণ করতেন তাহলে আপনার উম্মাত বিভ্রান্ত হয়ে যেত।[৯]\n\nঅন্য হাদীসে বলা হয়েছে,\n\nولا يشرب الخمر الشارب حين يشربها وهو مؤمن\n\n‘কোনো মাদকদ্রব্য সেবনকারী যখন মাদকদ্রব্য সেবন করে তখন সে মুমিন থাকে না।[১০]\n\nসহীহ মুসলিম সহ আরও কিছু গ্রন্থে আবু হুরাইরা (رضي الله عنه) থেকে বর্ণিত এক হাদীসে বলা হয়েছে, রাসূলুল্লাহ (ﷺ) বলেছেন,\n\nيٰايُّها النَّاسُ إنَّ الله طَيِّبٌ لا يَقْبَلُ إلاَّ طيِّباً، وإنَّ الله تعالى أمرَ المُؤْمِنينَ بما أمرَ به المُرسَلين\n\n‘হে লোক সকল! নিঃসন্দেহে আল্লাহ্ পবিত্র এবং পবিত্র জিনিস ছাড়া তিনি গ্রহণ করেন না। মুমিনদেরকে তিনি সেই নির্দেশ দিয়েছেন, যে নির্দেশ নবী রাসূলদের দিয়েছিলেন। নির্দেশ ছিলো-\n\nيَا أَيُّهَا الرُّسُلُ كُلُوا مِنَ الطَّيِّبَاتِ وَاعْمَلُوا صَالِحًا ۖ إِنِّي بِمَا تَعْمَلُونَ عَلِيمٌ\n\n“হে নবী রাসূলগণ! পবিত্র জিনিসসমূহ খাও এবং সৎ কাজ কর, তোমরা যা কিছু কর তা আমি খুব ভালো করেই জানি।' (সূরা আল মুমিনূন : ৫১)।\n\nমানুষকে লক্ষ্য করে তিনি সরাসরি নির্দেশ দিয়েছেন,\n\nيَا أَيُّهَا النَّاسُ كُلُوا مِمَّا فِي الْأَرْضِ حَلَالًا طَيِّبًا وَلَا تَتَّبِعُوا خُطُوَاتِ الشَّيْطَانِ\n\n‘হে মানুষ! জমিনে যেসব হালাল ও পবিত্র জিনিস রয়েছে সেগুলো খাও, আর শয়তানের পদাংক অনুসরণ করো না।' (সূরা আল বাকারা : ১৬৮)\n\nতারপর বললেন- এক ব্যক্তি দীর্ঘ সফর করে এলো, চুলগুলো এলোমেলো, কাপড় ধুলোমলিন, এমতাবস্থায় সে উপরের দিকে হাত উঠিয়ে দুআ করতে লাগলো- হে আমার প্রতিপালক! হে আমার রব! এইভাবে, অথচ তার খাদ্য হারাম, পানীয় হারাম এমনকি তার পরনের পোশাকটিও হারামের টাকায় কেনা, এমতাবস্থায় কীভাবে তার দু'আ কবুল হতে পারে?\n\nসহীহ আল বুখারী ও সহীহ মুসলিমে নুমান ইবনু বশীর (رضي الله عنه) থেকে বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nإن الحلال بين والحرام بين وبين ذٰلك مشتبهات لا يعلمها كثير من الناس فمن اتقى الشبهات استبرأ لعرضه ودينه ومن وقع في الشبهات وقع في الحرام كالراعي يرعى حول الحمى يوشك أن يقع فيه ألا وإن لكل ملك حمى و حمى الله في الارض محارمه.\n\n‘হালালসমূহ সুস্পষ্ট, হারামসমূহও সুস্পষ্ট, আর কিছু আছে সংশয়যুক্ত, অধিকাংশ মানুষ তা জানে না। যে সংশয়যুক্ত বিষয় এড়িয়ে চলবে সে নিজের সম্মান ও দীনকে নিরাপদ রাখতে পারবে। আর যে সংশয়যুক্ত বিষয়ে জড়িয়ে পড়বে সে প্রকারান্তরে হারামে লিপ্ত হবে। যেমন কোনো রাখাল যদি সংরক্ষিত চারণভূমির প্রান্তসীমায় তার পশু চড়ায় তাহলে যে কোনো মুহূর্তে তা সীমালংঘন করে। সাবধান! প্রত্যেক বাদশাহর যেমন একটি সংরক্ষিত চারণভূমি রয়েছে, তেমনি পৃথিবীতে আল্লাহর সংরক্ষিত চারণভূমি হচ্ছে তার নিষিদ্ধ বিষয়সমূহ।[১১]\n\nসহীহ আল বুখারী ও সহীহ মুসলিমে আবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূল (ﷺ) বলেছেন,\n\nانى لانقلب إلى أهلي فأجد التمرة ساقطة على فراشي أو في بیتی فارفعها لأكلها أخشى أن تكون من الصدقة فألقيها\n\n‘আমি একবার বাইরে থেকে বাড়ি ফিরে আমার বিছানায় বা ঘরে একটি খেজুর পেয়ে খেয়ে ফেললাম। পরক্ষণেই মনে হলো সেটি তো সাদকার খেজুরও হতে পারে। তখন আমি তা বমি করে ফেলে দিলাম।[১২]\n\nসহীহ আল বুখারীতে আয়িশা (رضي الله عنه) থেকে বর্ণিত হয়েছে,\n\nگان لأبي بكر غلام يخرج له الخراج وكان أبو بكر يأكل من خراجه فجاء يوما بشیء فأكل منه أبو بكر فقال له الغلام - أتدرى ماهذا ؟ فقال أبو بكر رضي الله عنه وما هو ؟ قال تكهنت لانسان في الجاهلية وما أحسن الكهانة الأ أني خدعته فلقيني أعطاني بذلك فهذا الذي أكلت منه . قالت قال أبو بكر يده فقاء كل شيء في بطنه .\n\nআবু বকর (رضي الله عنه)-এর এক ক্রীতদাস খারাজ[১৩] কালেকশানে নিয়োজিত ছিলো। একদিন সে কিছু খাদ্য নিয়ে এলো। আবু বকর (رضي الله عنه) তা থেকে খেলেন। ক্রীতদাস বললো- আপনি কি জানেন এ খাদ্য আমি কোথেকে পেয়েছি। তিনি বললেন- কোত্থেকে? সে বললো- আমি জাহেলী যুগে লোকদের ভাগ্য গণনা করতাম, অথচ সেই বিদ্যা আমার জানা ছিল না। শুধু শুধু লোকদের ধোকা দিতাম। আজ তাদের একজনের সাথে সাক্ষাৎ হওয়ায় এগুলো আমাকে দিয়েছে, যা আপনি খেলেন। আয়িশা (رضي الله عنه) বলেন- তখন আবু বকর (رضي الله عنه) মুখের ভেতর আঙ্গুল ঢুকিয়ে দিয়ে পেটে যা কিছু ছিল বমি করে ফেলে দিলেন।[১৪]\n\nউমার ইবনুল খাত্তাব (رضي الله عنه) সম্পর্কে যায়িদ ইবনু আসলাম (رضي الله عنه) বর্ণনা করেছেন,\n\nشرب لبنا فأعجبه فقال للذي سقاه- من أين لك هذا اللبن؟ فأخبره أنه ورد على ماء قد سماه فاذا نعم من نعم الصدقة وهم يسقون فحلبوه من ألبانها فجعلته في سقائي وهو هذا- فادخل عمر يده فاستاءه\n\n‘একবার উমার (رضي الله عنه)-কে কিছু দুধ পান করানো হলো। যা তিনি পছন্দ করতেন। পরে যিনি দুধ পান করিয়েছেন তাকে জিজ্ঞেস করলেন- তুমি এ দুধ কিভাবে পেলে? তাকে বলা হলো তিনি পানি আনতে কূপের কাছে গিয়েছিলেন। দেখলেন বেশ কিছু সাদকার ছাগল সেখানে পানি পান করানোর জন্য আনা হয়েছে। অনেকে সেসব ছাগলের দুধ দোহন করে নিচ্ছে, তিনিও একটি ছাগলের দুধ দোহন করে এনেছেন। একথা শুনে উমার (رضي الله عنه) গলায় আঙ্গুল ঢুকিয়ে সবকিছু বমি করে ফেলে দিলেন।[১৫]\n\n[১]. সূরা আল মায়িদা, আয়াত : ৩।\n\n[২]. সূরা আনআম, আয়াত : ১৪৫।\n\n[৩]. সূরা আল মায়িদা, আয়াত : ৯০।\n\n[৪]. সূরা আল বাকারা, আয়াত : ২১৯।\n\n[৫]. সূরা আল আ'রাফ, আয়াত : ৩৩।\n\n[৬]. সহীহ আল বুখারী, পানীয় অধ্যায়; সহীহ মুসলিম, পানীয় অধ্যায় (হাদীস-৫০৪১)।\n\n[৭]. ১৫০. সহীহ মুসলিম, পানীয় অধ্যায় (হাদীস-৫০৫১)।\n\n[৮]. সহীহ আল বুখারী, পানীয় অধ্যায়; সহীহ মুসলিম, পানীয় অধ্যায়, (হাদীস-৫০৫৩)।\n\n[৯]. সহীহ্ আল বুখারী, পানীয় অধ্যায়; সহীহ্ মুসলিম পানীয় অধ্যায় (হাদীস-৫০৭০)।\n\n[১০]. সহীহ আল বুখারী, পানীয় অধ্যায়; সহীহ মুসলিম, ঈমান অধ্যায় (হাদীস-১০৮)।\n\n[১১]. সহীহ আল বুখারী, ঈমান অধ্যায়; সহীহ মুসলিম, মুসাকাত অধ্যায়।\n\n[১২]. সহীহ্ আল বুখারী, হারানো জিনিস প্রাপ্তি অধ্যায়; সহীহ মুসলিম, যাকাত অধ্যায়।\n\n[১৩]. ভূমিকর যা অমুসলিমদের কাছ থেকে আদায় করা হতো।\n\n[১৪]. সহীহ্ আল বুখারী।\n\n[১৫]. ইমাম বাইহাকী তার নিজস্ব সনদে এ হাদীসটি বর্ণনা করেছেন।"
    },
    {
        "1": "শাখা-৪০. পোশাক ও সাজসজ্জা বিষয়ে সতর্কতা",
        "2": "শেয়ার ও অন্যান্য\nসহীহ আল বুখারী ও সহীহ মুসলিমে আনাস (رضي الله عنه) থেকে বর্ণিত হয়েছে, নবী করীম (ﷺ) বলেছেন,\n\nمن لبس الحرير في الدنيا فلن يلبسه في الآخرة\n\n“যে ব্যক্তি দুনিয়ায় রেশমজাত কাপড় চোপড় পরবে সে আখিরাতে তা পরতে পারবে না।'[১]\n\nএকবার হুযাইফা (رضي الله عنه) পানি পান করতে চাইলে এক অগ্নি উপাসক তাঁকে রূপার গ্লাসে পানি এনে দেয় পান করার জন্য। তখন তিনি বললেন, আমি আল্লাহর রাসূল (ﷺ)-কে বলতে শুনেছি,\n\nلا تلبسوا الحرير ولا الديباج ولا تشربوا في آنية الذهب والفضة ولا تأكلوا في صحافها فإنها لهم في الدنيا وهي لكم في الآخرة\n\n‘তোমরা মিহি কিংবা মোটটা রেশমী কাপড় পরবে না, সোনা-রূপার পাত্রে পানাহার করবে না। কারণ এসব দুনিয়াতে তাদের (অর্থাৎ কাফিরদের) জন্য এবং আখিরাতে তোমাদের জন্য।[২]\n\nসহীহ মুসলিমে ইবনু মাসউদ (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nإن الله جميل. يحب الجمال الكبر بطر الحق وغمط الناس\n\n‘আল্লাহ্ সুন্দর, তিনি সুন্দরকে পছন্দ করেন, অহংকার মানুষকে সত্য-বিমুখ করে এবং লোকদের কাছে হেয় করে।[৩]\n\nআবু বুরদা (رضي الله عنه) থেকে বর্ণিত, একবার আয়িশা (رضي الله عنه) একটি পশমী চাদর ও একটি মোটটা কাপড়ের পাজামা দেখিয়ে বললেন, আল্লাহর রাসূল (ﷺ) এগুলো রেখে গেছেন।[৪]\n\nআবদুল্লাহ্ ইবনু উমার (رضي الله عنه) বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nلَا يَنْظُرُ اللَّهُ إِلَى مَنْ جَرَّ ثَوْبَهُ خُيَلَاءَ\n\n“যে ব্যক্তি অংহকার বশত পায়ের গোড়ালীর গিটের নিচে কাপড় ঝুলিয়ে পরবে আল্লাহ্ কিয়ামতের দিন তার দিকে তাকিয়েও দেখবেন না।[৫]\n\n[১]. সহীহ আল বুখারী, পোশাক পরিচ্ছদ অধ্যায়; সহীহ মুসলিম, পোশাক ও সাজসজ্জা অধ্যায় (হাদীস-৫২৫২)\n\n[২]. সহীহ আল বুখারী, পোশাক পরিচ্ছদ অধ্যায়; সহীহ মুসলিম, পোশাক ও সাজসজ্জা অধ্যায়, (হাদীস-৫২২৬)।\n\n[৩]. সহীহ মুসলিম।\n\n[৪]. সহীহ্ আল বুখারী; সহীহ মুসলিম।\n\n[৫]. সহীহ আল বুখারী; সহীহ মুসলিম; নাসাঈ।"
    },
    {
        "1": "শাখা-৪১. নিষিদ্ধ খেলাধুলা বর্জন করা",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন,\n\nقُلْ مَا عِندَ اللَّهِ خَيْرٌ مِّنَ اللَّهْوِ وَمِنَ التِّجَارَةِ\n\nহে নবী আপনি বলে দিন, আল্লাহর কাছে যা কিছু আছে তা খেলাধুলা ও ব্যবসা বাণিজ্যের চেয়ে অনেক ভালো।[১]\n\nবুরাইদা (رضي الله عنه) থেকে বর্ণিত। রাসূলুল্লাহ (ﷺ) বলেছেন,\n\nمن لعب بالنردشير فكأنما صبغ يده في لحم خنزير ودمه\n\nযে ব্যক্তি পাশা (বা জুয়া) খেললো সে যেন তার হাত শূকরের মাংস ও রক্তে রাঙিয়ে নিল।[২]\n\n[১]. সূরা আল জুমআ, আয়াত : ১১।\n\n[২]. সহীহ মুসলিম, কবিতা অধ্যায় (হাদীস-৫৬৯৯)।"
    },
    {
        "1": "শাখা-৪২. আয় ও ব্যয়ের মধ্যে সমন্বয় করা",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেছেন,\n\nوَلا تَجْعَلْ يَدَكَ مَغْلُولَةً إِلَى عُنُقِكَ وَلا تَبْسُطْهَا كُلَّ الْبَسْطِ فَتَقْعُدَ مَلُومًا مَحْسُورًا\n\nতোমরা (কৃপণতা করে) নিজেদের হাত গলার সাথে বেঁধে রেখো না আবার খোলামেলা ছেড়েও দিয়ো না। তাহলে তোমরা অক্ষম হয়ে যাবে, তিরস্কৃত হবে।[১]\n\nঅন্য জায়গায় বলা হয়েছে,\n\nوَالَّذِينَ إِذَا أَنفَقُوا لَمْ يُسْرِفُوا وَلَمْ يَقْتُرُوا وَكَانَ بَيْنَ ذَٰلِكَ قَوَامًا\n\nতারা খরচ করলে অপচয়ও করে না আবার কার্পণ্যও করে না বরং তারা এ দুটো অবস্থার মাঝামাঝি অবস্থান করে।[২]\n\nসহীহ মুসলিমে মুগীরা ইবনু শুবা (رضي الله عنه) থেকে বর্ণিত হয়েছে, রাসূল (ﷺ) বলেছেন- তিনটি বিষয় পরিহার করতে।\n\n১. অতিরিক্ত ঠাট্টা মশকরা, ২. সম্পদের অপচয় এবং ৩. ভিক্ষাবৃত্তি।[৩]\n\n[১]. সূরা বানী ইসরাঈল, আয়াত : ২৯।\n\n[২]. সূরা আল ফুরকান, আয়াত : ৬৭।\n\n[৩]. সহীহ মুসলিম।"
    },
    {
        "1": "শাখা-৪৩. হিংসা-বিদ্বেষ পরিহার",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nوَمِن شَرِّ حَاسِدٍ إِذَا حَسَدَ\n\n‘এবং হিংসুকের অনিষ্ট হতে যখন সে হিংসা করে।[১]\n\nঅন্যত্র বলা হয়েছে,\n\nأَمْ يَحْسُدُونَ النَّاسَ عَلَىٰ مَا آتَاهُمُ اللَّهُ مِن فَضْلِهِ\n\n‘এরা কি শুধু মানুষের প্রতি এজন্য হিংসা পোষণ করে যে, আল্লাহ তাদরেকে বিশেষ অনুগ্রহ দান করেছেন?[২]\n\nসহীহ মুসলিমে আনাস (رضي الله عنه) থেকে বর্ণিত হয়েছে, রাসূল (ﷺ) বলেছেন,\n\nلَا تَحَاسَدُوا، وَلَا تَبَاغَضُوا، وَلَا تَقَاطَعُوا، وَكُونُوا عِبَادَ اللَّهِ إِخْوَانًا\n\nতোমরা পরস্পর হিংসা করো না, বিদ্বেষ পোষণ করো না, সম্পর্ক ছিন্ন করো না, তোমরা আল্লাহর বান্দা ও পরস্পর ভাই ভাই হয়ে থাক।'[৩]\n\nআনাস ইবনু মালিক (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nلاتباغضوا وتحاسدوا ولاتدابروا وكونوا عباد الله اخوانا ولايحل لمسلم أن يهجر أخاه فوق ثلاث ليال يلتقيان يصد هذا ويصد هذا وخيرهما الذي يبدأ بالسلام\n\n‘তোমরা পরস্পর ঘৃণা করো না, হিংসা করো না, একজন আরেকজনের পেছনে লেগে যেও না, আল্লাহর বান্দা ও ভাই হয়ে থাক। একজন মুসলমান আরেকজন মুসলমানের সাথে তিন দিনের বেশী কথা না বলা ঠিক নয়, পরস্পর দেখা হলে একজন এদিক আরেকজন ওদিক মুখ ফিরিয়ে নেবে এটি ভালো কথা নয়। দু'জনের মধ্যে উত্তম সেই, যে আগে সালাম দিয়ে কথা বলবে।[৪]\n\n‘এবং হিংসুটের অনিষ্ট থেকে যখন সে হিংসা করে।' (সূরা আল ফালাক : ৫)\n\nএই আয়াতের ব্যাখ্যায় হাসান বসরী (র) বলেছেন- এটিই প্রথম অপরাধ যা জান্নাতে সংঘটিত হয়েছিল।[৫]\n\nআহনাফ ইবনু কাইস (র) বলেছে- পাঁচটি কথা আমাদের মধ্যে বহুল প্রচলিত ছিল, কথাগুলো হচ্ছে- হিংসুটের শান্তি নেই, মিথ্যেবাদীর কোনো ভাবমূর্তি নেই, লোভীকে দিয়ে কোনো বিশ্বাস নেই, কৃপণের কোনো মনোবল নেই এবং অসৎ লোকের কোনো চরিত্র নেই।[৬]\n\n[১]. সূরা আল ফালাক, আয়াত : ৫।\n\n[২]. সূরা আন নিসা, আয়াত : ৫৪।\n\n[৩]. সহীহ মুসলিম।\n\n[৪]. ১৭২. সহীহ্ আল বুখারী।\n\n[৫]. ইমাম বাইহাকী নিজস্ব সনদে বর্ণনা করেছেন।\n\n[৬]. ইমাম বাইহাকী নিজস্ব সনদে বর্ণনা করেছেন।"
    },
    {
        "1": "শাখা-৪৪. কাউকে অপবাদ না দেয়া বা হেয় না করা",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন\n\nإِنَّ الَّذِينَ يُحِبُّونَ أَن تَشِيعَ الْفَاحِشَةُ فِي الَّذِينَ آمَنُوا لَهُمْ عَذَابٌ أَلِيمٌ فِي الدُّنْيَا وَالْآخِرَةِ\n\nযারা চায় ঈমানদার লোকদের মধ্যে বেহায়াপনা-অশ্লীলতা বিস্তার লাভ করুক, তারা দুনিয়া ও আখিরাতে কঠিন শাস্তি পাওয়ার যোগ্য।[১]\n\nসূরা আন নূরেরই অন্য আয়াতে বলা হয়েছে,\n\nإِنَّ الَّذِينَ يَرْمُونَ الْمُحْصَنَاتِ الْغَافِلَاتِ الْمُؤْمِنَاتِ لُعِنُوا فِي الدُّنْيَا وَالْآخِرَةِ وَلَهُمْ عَذَابٌ عَظِيمٌ\n\nযারা পবিত্র চরিত্রের সাদাসিদা মুসলিম মহিলাদের অপবাদ দেয়, দুনিয়া ও আখিরাতে তারা অভিশপ্ত, তাদের জন্য রয়েছে কঠিন শাস্তি।[২]\n\nসহীহ মুসলিমে আবু হুরাইরা (رضي الله عنه) থেকে বর্ণিত হাদীসে বলা হয়েছে, নবী করীম (ﷺ) বলেছেন,\n\nالمُسْلِمُ أخُو المُسْلِمِ، لا يَظْلِمُهُ ولا يَخْذُلُهُ، ولا يَحْقِرُهُ التَّقْوَى هاهُنا ويُشِيرُ إلى صَدْرِهِ ثَلاثَ مَرَّاتٍ بحَسْبِ امْرِئٍ مِنَ الشَّرِّ أنْ يَحْقِرَ أخاهُ المُسْلِمَ، كُلُّ المُسْلِمِ علَى المُسْلِمِ حَرامٌ، دَمُهُ، ومالُهُ، وعِرْضُهُ\n\n‘এক মুসলমান আরেক মুসলমানের ভাই। সে তার উপর যুলম করবে না, তাকে লাঞ্ছিত করবে না এবং হেয় করবে না। তাকওয়া এখানে’- একথা বলে তিনি তিনবার বুকের দিকে ইঙ্গিত করলেন। একজন মানুষের মন্দ হওয়ার জন্য এটিই যথেষ্ট যে, সে তার ভাইকে হেয় করে। প্রতিটি মুসলমানের উপর আরেক মুসলমানের জান, মাল ও সম্মান (ক্ষতি করা) হারাম।[৩]\n\nসহীহ আল বুখারীতে আবু যার (رضي الله عنه) বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nلا يرمي رجل رجلاً بالفسوق ولا يرميه بالكفر إلا ارتدَّت عليه إن لم يكن صاحبه كذلك\n\n‘কেউ যেন কাউকে ফাসিক বা কাফির না বলে। যাকে ফাসিক বা কাফির বলা হলো সে যদি সেরূপ না হয় তাহলে সেই কথা বক্তার উপরই পতিত হয়।[৪]\n\n[১]. সূরা আন নূর, আয়াত : ১৯।\n\n[২]. সূরা আন নূর, আয়াত : ২৩।\n\nইমাম বাইহাকী বলেন- পবিত্র চরিত্রের মহিলাদের অপবাদ দেয়া বলতে ব্যভিচারের অপবাদের কথা বুঝানো হয়েছে। এটি বড়ো মারাত্মক অপরাধ। রাসূলুল্লাহ (ﷺ) কবীরা গুনাহ্ হিসেবে যেসব অপরাধকে চিহ্নিত করেছেন। সেগুলোর মধ্যে পবিত্র চরিত্রের মহিলাদের বিরুদ্ধে অপবাদ দেয়াও একটি। যারা এরূপ অপরাধে লিপ্ত হবে তারা ফাসিক, তাদের সাক্ষ্য কখনও গ্রহণযোগ্য নয়। সেই সাথে তাদের উপর হাদ (শরীআহ্ নির্দিষ্ট শাস্তি)ও কার্যকর করা হবে।\n\n[৩]. সহীহ মুসলিম (হাদীস-৬৩০৯)।\n\n[৪]. সহীহ্ আল বুখারী।"
    },
    {
        "1": "শাখা-৪৫. ইখলাস (একনিষ্ঠতা বা আন্তরিকতা)",
        "2": "শেয়ার ও অন্যান্য\nলোক দেখানো কাজ পরিহার করে আল্লাহর সন্তুষ্টির উদ্দেশ্যে কাজ করাও ঈমানের অন্যতম গুরুত্বপূর্ণ শাখা। আল্লাহ সুবহানাহু তা'আলা বলেন,\n\nوَمَا أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفَاءَ\n\nতাদেরকে এ নির্দেশ ছাড়া আর কোন নির্দেশই দেয়া হয়নি যে, নিঃস্বার্থভাবে আল্লাহর ইবাদাত করবে এবং দীনকে কেবল তারই জন্য নির্দিষ্ট করে নেবে।[১]\n\nসূরা আশ শূরায় বলা হয়েছে,\n\nمَن كَانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ ۖ وَمَن كَانَ يُرِيدُ حَرْثَ الدُّنْيَا نُؤْتِهِ مِنْهَا وَمَا لَهُ فِي الْآخِرَةِ مِن نَّصِيبٍ\n\n“যে ব্যক্তি পরকালিন ফসল চায়- তার ফসল আমরা বাড়িয়ে দেই আর যে দুনিয়ার ফসল পেতে চায়। তাকে দুনিয়াতেই দান করি। পরকালে সে কিছুই পাবে না।[২]\n\nআরও বলা হয়েছে,\n\nمَن كَانَ يُرِيدُ الْحَيَاةَ الدُّنْيَا وَزِينَتَهَا نُوَفِّ إِلَيْهِمْ أَعْمَالَهُمْ فِيهَا وَهُمْ فِيهَا لَا يُبْخَسُونَ (15) أُولَٰئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ ۖ وَحَبِطَ مَا صَنَعُوا فِيهَا وَبَاطِلٌ مَّا كَانُوا يَعْمَلُونَ\n\nযারা কেবল পার্থিব জীবন এবং তার চাকচিক্যই প্রতাশা করে তাদের কাজকর্মের যাবতীয় ফল আমরা এখানেই তাদেরকে দান করি। এ ব্যাপারে কোনো কম করা হয় না। কিন্তু পরকালে আগুন ছাড়া তাদের জন্য আর কিছুই নেই। (তখন তারা বুঝতে পারবে) পৃথিবীতে যা কিছু বানিয়েছে এবং যা কিছু করেছে, তা সবই বিফল হয়ে গেছে।[৩]\n\nসূরা আল কাহফে আরও সুস্পষ্ট বলে দেয়া হয়েছে, যারা আল্লাহ্ ও পরকালে বিশ্বাসী তাদের কী করা উচিত। বলা হয়েছে,\n\nفَمَن كَانَ يَرْجُو لِقَاءَ رَبِّهِ فَلْيَعْمَلْ عَمَلًا صَالِحًا وَلَا يُشْرِكْ بِعِبَادَةِ رَبِّهِ أَحَدًا\n\nকাজেই যে ব্যক্তি আল্লাহর সাথে সাক্ষাতের আশা রাখে, সে যেন আমলে সালেহ (সৎ কাজ) করে এবং প্রতিপালকের ইবাদাতের সাথে আর কাউকে শরীক না করে।[৪]\n\nসহীহ মুসলিমে আবু হুরাইরা (رضي الله عنه) থেকে বর্ণিত হয়েছে, রাসূল (ﷺ) বলেছেনমহান আল্লাহ আযযা ওয়া জাল্লা বলেন, আমি অংশীদারমুক্ত। কাজেই কেউ যদি আমার জন্য আমল করে এবং তার সাথে অন্য কাউকে অংশীদার করে, শির্কযুক্ত সেই আমলের আমার কোনো প্রয়োজন নেই।\n\nআবু উমারকে জিজ্ঞেস করা হয়েছিল- ইখলাস (আন্তরিকতা) কী? তিনি বললেন- আল্লাহ্ ছাড়া আর কারও প্রশংসা না করা।\n\nসাহল ইবনু সাদ (رضي الله عنه) বলেছেন- মুখলেস ব্যক্তি ছাড়া রিয়া (লোক দেখানো ইবাদাত)-এর মর্ম আর কেউ বুঝে না, তেমনিভাবে নিফাকের (কপটতা) মর্ম কেবল একজন ঈমানদারই বুঝে। আর আলিম (জ্ঞানী) ছাড়া মূর্খতার মর্ম কে আর বুঝবে, যেমন গুনাহর মর্ম আল্লাহর একান্ত বাধ্যগত ব্যক্তি ছাড়া আর কেউই বুঝে না।[৫]\n\nরবী ইবনু খুশাইম (رضي الله عنه) বলেছেন- ‘কোনো কাজের পেছনে যদি আল্লাহর সন্তুষ্টি অর্জনের লক্ষ্যই না থাকে তবে সেই কাজ অনর্থক।\n\nজুনাইদ (র) বলেন- কোনো বান্দার ভেতর যদি আদম (عليه السلام)-এর মত মুখাপেক্ষিতা, ঈসা (عليه السلام)-এর মত সংসার বিমুখতা, আইউব (عليه السلام)-এর মত কষ্টক্লেশ ভোগ, ইয়াহইয়া (عليه السلام)-এর মত আনুগত্য, ইদরীস (عليه السلام)-এর মত দৃঢ়তা, ইবরাহীম (عليه السلام)-এর মত আন্তরিকতা এবং মুহাম্মদ (ﷺ)-এর মত চরিত্র থাকে। তারপরও যদি তার অন্তরে গাইরুল্লাহর প্রতি বিন্দু পরিমাণ আস্থা থাকে, তাহলে এসব গুণ আল্লাহ্র কোনো প্রয়োজন নেই।\n\nসুফিয়ান সাওরী (র) বলেছেন- আল্লাহ ছাড়া যেহেতু সবকিছুই ধ্বংস হয়ে যাবে তাই আমি তাকে ছাড়া আর কিছুই চাই না। তিনি আরও বলেছেন, আল্লাহর নবী ঈসা (عليه السلام) বলতেনঃ ‘কেউ যদি রোযা রাখে সে যেন তার দাড়ি এবং ঠোটে কিছু তেল মাখিয়ে নেয়, যেন অন্যেরা বুঝতে না পারে যে, সে রোযা রেখেছে। কেউ কিছু দান করতে চাইলে সে যেন এমনভাবে দান করে যাতে তার বাম হাতও টের না পায়। আর যদি কেউ (নফল) নামায পড়তে চায় সে যেন তার ঘরের দরজা বন্ধ করে দেয়। আল্লাহ্ যেভাবে রিযিক বণ্টন করে থাকেন তেমনিভাবে প্রশংসা এবং মর্যাদাও বণ্টন করেন।\n\nযিনুন মিসরী বলেছেন- ‘অনেক উলামা বলেন, ইখলাস (আন্তরিকতা) বান্দাকে আল্লাহর ভালবাসার গভীরতম স্থানে পৌছে দেয় যা সে নিজেও বুঝে না।\n\nইমাম মালিক ইবনু আনাস (র) বলেছেন, একবার আমার শিক্ষক রবী'আ আর-রাঈ আমাকে জিজ্ঞেস করলেন, হে মালিক! বলতো সবচেয়ে নিকষ্ট ব্যক্তি কে? বললাম- যে ব্যক্তি তার দীনকে (বিক্রি করে) খায়। তখন আবার জিজ্ঞেস করলেন- এবার বলতো নিকৃষ্টদের মধ্যে নিকৃষ্ট কে? আমি বললাম- যে পার্থিব সুখ স্বাচ্ছন্দের জন্য তার দীনকে বিপর্যস্ত করে দেয়। তিনি বললেন- তুমি ঠিকই বলেছে।'\n\nইবনুল আরাবী (র) বলেছেন- সবচেয়ে ক্ষতিগ্রস্ত সেই ব্যক্তি, যে লোক দেখানো সৎ সাজে এবং মানুষকে দেখাবার জন্য কাজ করে। অথচ সে বুঝে না আল্লাহ্ ছাড়া আর কেউই তার অত্যন্ত কাছে থাকে না। আলিমগণ বলেছেন- মুমিনরা আল্লাহকে ভয় করে আর মুনাফিকরা ভয় করে শাসককে এবং লোক দেখানোর জন্য কাজ করে।\n\n[১]. সূরা আল বাইয়্যিনাহ, আয়াত : ৫।\n\n[২]. সূরা আশ শূরা, আয়াত : ২০।\n\n[৩]. সূরা হূদ, আয়াত : ১৫, ১৬।\n\n[৪]. সূরা আল কাহফ, আয়াত : ১১০।\n\n[৫]. ইমাম বাইহাকী।"
    },
    {
        "1": "শাখা-৪৬. সৎ কাজে আনন্দ ও অসৎ কাজে মর্মপীড়া অনুভব করা",
        "2": "শেয়ার ও অন্যান্য\nউমার ইবনুল খাত্তাব (رضي الله عنه) থেকে বর্ণিত একটি হাদীস ইমাম আবু দাউদ তাঁর সুনানে সংকলন করেছেন। সেখানে বলা হয়েছে, নবী করীম (ﷺ) বলেছেন,\n\nومن سرته حسنه وساءته سينته فهو مؤمن\n\nযে ব্যক্তি সৎ কাজে আনন্দ পায় এবং মন্দ কাজে মর্মপীড়া অনুভব করে সে মুমিন।"
    },
    {
        "1": "শাখা-৪৭. গুনাহ্‌র চিকিৎসা : তাওবা।",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nوَتُوبُوا إِلَى اللَّهِ جَمِيعًا أَيُّهَ الْمُؤْمِنُونَ لَعَلَّكُمْ تُفْلِحُونَ\n\n“হে মুমিনগণ! তোমরা সকলে মিলে আল্লাহর কাছে তাওবা কর। আশা করা যায় তোমরা কল্যাণ লাভ করবে।[১]\n\nঅন্য জায়গায় বলা হয়েছে,\n\nيَا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَّصُوحًا\n\n“হে ঈমানদারগণ! আল্লাহর কাছে তাওবা কর, খাঁটি ও সত্যিকার তাওবা।[২]\n\nসূরা আয যুমারে বলা হয়েছে,\n\nوَأَنِيبُوا إِلَىٰ رَبِّكُمْ وَأَسْلِمُوا لَهُ مِن قَبْلِ أَن يَأْتِيَكُمُ الْعَذَابُ\n\n‘ফিরে এসো তোমার প্রতিপালকের দিকে এবং তাঁর অনুগত হও, তোমাদের উপর আযাব আসার আগে।[৩]\n\nরাসূলুল্লাহ্ (ﷺ) বলেছেন,\n\nإِنَّهُ لَيُغَانُ عَلَى قَلْبِي وَإِنِّي لَأَسْتَغْفِرُ اللَّهَ فِي الْيَوْمِ مِائَةَ مَرَّةٍ\n\n‘আমার অন্তরও মাঝে মাঝে ভারাক্রান্ত হয়ে যায়। আমি আল্লাহর কাছে প্রতিদিন একশ’বার তাওবা করে থাকি।[৪]\n\n[১]. সূরা আন নূর, আয়াত : ৩১।\n\n[২]. সূরা আত তাহরীম, আয়াত : ৮।\nকাতাদা (র) বলেছেন- নাসূহা অর্থ খাটি ও আন্তরিক\nতাওবা। নুমান ইবনু বশীর আমীরুল মুমিনীন উমার ইবনুল খাত্তাব (رضي الله عنه)-কে জিজ্ঞেস করেছিলেন- তাওবাতান নাসূহা কী? জবাবে তিনি বলেছিলেন- মানুষ কোনো অন্যায় করার পর এমনভাবে তাওবা করবে যাতে সেই অন্যায়ের আর পুনরাবৃত্তি না ঘটে। রাসূলুল্লাহ (ﷺ) বলেছেন- ‘কোনো অপরাধী যদি (উপরিউক্তভাবে) তাওবা করে তাহলে তাকে এমনভাবে মাফ করে দেয়া হয় তার আর কোনো গুনাহ্ অবশিষ্ট থাকে না।\n\n[৩]. সূরা আয যুমার, আয়াত : ৫৪।\n\n[৪]. সহীহ মুসলিম; সুনানু আবী দাউদ।"
    },
    {
        "1": "শাখা-৪৮. আল্লাহর নৈকট্য লাভের জন্য কুরবানী ও আত্মত্যাগ",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন\n\nفَصَلِّ لِرَبِّكَ وَانْحَرْ\n\n‘আপনার প্রতিপালকের জন্য নামায পড়ুন এবং কুরবানী করুন।[১]\n\nসূরা আল হাজ্জে বলা হয়েছে,\n\nوَالْبُدْنَ جَعَلْنَاهَا لَكُم مِّن شَعَائِرِ اللَّهِ لَكُمْ فِيهَا خَيْرٌ\n\nআর কুরবানীর জন্য নির্দিষ্ট উটগুলোতে আমরা তোমাদের জন্য আল্লাহর নিদর্শনসমূহের মধ্যে গণ্য করেছি। এতে বিপুল কল্যাণ নিহিত রয়েছে।[২]\n\nএই সূরার অন্য আয়াতে বলা হয়েছে,\n\nوَمَن يُعَظِّمْ شَعَائِرَ اللَّهِ فَإِنَّهَا مِن تَقْوَى الْقُلُوبِ\n\n“যে ব্যক্তি আল্লাহর নিদর্শনসমূহের সম্মান করে, তা মূলত অন্তরের তাকওয়া হতেই হয়ে থাকে।[৩]\n\nসহীহ আল বুখারী ও সহীহ মুসলিমে আনাস ইবনু মালিক (رضي الله عنه) থেকে বর্ণিত হয়েছে, তিনি বলেছেন, রাসূলুল্লাহ্ (ﷺ)-কে শিংওয়ালা সাদা দুটো মেষ কুরবানী করতে দেখেছি। তিনি মেষের পাঁজরে হাঁটু রেখে ‘বিসমিল্লাহি আল্লাহু আকবার বলে নিজ হাতে কুরবানী করেছেন।[৪]\n\n[১]. সূরা আল কাউছার, আয়াত : ২।\n\n[২]. সূরা আল হাজ্জ, আয়াত : ৩৬।\n\n[৩]. সূরা আল হাজ্জ, আয়াত : ৩২।\n\n[৪]. সহীহ আল বুখারী; সহীহ মুসলিম।"
    },
    {
        "1": "শাখা-৪৯. নেতার আনুগত্য করা",
        "2": "শেয়ার ও অন্যান্য\nনেতার আনুগত্য করাও ঈমানের অন্যতম দাবী। আল্লাহ সুবহানাহু তা'আলা বলেন,\n\nأَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنكُمْ\n\nতোমরা আল্লাহর আনুগত্য কর, রাসূলের আনুগত্য কর এবং তোমাদের মধ্যে যারা নির্দেশ দেবার অধিকারী তাদের আনুগত্য কর।[১]\n\nআবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nمن أطاعني فقد أطاع الله. ومن يعصني فقد عصى الله. ومن يطع الأمير فقد أطاعني. ومن يعص الأمير فقد عصاني\n\nযে ব্যক্তি আমার আনুগত্য করলো সে প্রকারান্তরে আল্লাহর আনুগত্য করলো, তেমনিভাবে যে আমার অবাধ্য হলো সে যেন আল্লাহর অবাধ্য হলো। আর যে আমীরের আনুগত্য করলো সে যেন আমারই আনুগত্য করলো, যে ব্যক্তি আমীরের অবাধ্য হলো সে প্রকারান্তরে আমারই অবাধ্য হলো।[২]\n\nআবু যার (رضي الله عنه) থেকে বর্ণিত। রাসূলুল্লাহ্ (ﷺ) তাকে লক্ষ্য করে বলেছেন,\n\nيا أبا ذر اسمع وأطع ولو عبداً حبشيا مجدع الأطراف\n\nহে আবু যার! শুনবে এবং মানবে। যদি কালো কুৎসিত এবং এবড়ো থেবড়ো মাথাবিশিষ্ট হাবশী (তোমাদের নেতা) হয় তবু।[৩]\n\n[১]. সূরা আন নিসা, আয়াত : ৫৯।\n\n[২]. সহীহ আল বুখারী; সহীহ মুসলিম।\n\n[৩]. ইমাম বাইহাকী নিজস্ব সনদে।"
    },
    {
        "1": "শাখা-৫০. জামাআতবদ্ধ জীবন যাপন",
        "2": "শেয়ার ও অন্যান্য\nআল্লাহ্ সুবহানাহু তা'আলা ইরশাদ করেন\n\nوَاعْتَصِمُوا بِحَبْلِ اللَّهِ جَمِيعًا وَلَا تَفَرَّقُوا\n\n‘তোমরা দৃঢ়ভাবে আল্লাহ্র রশিকে আঁকড়ে ধর, পরস্পর বিচ্ছিন্ন হয়ো না।[১]\n\nআবু হুরাইরা (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nمَنْ خَرَجَ مِنَ الطَّاعَةِ وَفَارَقَ الْجَمَاعَةَ ثُمَّ مَاتَ مَاتَ مِيتَةً جَاهِلِيَّةً\n\n“যে ব্যক্তি জামা'আত থেকে বিচ্ছিন্ন হলো এবং আনুগত্য পরিহার করলো অতপর মারা গেল, তার মৃত্যু হলো জাহেলিয়াতের মৃত্যু।[২]\n\nআরফাজা ইবনু শুরাইহ্ আল জুহানী (رضي الله عنه) থেকে বর্ণিত, রাসূলুল্লাহ (ﷺ) বলেছেন,\n\nستكون بعدي هناة وهناة فمن رأيتموه يفرق أمر أمة محمد وهي جميع فاقتلوه كائنا من كان من الناس\n\n‘আমার পরে যে ব্যক্তি উম্মতে মুহাম্মাদীর ঐক্য-সংহতি বিনষ্ট করতে চাবে এবং জামা'আতকে ছিন্নভিন্ন করতে চাবে তাকে তোমরা হত্যা করবে।[৩]\n\n[১]. সূরা আলে ইমরান, আয়াত : ১০৩।\n\n[২]. সহীহ মুসলিম।\n\n[৩]. সহীহ মুসলিম, ইমারাহ্ (নেতৃত্ব) অধ্যায়।"
    },
    {
        "1": "শাখা-৫১. আদল-ইনসাফের সাথে বিচার-ফায়সালা করা",
        "2": "শেয়ার ও অন্যান্য\nআদল-ইনসাফের সাথে বিচার-ফায়সালা করাও ঈমানের অন্যতম শাখা। আল্লাহ্ সুবহানাহু তা'আলা বলেন,\n\nوَإِذَا حَكَمْتُم بَيْنَ النَّاسِ أَن تَحْكُمُوا بِالْعَدْلِ\n\n‘তোমরা যখন লোকদের মধ্যে বিচার-ফায়সালা করবে তখন আদল-ইনসাফের সাথে করবে।[১]\n\nআরেক জায়গায় বলা হয়েছে,\n\nوَلَا تَكُن لِّلْخَائِنِينَ خَصِيمًا\n\n(হে নবী!) আপনি খিয়ানতকারী ও দুর্নীতিপরায়ণ লোকদের সমর্থনে বিতর্ককারী হবেন না।[২]\n\nসূরা আল হুজুরাতে বলা হয়েছে,\n\nوَأَقْسِطُوا ۖ إِنَّ اللَّهَ يُحِبُّ الْمُقْسِطِينَ\n\n‘তোমরা ইনসাফ কর। আল্লাহ ইনসাফকারী লোকদেরকেই পছন্দ করেন।[৩]\n\nআবদুল্লাহ ইবন মাসউদ (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nلَا حَسَدَ إِلَّا فِي اثْنَتَيْنِ، رَجُلٌ آتَاهُ اللَّهُ مَالًا فَسُلِّطَ عَلَى هَلَكَتِهِ فِي الْحَقِّ، وَرَجُلٌ آتَاهُ اللَّهُ الْحِكْمَةَ فَهُوَ يَقْضِي بِهَا وَيُعَلِّمُهَا\n\n‘দুই ব্যক্তি ছাড়া আর কারও ব্যাপারে ঈর্ষা করা যায় না। এক. যাকে আল্লাহ্ ধন-সম্পদ দান করেছেন এবং তা যথার্থ ক্ষেত্রে ব্যয় করার তাওফিক দিয়েছেন। দুই, যাকে আল্লাহ্ হিকমাত দান করেছেন, সেই ব্যক্তি তদানুযায়ী কাজ করে এবং অন্যকে তা শিক্ষা দেয়।[৪]\n\n[১]. সূরা আন নিসা, আয়াত : ৫৮।\n\n[২]. সূরা আন নিসা, আয়াত : ১০৫।\n\n[৩]. সূরা আল হুজুরাত, আয়াত : ৯।\n\n[৪]. সহীহ আল বুখারী; সহীহ মুসলিম।"
    },
    {
        "1": "শাখা-৫২. সৎ কাজের আদেশ এবং অন্যায়ের নিষেধ",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেছেন,\n\nوَلْتَكُن مِّنكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنكَرِ ۚ وَأُولَٰئِكَ هُمُ الْمُفْلِحُونَ\n\nতোমাদের মধ্যে এমন একদল লোক থাকতেই হবে যারা সৎ কাজের আদেশ দেবে এবং অন্যায় কাজে নিষেধ করবে। তারাই সত্যিকারের সফল।[১]\n\nআরও বলা হয়েছে,\n\nكُنتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنكَرِ وَتُؤْمِنُونَ بِاللَّهِ\n\n‘তোমরাই উত্তম উম্মাত, মানুষের মধ্য থেকে বের করা হয়েছে, তোমাদের কাজ হচ্ছে) তোমরা সৎ কাজের আদেশ দিবে এবং অন্যায় কাজের নিষেধ করবে এবং সেই সাথে আল্লাহর উপর বিশ্বাস রাখবে।[২]\n\nসূরা আত তাওবায় বলা হয়েছে,\n\nإِنَّ اللَّهَ اشْتَرَىٰ مِنَ الْمُؤْمِنِينَ أَنفُسَهُمْ وَأَمْوَالَهُم بِأَنَّ لَهُمُ الْجَنَّةَ\n\n‘অবশ্যই আল্লাহ মুমিনদের জান মাল জান্নাতের বিনিময়ে কিনে নিয়েছেন।”[৩]\n\nসমাজ ও রাষ্ট্রকে পরিচ্ছন্ন ও পঙ্কিলতামুক্ত রাখতে এ কাজ অপরিহার্য। বানী ইসরাঈল সম্প্রদায় এ দায়িত্ব সঠিকভাবে পালন না করার কারণে আল্লাহ্ তাদের নিন্দা করেছেন। বলা হয়েছে,\n\nلُعِنَ الَّذِينَ كَفَرُوا مِن بَنِي إِسْرَائِيلَ عَلَىٰ لِسَانِ دَاوُودَ وَعِيسَى ابْنِ مَرْيَمَ ۚ ذَٰلِكَ بِمَا عَصَوا وَّكَانُوا يَعْتَدُونَ * كَانُوا لَا يَتَنَاهَوْنَ عَن مُّنكَرٍ فَعَلُوهُ ۚ لَبِئْسَ مَا كَانُوا يَفْعَلُونَ\n\nবানী ইসরাঈলের মধ্যে যারা কুফরী করেছে তাদের প্রতি দাউদ ও মারইয়াম পুত্র ঈসার মুখ দিয়ে অভিশাপ করা হয়েছে। কারণ তারা বিদ্রোহী হয়ে গিয়েছিল এবং খুব বাড়াবাড়ি শুরু করে দিয়েছিল। তারা একে অপরকে অন্যায় কাজ থেকে বিরত রাখার দায়িত্ব পালন করছিল না। যা তারা অবলম্বন করেছিল তা ছিলো অত্যন্ত খারাপ কর্মনীতি।[৪]\n\nআবু সাঈদ খুদরী (رضي الله عنه) থেকে বর্ণিত হয়েছে, রাসূলুল্লাহ্ (ﷺ) বলেছেন,\n\nمَنْ رَأَى مِنْكُمْ مُنْكَرًا فَلْيُغَيِّرْهُ بِيَدِهِ ، فَإِنْ لَمْ يَسْتَطِعْ فَبِلِسَانِهِ ، فَإِنْ لَمْ يَسْتَطِعْ فَبِقَلْبِهِ ، وَذَلِكَ أَضْعَفُ الْإِيمَانِ\n\n‘তোমাদের কেউ যখন কোনো অন্যায় কাজ দেখে সে যেন হাত দিয়ে (শক্তি প্রয়োগ করে) বন্ধ করে দেয়। যদি না পারে তাহলে যেন মুখ (এর কথা দিয়ে জনমত গঠন করে) বন্ধ করে দেয়। যদি তাও না পারে তবে মনে মনে ঘৃণা করবে। এটি হচ্ছে ঈমানের সবচেয়ে নিচের স্তর।[৫]\n\nঅন্য হাদীসে বলা হয়েছে, আল্লাহর রাসূল (ﷺ) বলেছেন,\n\nمَا مِنْ نَبِيٍّ بَعَثَهُ اللَّهُ فِي أُمَّةٍ قَبْلِي إِلَّا كَانَ لَهُ مِنْ أُمَّتِهِ حَوَارِيُّونَ وَأَصْحَابٌ يَأْخُذُونَ بِسُنَّتِهِ وَيَقْتَدُونَ بِأَمْرِهِ ثُمَّ إِنَّهَا تَخْلُفُ مِنْ بَعْدِهِمْ خُلُوفٌ يَقُولُونَ مَا لَا يَفْعَلُونَ وَيَفْعَلُونَ مَا لَا يُؤْمَرُونَ فَمَنْ جَاهَدَهُمْ بِيَدِهِ فَهُوَ مُؤْمِنٌ وَمَنْ جَاهَدَهُمْ بِلِسَانِهِ فَهُوَ مُؤْمِنٌ وَمَنْ جَاهَدَهُمْ بِقَلْبِهِ فَهُوَ مُؤْمِنٌ وَلَيْسَ وَرَاءَ ذَلِكَ مِنْ الْإِيمَانِ حَبَّةُ خَرْدَلٍ\n\n‘আমার আগে কোনো জাতির কাছে যে নবীকেই পাঠানো হয়েছে, তার সহযোগিতার জন্য তাঁর উম্মাতের মধ্য থেকে একদল সাহায্যকারী সাথী থাকতো। তারা তার সুন্নাত (নিয়মনীতি)-কে আঁকড়ে ধরতো এবং তাঁর নির্দেশ মেনে চলতো। এদের পর এমন কিছু লোকের আবির্ভাব ঘটলো, যারা বলতো ঠিকই কিন্তু তারা তা করতো না। এমন কাজ করতে যার নির্দেশ তাদেরকে দেয়া হয়নি। তাই এ ধরনের লোকদের বিরুদ্ধে যে হাত দিয়ে (অর্থাৎ শক্তি প্রয়োগ করে) জিহাদ (সংগ্রাম) করবে সে মুমিন। যে মুখ দিয়ে এদের বিরুদ্ধে সংগ্রাম করবে সে মুমিন। যে অন্তর দিয়ে এদের বিরুদ্ধে সংগ্রাম করবে সেও মুমিন। এরপর একটি সরিষা দানা পরিমাণ ঈমানের স্তরও আর নেই।[৬]\n\nনবী করীম (ﷺ)-এর স্ত্রী যয়নাব (رضي الله عنه) বলেছেন, একদিন রাসূল (ﷺ) ঘুম থেকে হঠাৎ জেগে উঠলেন। মলিন মুখ। তিনবার বললেন, লা ইলাহা ইল্লাল্লাহু’ তারপর বললেন- আরবদের জন্য ধ্বংস, দ্রুত মন্দ তাদের গ্রাস করতে আসছে। ইয়াজুজ মাজুজের দেয়াল আজ এতটুকু ছিদ্র করে ফেলেছে। একথা বলে তিনি বৃদ্ধাঙ্গুলী ও মধ্যমা গোল করে ধরে দেখালেন। একথা শুনে যয়নাব (رضي الله عنه) বললেন, হে আল্লাহর রাসূল! আমাদের মধ্যে এত সৎ লোক থাকার পরও কি আমরা ধ্বংস হয়ে যাব? তিনি বললেন- হ্যাঁ, যখন দুর্নীতির বিস্তৃতি ঘটবে।[৭]\n\n[১]. সূরা আলে ইমরান, আয়াত : ১০৪।\n\n[২]. সূরা আলে ইমরান, আয়াত : ১১০।\n\n[৩]. সূরা আত তাওবা, আয়াত : ১১১।\n\n[৪]. সূরা আল মায়িদা, আয়াত : ৭৮-৭৯।\n\n[৫]. সহীহ মুসলিম।\n\n[৬]. সহীহ মুসলিম, ইবন মাসউদ (رضي الله عنه) কর্তৃক বর্ণিত।\n\n[৭]. সহীহ্ আল বুখারী; সহীহ মুসলিম।"
    },
    {
        "1": "শাখা-৫৩. সৎ কাজে পরস্পর সহযোগিতা করা",
        "2": "শেয়ার ও অন্যান্য\nআল্লাহ সুবহানাহু তা'আলা ইরশাদ করেন\n\nوَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ\n\nতাকওয়া ও নেক কাজে তোমরা পরস্পর একে অপরের সহযোগিতা করো। তবে পাপ ও সীমালংঘনমূলক কাজে পরস্পর সহযোগিতা করো না।[১]\n\nআনাস ইবনু মালিক (رضي الله عنه) থেকে সহীহ্ আল বুখারী ও সহীহ মুসলিমে বর্ণিত হয়েছে, রাসূলুল্লাহ্ (ﷺ) বলেছেন,\n\nانصر أخاك ظالمًا أو مظلومًا، فقال رجل: يا رسول الله، أنصره مظلومًا فكيف انصره ظالمًا فقال: تمنعه من الظلم فذٰلك نصرك اياه\n\n‘তোমার ভাইকে সাহায্য কর, সে যালিম (অত্যাচারী) হোক কিংবা মাযলুম (অত্যাচারিত)। এক ব্যক্তি জিজ্ঞেস করলেন, ইয়া রাসূলাল্লাহ! মাযলুমকে সাহায্য করার ব্যাপারটি তো বুঝলাম কিন্তু যালিমকে সাহায্য করব কিভাবে? রাসূল (ﷺ) বললেন, যুলম (অত্যাচার) থেকে বিরত রাখাই হচ্ছে যালিমকে সাহায্য করা।[২]\n\n[১]. সূরা আল মায়িদা, আয়াত : ২।\n\n[২]. সহীহ আল বুখারী; সহীহ মুসলিম।"
    },
    {
        "1": "শাখা-৫৪. লজ্জাশীলতা",
        "2": "শেয়ার ও অন্যান্য\nসালিম ইবনে আবদুল্লাহ্ ইবনে উমার (رضي الله عنه) থেকে বর্ণিত। রাসূলুল্লাহ্ (ﷺ) দেখলেন, এক ব্যক্তি তার ভাইকে লাজুক স্বভাবের জন্য তিরস্কার করছে, তিনি তাকে লক্ষ্য করে বললেন,\n\nدعه فإن الحياء من الإيمان\n\n‘তাকে ছেড়ে দাও। মনে রেখো লজ্জা ঈমানের অংশ।[১]\n\nইমরান ইবনে হুসাইন (رضي الله عنه) থেকে বর্ণিত হয়েছে, আল্লাহর রাসূল (ﷺ) বলেছেন,\n\nالْحَيَاءُ لاَ يَأْتِي إِلاَّ بِخَيْرٍ\n\n‘লজ্জাশীলতা (শুধু) কল্যাণ ছাড়া আর কিছুই নিয়ে আসে না।”[২]\n\nআবু সাঈদ খুদরী (رضي الله عنه) বলেছেন,\n\nكان رسول الله صلى الله عليه وسلم أشدَّ حياءً مِن العذراء في خدرها وكان إذا كره شيئًا عرفه الصَّحابة في وجهه\n\nরাসূলুল্লাহ্ (ﷺ) কুমারী মেয়ের চেয়েও লাজুক ছিলেন। যখন তিনি কোনো কিছু অপছন্দ করতেন তখন আমরা তাঁর চেহারা দেখেই বুঝতে পারতাম।[৩]\n\nসহীহ আল বুখারীতে ইবনু মাসউদ (رضي الله عنه) বর্ণিত হাদীসে বলা হয়েছে, নবী করীম (ﷺ) বলেছেন,\n\nإنّ مِمَّا أذرّك الناس من كلام اللبؤة الأولى إذا لَمْ تَسْتَح فاضنغ ما شئت\n\n‘আগের নবীগণ মানুষকে শিষ্টাচার শেখানোর যেসব কথা বলতেন, তার প্রথম কথাই ছিলো- যদি তোমার শরমই না থাকে তাহলে তুমি যা খুশী তাই করতে পার।[৪]\n\n[১]. সহীহ আল বুখারী; সহীহ, মুসলিম।\n\n[২]. বাইহাকী।\n\n[৩]. সহীহ আল বুখারী; সহীহ মুসলিম; বাইহাকী।\n\n[৪]. সহীহ্ আল বুখারী।"
    },
    {
        "1": "শাখা-৫৫. মা-বাপের সাথে সদাচরণ",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nوَبِالْوَالِدَيْنِ إِحْسَانًا\n\nবাপ মায়ের সাথে ইহসান[১] করো।[২]\n\nوَوَصَّيْنَا الْإِنسَانَ بِوَالِدَيْهِ إِحْسَانًا\n\n‘আমি মানুষকে উপদেশ দিয়েছি তার বাপ-মায়ের সাথে ইহসান (সদাচরণ) করার জন্য।[৩]\n\nসূরা বানী ইসরাঈলে বলা হয়েছে,\n\nوَقَضَىٰ رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا ۚ إِمَّا يَبْلُغَنَّ عِندَكَ الْكِبَرَ أَحَدُهُمَا أَوْ كِلَاهُمَا فَلَا تَقُل لَّهُمَا أُفٍّ وَلَا تَنْهَرْهُمَا وَقُل لَّهُمَا قَوْلًا كَرِيمًا * وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُل رَّبِّ ارْحَمْهُمَا كَمَا رَبَّيَانِي صَغِيرًا\n\n‘তোমার রব (প্রতিপালক) ফায়সালা করে দিয়েছেন, তাঁর ইবাদাত ছাড়া আর কারও ইবাদাত করা যাবে না। মা-বাবার সাথে ভালো ব্যবহার করবে। তোমাদের মাঝে যদি তাদের কোনো একজন কিংবা উভয়ে বৃদ্ধাবস্থায় থাকে তাহলে তুমি তাদেরকে উহ্ পর্যন্ত বলবে না। তাদেরকে তিরস্কার করবে না বরং তাদের সামনে বিশেষ মর্যাদার সাথে কথা বলবে। সারাক্ষণ বিনয় ও নম্রতার সাথে তাদের সামনে নত হয়ে থাকবে। আর এই দুআ করবে- হে আমার প্রতিপালক! তাদের প্রতি সেই রকম রহম করুন যেমন করে বাল্যকালে আমাকে প্রতিপালন করেছেন।[৪]\n\nআবদুল্লাহ্ ইবনু মাসউদ (رضي الله عنه) বলেছেন, আমি নবী করীম (ﷺ)-কে জিজ্ঞেস করলাম, ইয়া রাসূলাল্লাহ!\n\nأي العمل أحب إلى الله عز وجل ؟ قال الصلاة لوقتها قلت ثم اي؟ قال بر الوالدين ثم قلت أى؟ قال الجهاد في سبيل الله.\n\n‘আল্লাহর কাছে কোন কাজটি সবচেয়ে পছন্দনীয়? তিনি বললেন, সময় মত নামায পড়া। আমি আবার জিজ্ঞেস করলাম, তারপর কোনটি? তিনি বললেন- বাপ মায়ের সাথে ভালো ব্যবহার করা। আমি বললাম, তারপর কোনটি? তিনি বললেন- আল্লাহর পথে জিহাদ।[৫]\n\n[১]. আদল আর ইহসান প্রায় কাছাকাছি অর্থবোধক শব্দ। আদল অর্থ যে যেটুকু পাবার অধিকারী তাকে যথাযথভাবে সেটুকু পাওনা বুঝিয়ে দেয়া। আর ইহসান অর্থ পাওনাদার কিংবা হকদারকে তার অধিকারের চেয়ে কিছু বেশী দেয়া। -অনুবাদক\n\n[২]. সূরা আল বাকারা, আয়াত : ৮৩; সূরা আন নিসা, আয়াত : ৩৬; সূরা আল আনআম, আয়াত : ১৫১।\n\n[৩]. সূরা আহকাফ, আয়াত : ১৫।\n\n[৪]. সূরা বানী ইসরাঈল, আয়াত : ২৩, ২৪।\n\n[৫]. সহীহ আল বুখারী; সহীহ মুসলিম।"
    },
    {
        "1": "শাখা-৫৬. আত্মীয়তার সম্পর্ক রক্ষা করা",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেছেন,\n\nفَهَلْ عَسَيْتُمْ إِن تَوَلَّيْتُمْ أَن تُفْسِدُوا فِي الْأَرْضِ وَتُقَطِّعُوا أَرْحَامَكُمْ * أُولَٰئِكَ الَّذِينَ لَعَنَهُمُ اللَّهُ فَأَصَمَّهُمْ وَأَعْمَىٰ أَبْصَارَهُمْ\n\n‘তোমাদের কাছে এর চেয়ে বেশী কিছু আশা করা যায় কি, তোমরা (ক্ষমতা পাওয়ার পর) মুখ ফিরিয়ে নেবে পৃথিবীতে বিপর্যয় সৃষ্টি করার জন্য এবং আত্মীয়তার বন্ধন ছিন্ন করবে। এদের প্রতিই আল্লাহর লানত, তাদেরকেই আল্লাহ্ অন্ধ ও বধির করে দিয়েছেন।[১]\n\nঅন্যত্র বলা হয়েছে,\n\nالَّذِينَ يَنقُضُونَ عَهْدَ اللَّهِ مِن بَعْدِ مِيثَاقِهِ وَيَقْطَعُونَ مَا أَمَرَ اللَّهُ بِهِ أَن يُوصَلَ وَيُفْسِدُونَ فِي الْأَرْضِ ۚ أُولَٰئِكَ هُمُ الْخَاسِرُونَ\n\n‘(বিপথগামী তো তারা) যারা আল্লাহর সাথে প্রতিশ্রুতিবদ্ধ হওয়ার পর তা ভঙ্গ করে এবং যা অবিচ্ছিন্ন রাখার নির্দেশ দিয়েছেন তা ছিন্ন করে আর পৃথিবীতে বিপর্যয় সৃষ্টি করে বেড়ায়। প্রকৃতপক্ষে ওরাই ক্ষগ্রিস্ত।[২]\n\nআনাস ইবনু মালিক (رضي الله عنه) থেকে বর্ণিত। রাসূলুল্লাহ (ﷺ) বলেছেন,\n\nمن أحب أن يبسط له في رزقه ويُنسأ له في أثره فليصل رحمه\n\n“যে ব্যক্তি চায়- তার রিযিকের প্রশস্ততা হোক এবং আয়ু বেড়ে যাক তার উচিত আত্মীয়তার সম্পর্ক অটুট রাখা।[৩]\n\nযুবাইর ইবনু মুতয়িম (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nلا يَدْخُلُ الجَنَّةَ قَاطِعٌ يَعْني: قاطِع رحِم.\n\nআত্মীয়তার সম্পর্ক ছিন্নকারী জান্নাতে প্রবেশ করবে না।”[৪]\n\n[১]. সূরা মুহাম্মাদ, আয়াত : ২২, ২৩।\n\n[২]. সূরা আল বাকারা, আয়াত : ২৭।\n\n[৩]. সহীহ্ আল বুখারী; সহীহ্ মুসলিম।\n\n[৪]. সহীহ আল বুখারী; সহীহ মুসিলম।"
    },
    {
        "1": "শাখা-৫৭. সচ্চরিত্র",
        "2": "শেয়ার ও অন্যান্য\nক্রোধকে নিয়ন্ত্রণ এবং বিনয়ের সবগুলো দিকই সচ্চরিত্রের অন্তর্ভুক্ত। আর সচ্চরিত্র ঈমানের অন্যতম শাখা। আল্লাহ সুবহানাহু তা'আলা বলেছেন,\n\nوَإِنَّكَ لَعَلَىٰ خُلُقٍ عَظِيمٍ\n\n“হে রাসূল! আমি আপনাকে সর্বোচ্চ চরিত্র মাধুর্য দিয়ে সৃষ্টি করেছি।”[১]\n\nঅন্য জায়গায় বলা হয়েছে,\n\nوَالْكَاظِمِينَ الْغَيْظَ وَالْعَافِينَ عَنِ النَّاسِ ۗ وَاللَّهُ يُحِبُّ الْمُحْسِنِينَ\n\nযারা ক্রোধকে হজম করে এবং অন্যদের মাফ করে দেয় আল্লাহ্ এ ধরনের নেক লোকদেরই ভালোবাসেন।[২]\n\nআবদুল্লাহ্ ইবনু আমর (رضي الله عنه) থেকে বর্ণিত। রাসূলুল্লাহ্ (ﷺ) অশ্লীলভাষী এবং নির্লজ্জ ছিলেন না। বরং তিনি বলতেন,\n\nمِنْ خِيَارِكُمْ أَحْسَنَكُمْ أَخْلَاقًا\n\nতোমাদের মধ্যে উত্তম সেই ব্যক্তি যে সচ্চরিত্রবান।[৩]\n\nঅন্য বর্ণনায় আছে,\n\nإن أحبكم إلي أحاسنكم أخلاقا\n\n‘তোমাদের মধ্যে যে সচ্চরিত্রবান সেই আমার কাছে বেশী প্রিয়।\n\nআয়িশা (رضي الله عنه) থেকে বর্ণিত।\n\nماخير رسول الله صلى الله عليه وسلم بين أمرين قط الأ أخذ ايسرهما مالم يكن اثما فان كان اثما كان أبعد الناس منه وما انتقم رسول الله صلى الله عليه وسلم لنفسه في شيء قط الا ان تنتهك حرمة الله فينتقم لله تعالى\n\nরাসূলুল্লাহ্ (ﷺ)-কে দুটো বিষয়ের কোনো একটি গ্রহণের সুযোগ দিলে এবং তা গুনাহ্র বিষয় না হলে, তিনি সর্বদা অপেক্ষাকৃত সহজটিকে গ্রহণ করতেন। আর যদি তা গুনাহর বিষয় হতো তবে সকলের চেয়ে তিনি আরও বেশী দূরে অবস্থান করতেন। তিনি ব্যক্তিগত ব্যাপারে কখনও কারও থেকে প্রতিশোধ গ্রহণ করেননি। তবে আল্লাহর বিধান লংঘিত হলে তিনি শুধু মহান আল্লাহর (সন্তুষ্টির) জন্যই প্রতিশোধ গ্রহণ করতেন।[৪]\n\n(আবু বকর আল বাইহাকী বলেন) সচ্চরিত্র বলতে মূলত আত্মার বিশুদ্ধতা বুঝানো হয়েছে। প্রশংসনীয় কাজ করা, সবকিছু আল্লাহর সন্তুষ্টির জন্য করা এসব সচ্চরিত্রেরই বহিঃপ্রকাশ। সচ্চরিত্রের বিনিময়ে আল্লাহ্ সুবহানাহু তা'আলা তার অন্তরকে সৎ কাজের জন্য খুলে দেন। অসৎ কাজ থেকে হিফাযত করেন। তখন সে আল্লাহর নির্দেশ মেনে আনন্দ পায়, নফল ইবাদাতের প্রতি উৎসাহ বোধ করে। হারাম কাজ তো দূরের কথা মুবাহ্ কাজও সে পরিহার করে চলতে সচেষ্ট হয়। যখন দেখে আল্লাহর বান্দারা তার ইবাদাতের পথ ভুলে বিপথে চলে যাচ্ছে তখন তাদরেকে সতর্ক করে এবং সুসংবাদ দেয়। আল্লাহ ছাড়া আর কারও কাছে প্রার্থনা করে না, কিছু চায় না।\n\nঅন্যের প্রয়োজন পূরণ করতে সদা সচেষ্ট থাকে। অসুখ বিসুখে দেখা শুনা করে। সফরে যেতে কিংবা সফর থেকে ফিরে আসতে সে তার সঙ্গী সাথীকে ফেলে আসে না। মোটকথা ব্যক্তি জীবনে, সামাজিক জীবনে এবং পারিবারিক জীবনে সর্বদা সে আল্লাহর সন্তুষ্টি মত চলার চেষ্টা করে। সচ্চরিত্রের কিছু কিছু বিষয় মানুষ জন্মগতভাবেই পেয়ে থাকে আবার অনেক বিষয় চেষ্টা সাধনার মাধ্যমে অর্জন করতে হয়। এ অর্জনের উপায় দুটো। এক, ইল্ম বা জ্ঞান অর্জন করা এবং দুই. সেই ইলম অনুযায়ী আমল বা কাজ করা।\n\n[১]. সূরা আল কলম, আয়াত : ৪।\n\n[২]. সূরা আলে ইমরান, আয়াত : ১৩৪।\n\n[৩]. সহীহ আল বুখারী; সহীহ মুসলিম।\n\n[৪]. সহীহ্ আল বুখারী; সহীহ মুসলিম।"
    },
    {
        "1": "শাখা-৫৮. অধীনস্থদের সাথে সদাচরণ",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন\n\nوَاعْبُدُوا اللَّهَ وَلَا تُشْرِكُوا بِهِ شَيْئًا ۖ وَبِالْوَالِدَيْنِ إِحْسَانًا وَبِذِي الْقُرْبَىٰ وَالْيَتَامَىٰ وَالْمَسَاكِينِ وَالْجَارِ ذِي الْقُرْبَىٰ وَالْجَارِ الْجُنُبِ وَالصَّاحِبِ بِالْجَنبِ وَابْنِ السَّبِيلِ وَمَا مَلَكَتْ أَيْمَانُكُمْ\n\n‘তোমরা আল্লাহর ইবাদাত করো। তাঁর সাথে আর কাউকে অংশীদার মনে করো না। পিতামাতার সাথে সদাচরণ করো, নিকটাত্মীয়, ইয়াতিম, মিসকীনদের প্রতিও। প্রতিবেশী আত্মীয়ের প্রতি এবং আত্মীয়ের প্রতিবেশীর প্রতি, চলার সাথী এবং পথিকের প্রতি, সেইসাথে তোমাদের অধীনস্থ দাসদাসীর প্রতিও দয়া অনুগ্রহ প্রদর্শন করো।[১]\n\nমারুর ইবনু সুয়াইদ (رضي الله عنه) বলেছেন, আমি আবু যার (رضي الله عنه) ও তার এক ক্রীতদাসকে একই রকম পোশাক পরা দেখে কারণ জানতে চাইলাম। তিনি বললেন,\n\nانتي ساببت رجلا فشكاني إلى رسول الله صلى الله عليه وسلم فقال لي رسول الله صلى الله عليه وسلم أعيرته بأمه؟ ثم قال ان اخوانكم خولكم جعلهم الله تحت أيديكم فمن كان أو تحت يديه فليطعمه مما يأكل وليلبسه مما يلبس ولا تكلفوهم من العمل ما يغلبهم فان كلفتموهم ما يغلبهم فاعينوهم عليه\n\n‘আমি একবার এক লোককে অবজ্ঞা করেছিলাম, সে আমার বিরুদ্ধে আল্লাহর রাসূল (ﷺ)-এর কাছে অভিযোগ করেছিলো। রাসূল (ﷺ) আমাকে ডেকে নিয়ে বললেন, তুমি কি তার মায়ের কারণে তাকে অবজ্ঞা করছো? আমি দেখছি তোমার ভেতর এখনও জাহেলিয়াত রয়ে গেছে। মনে রেখো তোমার ক্রীতদাস সেও তোমার ভাই, আল্লাহ্ তাকে তোমার অধীনস্থ করেছেন। তাই তুমি যা খাবে তোমার ভাইকেও তাই খেতে দেবে। তুমি যা পরবে তোমার ভাইকেও তাই পরাবে। তাকে দিয়ে সাধ্যের অতিরিক্ত কাজ করাবে না। যদি করাও তুমিও তার কাজে সাহায্য করবে।[২]\n\n[১]. সূরা আন নিসা, আয়াত : ৩৬।\n\n[২]. সহীহ আল বুখারী; সহীহ মুসলিম।"
    },
    {
        "1": "শাখা-৫৯. ক্রীতদাসের উপর মনিবের অধিকার",
        "2": "শেয়ার ও অন্যান্য\nআবদুল্লাহ্ ইবনু উমার (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nإن العبد إذا نصح لسيده وأحسن عبادة ربه فله أجره مرتين\n\n‘যে দাস তার মনিবের কল্যাণ কামনা করবে এবং সেই সাথে তার প্রতিপালকের ইবাদাত করবে তার জন্য দুটো পুরস্কার রয়েছে।[১]\n\nজারীর ইবনু আবদুল্লাহ (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nأيما عبد أبق فقد برئت منه الذمة\n\n‘যে দাস পালিয়ে যায় তার থেকে (আল্লাহ্ ও তাঁর রাসূলের) যিম্মাদারী (দায়দায়িত্ব) শেষ হয়ে যায়।”[২]\n\nঅন্য হাদীসে বলা হয়েছে, রাসূলুল্লাহ (ﷺ) বলেছেন,\n\nالعبد الاٰبق لا يقبل الله منه صلاته حتى يرجع الى مواليه\n\n‘পলাতক দাস যতক্ষণ পর্যন্ত তার মনিবের কাছে ফিরে না আসবে ততক্ষণ তার নামায আল্লাহর কাছে কবুল হবে না।[৩]\n\n[১]. সহীহ আল বুখারী; সহীহ মুসলিম।\n\n[২]. সহীহ মুসলিম, হাদীস-১৩৩।\n\n[৩]. সুনানু আবী দাউদ।"
    },
    {
        "1": "শাখা-৬০. সন্তান ও অধীনস্থদের অধিকার",
        "2": "শেয়ার ও অন্যান্য\nসন্তান ও পরিবার পরিজনের নেতা হচ্ছে পুরুষ ব্যক্তিটি। তার কর্তব্য হচ্ছে অধীনস্থদের সুশিক্ষায় শিক্ষিত করে গড়ে তোলার চেষ্টা করা, দ্বীনি নির্দেশনা মুতাবিক তাদের পরিচালনা করা এবং জাহান্নাম থেকে বাঁচানোর চেষ্টা করা। আল্লাহ সুবহানাহু তা'আলা বলেন,\n\nيَا أَيُّهَا الَّذِينَ آمَنُوا قُوا أَنفُسَكُمْ وَأَهْلِيكُمْ نَارًا\n\n“হে ঈমানদারগণ! নিজেকে ও পরিবার পরিজনকে সেই আগুন থেকে রক্ষা করো যার ইন্ধন হবে মানুষ ও পাথর।[১]\n\nএ আয়াতের ব্যাখ্যায় হাসান বসরী (رحمة الله) বলেছেন, কর্তা ব্যক্তিটির উচিত তাদেরকে আল্লাহর নির্দেশ মত চলতে বলা এবং কল্যাণমূলক শিক্ষা দান করা। আলী (رضي الله عنه) বলেছেন- তাদেরকে ইলম ও আদব কায়দা শিক্ষা দেয়া। আনাস (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nمن عال جاريتين حتى تبلغا جاء يوم القيامة أنا وهو وضم أصابعه\n\n“যে ব্যক্তি দুটো মেয়েকে বয়ঃপ্রাপ্ত হওয়া পর্যন্ত প্রতিপালন করলো সে আর আমি কিয়ামতের দিন এ রকম হবো। একথা বলে তিনি তার আঙ্গুল মিলিয়ে দেখালেন।[২]\n\n[১]. সূরা আত তাহরীম, আয়াত : ৬।\n\n[২]. সহীহ মুসলিম।"
    },
    {
        "1": "শাখা-৬১. দীনি কারণে পরস্পর সম্পর্ক",
        "2": "শেয়ার ও অন্যান্য\nদীনি সম্পর্ককে ভ্রাতৃত্বের বন্ধনে আবদ্ধ করার জন্য পারস্পরিক মহব্বত, সালাম বিনিময়, মুসাফাহা ইত্যাদির প্রচলনের উপর জোর দেয়া হয়েছে। আল্লাহ্ সুবহানাহু তা'আলা বলেন,\n\nيَا أَيُّهَا الَّذِينَ آمَنُوا لَا تَدْخُلُوا بُيُوتًا غَيْرَ بُيُوتِكُمْ حَتَّىٰ تَسْتَأْنِسُوا وَتُسَلِّمُوا عَلَىٰ أَهْلِهَا\n\n“হে ঈমানদারগণ! তোমরা বাড়ির মালিককে সালাম না দিয়ে এবং তার অনুমতি নিয়ে কারও ঘরে প্রবেশ করো না।[১]\n\nআবু হুরাইরা (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nوالذي نفسي بيده لاتدخلون الجنة حتى تؤمنوا ولاتؤمنوا حتى تحابوا أولا أدلكم على شيء اذا فعلتموه تحابينهم أفشوا السلام بينكم\n\nযার হাতে আমার প্রাণ তার শপথ! তোমরা জান্নাতে যেতে পারবে না যতক্ষণ মুমিন না হও। আবার (সত্যিকার) মুমিনও হতে পারবে না যতক্ষণ একে অপরকে ভালো না বাসবে। আমি কি তোমাদেরকে বলবো না, কোন্ জিনিস তোমাদের মধ্যে ভালোবাসা সৃষ্টি করে দেবে? তা হচ্ছে একে অপরকে সালাম দেয়ার প্রচলন করা।[২]\n\nসহীহ আল বুখারীতে বলা হয়েছে, একবার কাতাদা (র) আনাস (رضي الله عنه)-কে জিজ্ঞেস করলেন,\n\nكانت المصافحة في أصحاب النبي صلى الله عليه وسلم؟ فقال نعم\n\nনবী করীম (ﷺ)-এর সাহাবাগণ কি পরস্পর মুসাফাহা করতেন? তিনি বললেন, হ্যাঁ, করতেন।[৩]\n\nআবু হুরাইরা (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nان الله عزوجل يقول يوم القيامة أين متحابون بجلالی أظلهم في ظلى يوم لا ظل إلا ظلی\n\n‘মহান আল্লাহ্ কিয়ামতের দিন বলবেন, আমার জন্য যারা একে অপরকে ভালবাসতো তারা কোথায়? আমি তাদেরকে আমার আরশের ছায়ায় স্থান দেবো। আমার ছায়া ছাড়া আজ আর কোনো ছায়া নেই।'[৪]\n\n[১]. সূরা আন নূর, আয়াত : ২৭।\n\n[২]. সহীহ মুসলিম।\n\n[৩]. সহীহ মুসলিম।\n\n[৪]. সহীহ মুসলিম।"
    },
    {
        "1": "শাখা-৬২. সালামের জবাব দেয়া",
        "2": "শেয়ার ও অন্যান্য\nআল্লাহ সুবহানাহু তা'আলা বলেন\n\nوَإِذَا حُيِّيتُم بِتَحِيَّةٍ فَحَيُّوا بِأَحْسَنَ مِنْهَا أَوْ رُدُّوهَا\n\nকেউ যখন যথাযোগ্য সম্মানের সাথে তোমাদেরকে সালাম দেবে তোমরা আরও উত্তমভাবে তার জবাব দাও। অন্ততঃ অনুরূপভাবে তো দিতেই হবে।[১]\n\nআবু সাঈদ আল খুদরী (رضي الله عنه) থেকে বর্ণিত। রাসূলুল্লাহ (ﷺ) বলেছেন,\n\nإِيَّاكُم وَالْجُلُوسَ في الطرُقاتِ\"فقَالُوا: يَا رسَولَ اللَّه مَالَنَا مِنْ مَجالِسنَا بُدٌّ، نَتحدَّثُ فِيهَا، فَقَالَ رسولُ اللَّه صَلّى اللهُ عَلَيْهِ وسَلَّم: فَإِذَا أَبَيْتُمْ إِلاَّ الْمَجْلِس فَأَعْطُوا الطَّريقَ حَقَّهُ\"قالوا: ومَا حَقُّ الطَّرِيقِ يَا رسولَ اللَّه؟ قَالَ:\"غَضُّ الْبَصَر، وكَفُّ الأَذَى، ورَدُّ السَّلامِ، وَالأَمْرُ بالْمعْروفِ، والنَّهْيُ عنِ الْمُنْكَرَ\n\nতোমরা রাস্তার মধ্যে বসো না। সাহাবাগণ বললেন, হে আল্লাহর রাসূল! না বসে তো আমাদের চলে না, আমরা সেখানে বসে পরস্পর কথাবার্তা বলি। তখন রাসূলুল্লাহ (ﷺ) বললেন, ঠিক আছে রাস্তার পাশে যখন বসবেই তখন রাস্তার হক আদায় করবে। তারা জিজ্ঞেস করলেন, রাস্তার হক আবার কী? তিনি বললেন, দৃষ্টিকে নিয়ন্ত্রণে রাখা, কারও কষ্টের কারণ না হওয়া (অর্থাৎ কাউকে বিরক্ত না করা), সালামের জবাব দেয়া, সৎ কাজের নির্দেশ এবং নিষিদ্ধ কাজ থেকে বিরত রাখা।[২]\n\n[১]. সূরা আন নিসা, আয়াত : ৮৬।\n\n[২]. ইমাম বাইহাকী, নিজস্ব সনদে।"
    },
    {
        "1": "শাখা-৬৩. অসুস্থ ভাইয়ের খোঁজ খবর নেয়া",
        "2": "শেয়ার ও অন্যান্য\nবারাআ ইবনু আযিব (رضي الله عنه) থেকে বর্ণিত, তিনি বলেন, রাসূলুল্লাহ্ (ﷺ) আমাদেরকে সাতটি কাজের নির্দেশ দিয়েছেন এবং সাতটি কাজ থেকে বিরত থাকতে বলেছেন,\n\nأمرنا بعيادة المرضى واتباع الجنائز ورد السلام وتشمیت العاطس وابرار القسم ونصر المظلوم واجابة الداعی\n\nونهانا حلقة الذهب أو قال خاتم الذهب وانية الذهب والفضة والميثرة والقسى والإستبرق والحرير والديباج\n\nতিনি আমাদের নির্দেশ দিয়েছেন, রোগীর খোঁজখবর নিতে, জানাযার সাথে যেতে, সালামের জবাব দিতে, হাঁচিদাতার হাঁচির জবাব দিতে, শপথ পূরণ করতে, মযলুমের সাহায্য করতে এবং দাওয়াত কবুল করতে। আর নিষেধ করেছেন, সোনার আংটি, সোনা রূপার পাত্র ব্যবহার করতে, মায়াসির (এক প্রকার নরম রেশমী কাপড়), কাসসী (রেশম মিশ্রিত মিসরী এক জাতীয় কাপড়) ব্যবহার করতে, মিহি রেশমী কাপড়, মোটটা রেশমী কাপড় এবং খাঁটি রেশমের তৈরী কাপড় পরতে।[১]\n\nছাওবান (رضي الله عنه) থেকে বর্ণিত হাদীসে বলা হয়েছে\n\nعائد المريض في خرفة الجنة حتى يرجع\n\n‘যদি কেউ অসুস্থ কোনো ব্যক্তিকে দেখতে যায় সে ফিরে না আসা পর্যন্ত জান্নাতের ফল সগ্রহ করতে থাকে।[২]\n\n[১]. ২৪১. সহীহ্ আল বুখারী; সহীহ মুসলিম (হাদীস-৫২১৫); সুনানু আবী দাউদ।\n\n[২]. সহীহ মুসলিম।"
    },
    {
        "1": "শাখা-৬৪. জানাযা ও দাফন কাফনে অংশগ্রহণ করা।",
        "2": "শেয়ার ও অন্যান্য\nআবু হুরাইরা (رضي الله عنه) কর্তৃক বর্ণিত হাদীসে বলা হয়েছে, নবী করীম (ﷺ) বলেছেনঃ\n\nحَقُّ الْمُسْلِمِ خَمْسٌ : رَدُّ السَّلَامِ وَعِيَادَةُ الْمَرْضَى وَتَشْمِيتُ الْعَاطِسِ وَاتِّبَاعُ الْجَنَائِزِ وَإِجَابَةُ الدَّعْوَةِ\n\nএক মুসলিমের উপর আরেক মুসলিমের পাঁচটি হক (অধিকার) রয়েছে, সালামের জবাব দেয়া, রোগী দেখতে যাওয়া, হাঁচিদাতার হাঁচির দু'আর জবাব দেয়া, জানাযার সাথে চলা এবং দাওয়াত কবুল করা।[১]\n\nছাওবান (رضي الله عنه) কর্তৃক বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nمن صلى على جنازة فله قيراط ومن شهد دفنها فله قيراطان - القيراط مثل احد\n\nযে ব্যক্তি জানাযার নামাযে অংশগ্রহণ করবে তার জন্য এক কীরাত আর যে দাফনেও শরীক হবে তার জন্য দুই কীরাত। এক কীরাত (নেকী) উহুদ পাহাড় সমতুল্য।[২]\n\n[১]. সহীহ্ আল বুখারী; সহীহ মুসলিম।\n\n[২]. সহীহ মুসলিম।"
    },
    {
        "1": "শাখা-৬৫. হাঁচিদাতার হাঁচির জবাব দেয়া",
        "2": "শেয়ার ও অন্যান্য\nআবু মূসা আশআরী (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nإِذَا عَطَسَ أَحَدُكُمْ فَحَمِدَ اللَّهَ فَشَمِّتُوهُ ، فَإِنْ لَمْ يَحْمَدْ اللَّهَ فَلَا تُشَمِّتُوهُ\n\nতোমাদের কেউ হাঁচি দিয়ে আলহামদু লিল্লাহ' বললে তার জবাবে তোমরা ‘ইয়ারহামুকাল্লাহু’ বলবে আর যদি সে ‘আলহমাদু লিল্লাহ্’ না বলে তাহলে তোমরাও ইয়ারহামুকাল্লাহ’ বলবে না।\n\n[১]. সহীহ মুসলিম।"
    },
    {
        "1": "শাখা-৬৬. কাফির মুশরিকদের সাথে বন্ধুত্ব না রাখা",
        "2": "শেয়ার ও অন্যান্য\nকাফির মুশরিকদের সাথে বন্ধুত্ব না করাটাও ঈমানের অন্তর্ভুক্ত। আল্লাহ সুবহানাহু তা'আলা বলেছেন,\n\nلَّا يَتَّخِذِ الْمُؤْمِنُونَ الْكَافِرِينَ أَوْلِيَاءَ مِن دُونِ الْمُؤْمِنِينَ ۖ وَمَن يَفْعَلْ ذَٰلِكَ فَلَيْسَ مِنَ اللَّهِ فِي شَيْءٍ إِلَّا أَن تَتَّقُوا مِنْهُمْ تُقَاةً\n\nমুমিনগণ যেন ঈমানদারদের পরিবর্তে কাফিরদেরকে নিজেদের বন্ধু ও পৃষ্ঠপোষক রূপে গ্রহণ না করে। যে এরূপ করবে তার সাথে আল্লাহর কোনও সম্পর্ক থাকবে না। অবশ্য তাদের নির্যাতন থেকে বাচার জন্য এরূপ করলে আল্লাহ্ মাফ করবেন।[১]\n\nঅন্য জায়গায় কাফিরদের সাথে সম্পর্ক রাখা তো দূরের কথা তাদের সাথে সংগ্রাম চালিয়ে যাবার নির্দেশ দেয়া হয়েছে। বলা হয়েছে,\n\nيَا أَيُّهَا النَّبِيُّ جَاهِدِ الْكُفَّارَ وَالْمُنَافِقِينَ وَاغْلُظْ عَلَيْهِمْ\n\n‘হে নবী! কাফির এবং মুনাফিকদের বিরুদ্ধে সংগ্রাম চালিয়ে যান, আর তাদের সম্পর্কে কঠোর নীতি অবলম্বন করুন।[২]\n\nআরও বলা হয়েছে,\n\nيَا أَيُّهَا الَّذِينَ آمَنُوا قَاتِلُوا الَّذِينَ يَلُونَكُم مِّنَ الْكُفَّارِ وَلْيَجِدُوا فِيكُمْ غِلْظَةً\n\n“হে ঈমানদার লোকেরা! লড়াই করো সেইসব কাফিরদের বিরুদ্ধে যারা তোমাদের কাছাকাছি রয়েছে। তারা যেন তোমাদের মধ্যে দৃঢ়তা ও কঠোরতা দেখতে পায়।[৩]\n\nসূরা আল মুমতাহিনা-এ বলা হয়েছে,\n\nيَا أَيُّهَا الَّذِينَ آمَنُوا لَا تَتَّخِذُوا عَدُوِّي وَعَدُوَّكُمْ أَوْلِيَاءَ تُلْقُونَ إِلَيْهِم بِالْمَوَدَّةِ وَقَدْ كَفَرُوا بِمَا جَاءَكُم مِّنَ الْحَقِّ يُخْرِجُونَ الرَّسُولَ وَإِيَّاكُمْ ۙ أَن تُؤْمِنُوا بِاللَّهِ رَبِّكُمْ إِن كُنتُمْ خَرَجْتُمْ جِهَادًا فِي سَبِيلِي وَابْتِغَاءَ مَرْضَاتِي\n\n“হে ঈমানদারগণ! তোমরা যদি সংগ্রাম করার জন্য এবং আমার সন্তোষ লাভের আশায় বের হয়ে থাকো তাহলে আমার ও তোমাদের যারা শত্রু তাদেরকে বন্ধুরূপে গ্রহণ করো না। তোমরা তো তাদের সাথে বন্ধুত্ব করো কিন্তু যে সত্য তোমাদের কাছে এসেছে তা মেনে নিতে তারা অস্বীকার করেছে। রাসূল ও তোমাদের নির্বাসিত করার যে আচরণ তারা শুরু করেছে তা এজন্য যে, তোমরা তোমাদের প্রতিপালক আল্লাহর উপর ঈমান এনেছে।[৪]\n\nএতো গেল দূর সম্পর্কীয় কাফিরদের কথা। এবার বলা হয়েছে যাদের সাথে রক্তের বাঁধন রয়েছে তারাও যদি কুফরী করে, তাদের সাথে বন্ধুত্বসুলভ সম্পর্ক না রাখার জন্য। ইরশাদ হচ্ছে-\n\nيَا أَيُّهَا الَّذِينَ آمَنُوا لَا تَتَّخِذُوا آبَاءَكُمْ وَإِخْوَانَكُمْ أَوْلِيَاءَ إِنِ اسْتَحَبُّوا الْكُفْرَ عَلَى الْإِيمَانِ ۚ وَمَن يَتَوَلَّهُم مِّنكُمْ فَأُولَٰئِكَ هُمُ الظَّالِمُونَ\n\n‘হে ঈমানদারেরা! নিজের পিতা এবং ভাইও যদি ঈমানের চেয়ে কুফরীকে বেশী ভালোবাসে তাদেরকেও বন্ধুরূপে গ্রহণ করো না। যে ব্যক্তিই এ ধরনের লোকদের বন্ধু হিসেবে গ্রহণ করবে সেই যালিম হিসেবে গণ্য হবে।[৫]\n\nআবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nاذا لقيم المشركين في الطريق فلا تبدءوهم بالسلام واضطروهم الى اضيقها\n\n‘তোমরা যদি রাস্তা চলার সময় কোনো মুশরিককে দেখ তাহলে প্রথমে তাদের সালাম দেবে না। বরং তাদেরকে রাস্তার এক পাশ দিয়ে চলতে বাধ্য করবে।[৬]\n\nআবু সাঈদ (رضي الله عنه) কর্তৃক বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nلاَ يَأْكُلْ طعَامَكَ إِلَّا تَقِيٌّ وَلاَ تُصَاحِبْ إِلَّا مُؤْمِنًا\n\nমুত্তাকী ছাড়া কেউ যেন তোমার খাদ্য না খায় এবং ঈমানদার ছাড়া কেউ যেন তোমার সাথী না হয়।[৭]\n\n[১]. সূরা আলে ইমরান, আয়াত : ২৮।\n\n[২]. সূরা আত তাওবা, আয়াত : ৭৩।\n\n[৩]. সূরা আত তাওবা, আয়াত : ১২৩।\n\n[৪]. সূরা আল মুমতাহিনা, আয়াত : ১।\n\n[৫]. সূরা আত তাওবা, আয়াত : ২৩।\n\n[৬]. সহীহ মুসলিম।\n\n[৭]. হাফিয সুয়ূতী এ হাদীসটি জামিউস সগীর নামক গ্রন্থে উল্লেখ করেছেন। তাছাড়া ইমাম আহমদ, আবু দাউদ, তিরমিযী, ইবনে হিব্বান এবং হাকিম স্ব স্ব গ্রন্থে উল্লেখ করেছেন।"
    },
    {
        "1": "শাখা-৬৭. প্রতিবেশীর সাথে সদাচরণ",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেছেন,\n\nوَبِالْوَالِدَيْنِ إِحْسَانًا وَبِذِي الْقُرْبَىٰ وَالْيَتَامَىٰ وَالْمَسَاكِينِ وَالْجَارِ ذِي الْقُرْبَىٰ وَالْجَارِ الْجُنُبِ وَالصَّاحِبِ بِالْجَنبِ وَابْنِ السَّبِيلِ\n\nপিতা মাতার সাথে ভালো ব্যবহার করো, নিকটাত্মীয়, ইয়াতিম ও মিসকিনদের প্রতি এবং প্রতিবেশী আত্মীয়ের প্রতি, আত্মীয়ের প্রতিবেশীর প্রতি, চলার সাথী ও পথিক-মুসাফিরদের প্রতি।[১]\n\nইবনু আব্বাস (رضي الله عنه), মুজাহিদ (র), কাতাদা (র), কালবী (র), মুকাতিল ইবনু হিব্বান (র) এবং মুকাতিল ইবনু সুলাইমান (র) প্রমুখ এ আয়াতের ব্যাখ্যায় বলেছেন\n\n(وَالْجَارِ ذِي الْقُرْبَىٰ) বলতে তোমার ও অন্যান্য প্রতিবেশীর মধ্যে যে বা যারা অপেক্ষাকৃত কম দূরত্বে রয়েছে তাদেরকে বুঝানো হয়েছে। আর-\n\n(وَالْجَارِ الْجُنُبِ) বলতে অপেক্ষাকৃত দূরের প্রতিবেশী বা প্রতিবেশীর প্রতিবেশীকে বুঝানো হয়েছে।\n\n(وَالصَّاحِبِ بِالْجَنبِ) বলতে সফরসঙ্গী এবং বন্ধুকে বুঝানো হয়েছে।\n\nআলী (رضي الله عنه), আবদুল্লাহ ইবনু মাসউদ (رضي الله عنه) এবং ইবরাহীম নখঈ (র) বলেছেন, (وَالصَّاحِبِ بِالْجَنبِ) বলতে স্ত্রীকে বুঝানো হয়েছে। সাঈদ ইবনু যুবাইর (رضي الله عنه)-এর অভিমতও অনুরূপ।\n\nআয়িশা (رضي الله عنه) থেকে বর্ণিত। রাসূলুল্লাহ (ﷺ) বলেছেন\n\nمَا زَالَ جِبْرِيلُ يُوصِينِى بِالْجَارِ حَتَّى ظَنَنْتُ أَنَّهُ سَيُوَرِّثُهُ\n\n“জিবরীল এসে আমাকে প্রতিবেশীর ব্যাপারে এমন উপদেশ দিতে থাকলেন, ভাবলাম হয়তো তিনি প্রতিবেশীকে ওয়ারিশ বানিয়ে দেবেন।”[২]\n\n[১]. সূরা আন নিসা, আয়াত : ৩৬।\n\n[২]. সহীহ্ আল বুখারী; সহীহ মুসলিম।"
    },
    {
        "1": "শাখা-৬৮. অতিথি আপ্যায়ন/মেহমানদারী",
        "2": "শেয়ার ও অন্যান্য\nআবু শুরাইহ আল আদাবী (رضي الله عنه) থেকে বর্ণিত। তিনি বলেন, রাসূল (ﷺ) যখন এ হাদীসটি বলেছেন তখন আমার দু'কান তা শুনেছে এবং দু’চোখ তা দেখেছে। তিনি বলেছেন-\n\nمن كان يؤمن بالله واليوم الآخر فليكرم ضيفه جائزته. قالوا وما جائزته قال يومه وليله والضيافة ثلاثة ايام فما كان وراء ذٰلك فهو صدقة عليه. وقال من كان يؤمن بالله واليوم الآخر فليقل خيرا أو ليصمت\n\n‘যে ব্যক্তি আল্লাহ ও পরকালে বিশ্বাস করে তার উচিত সাধ্যমত অতিথি আপ্যায়ন করা। লোকেরা জিজ্ঞেস করলো, সাধ্যমত কথার তাৎপর্য কী? তিনি বললেন, একদিন একরাত। মেহমানদারী সর্বোচ্চ তিন দিন। এর বেশী যদি কেউ করে সেটি তার বদান্যতা। তিনি আরও বললেন, যে ব্যক্তি আল্লাহ ও পরকালে বিশ্বাস করে তার উচিত ভালো কথা বলা অথবা চুপ থাকা।[১]\n\n[১]. সহীহ্ আল বুখারী; সহীহ মুসলিম।"
    },
    {
        "1": "শাখা-৬৯. দোষ গোপন রাখা",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nإِنَّ الَّذِينَ يُحِبُّونَ أَن تَشِيعَ الْفَاحِشَةُ فِي الَّذِينَ آمَنُوا لَهُمْ عَذَابٌ أَلِيمٌ فِي الدُّنْيَا وَالْآخِرَةِ\n\nযারা চায় ঈমানদারদের মধ্যে নির্লজ্জতা বিস্তার লাভ করুক তারা দুনিয়া ও আখিরাতে কঠিন শাস্তি পাওয়ার যোগ্য।[১]\n\nইবনু উমার (رضي الله عنه) থেকে বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nالمسلم أخو المسلم لا يظلمه ولا يسلمه من كان في حاجة أخيه كان الله في حاجته. ومن فرج عن مسلم كربة فرج الله عنه بها كربة من كرب يوم القيامة ومن ستر مسلما ستره الله يوم القيامة\n\nএক মুসলমান আরেক মুসলমানের ভাই। সে না তার উপর যুলম করতে পারে আর না তাকে শক্রর হাতে তুলে দিতে পারে। যে ব্যক্তি তার মুসলিম ভাইয়ের প্রয়োজন পূরণে সচেষ্ট হয় আল্লাহ তার প্রয়োজন পূরণ করে দেন। যে ব্যক্তি কোনো মুসলমানের একটি কষ্ট দূর করে দেয় এর বিনিময়ে আল্লাহ্ কিয়ামতের দিন তার কষ্টসমূহ থেকে একটি কষ্ট দূর করে দেবেন। যে ব্যক্তি কোনো মুসলমানের দোষ গোপন করে রাখবে, আল্লাহ কিয়ামতের দিন তার দোষ গোপন রাখবেন।[২]\n\n[১]. সূরা আন নূর, আয়াত : ১৯।\n\n[২]. সহীহ আল বুখারী; সহীহ মুসলিম।"
    },
    {
        "1": "শাখা-৭০. বিপদাপদে ধৈর্যধারণ করা",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেন,\n\nوَاسْتَعِينُوا بِالصَّبْرِ وَالصَّلَاةِ ۚ وَإِنَّهَا لَكَبِيرَةٌ إِلَّا عَلَى الْخَاشِعِينَ\n\n‘তোমরা নামায ও ধৈর্যের মাধ্যমে আল্লাহর সাহায্য প্রার্থনা কর। তবে কাজটি বেশ কঠিন কিন্তু যারা আল্লাহর জন্য নিবেদিতপ্রাণ তাদের জন্য অবশ্য কঠিন নয়।[১]\n\nআল্লাহ সুবহানাহু তা'আলা আরও বলেন,\n\nوَبَشِّرِ الصَّابِرِينَ الَّذِينَ إِذَا أَصَابَتْهُم مُّصِيبَةٌ قَالُوا إِنَّا لِلَّهِ وَإِنَّا إِلَيْهِ رَاجِعُونَ أُولَٰئِكَ عَلَيْهِمْ صَلَوَاتٌ مِّن رَّبِّهِمْ وَرَحْمَةٌ ۖ وَأُولَٰئِكَ هُمُ الْمُهْتَدُونَ\n\nযারা ধৈর্য ধরে সুসংবাদ তাদের জন্য। যখন তাদের উপর কোনো মুসিবত আসে তখন তারা বলে- আমরা আল্লাহর জন্য এবং তার দিকেই আমাদের ফিরে যেতে হবে। তাদের প্রতি তাদের রবের পক্ষ থেকে বিপুল অনুগ্রহ বর্ষিত হবে এবং রহমত। প্রকৃতপক্ষে এরাই সঠিক পথে রয়েছে।[২]\n\nসূরা আয যুমারে বলা হয়েছে,\n\nإِنَّمَا يُوَفَّى الصَّابِرُونَ أَجْرَهُم بِغَيْرِ حِسَابٍ\n\nযারা ধৈর্যশীল তাদের জন্য রয়েছে এমন বিনিময় যার কোনো হিসেবই নেই।[৩]\n\nসহীহ আল বুখারী ও সহীহ মুসলিমে আবু সাঈদ আল খুদরী (رضي الله عنه) থেকে বর্ণিত হাদীসে বলা হয়েছে,\n\nجاء أناس من الأنصار فسئلوا رسول الله صلى الله عليه وسلم فأعطاهم قال فجعل لا يسئله أحد منهم الا اعطاه حتی نفد ما عنده ثم قال لهم حين أنفق كل شيء عنده مايكون عندنا من خير فلن تدخره عنكم فانه من يستعف يعفه الله ومن يستغن يغنه الله ومن يتصبر يصبره الله ولن يعطوا عطاء خيرا و اوسع من الصبر\n\nআনসারদের কতিপয় লোক রাসূল (ﷺ)-এর কাছে সাহায্য চাইলো, তিনি তাদেরকে দিলেন। তারা আবার চাইলো, তিনি আবার তাদেরকে দিলেন। এমনকি তার কাছে যা ছিলো সবই শেষ হয়ে গেল। সবকিছু দান করার পর তিনি তাদেরকে বললেন- যা আসে তা আমি তোমাদেরকে না দিয়ে জমা করে রাখি। যে পবিত্র থাকতে চায় আল্লাহ্ তাকে পবিত্র রাখেন। যে ব্যক্তি কারও মুখাপেক্ষী হতে চায় না, আল্লাহ তাকে স্বাবলম্বী করে দেন। যে ব্যক্তি ধৈর্য ধারণ করতে চায় আল্লাহ্ তাকে ধৈর্য দান করেন। ধৈর্যের চেয়ে উত্তম আর প্রশস্ত কোনো কিছু কাউকে দেয়া হয়নি।[৪]\n\nআবদুল্লাহ্ ইবনু মাসউদ (رضي الله عنه) বলেছেন,\n\nدَخَلْتُ عَلَى رَسُولِ اللَّهِ صَلَّى اللَّهُ عَلَيْهِ وَسَلَّمَ وَهُوَ يُوعَكُ فَقُلْتُ يَا رَسُولَ اللَّهِ إِنَّكَ لَتُوعَكُ وَعْكًا شَدِيدًا قَالَ أَجَلْ إِنِّي أُوعَكُ كَمَا يُوعَكُ رَجُلَانِ مِنْكُمْ قُلْتُ ذَلِكَ أَنَّ لَكَ أَجْرَيْنِ قَالَ أَجَلْ ذَلِكَ كَذَلِكَ مَا مِنْ مُسْلِمٍ يُصِيبُهُ أَذًى شَوْكَةٌ فَمَا فَوْقَهَا إِلَّا كَفَّرَ اللَّهُ بِهَا سَيِّئَاتِهِ كَمَا تَحُطُّ الشَّجَرَةُ وَرَقَهَا\n\n‘একবার আমি রাসূলুল্লাহ (ﷺ)-এর কাছে গেলাম। দেখলাম, তিনি ভীষণ অসুস্থ। বললাম, আমার মনে হয় আপনার অসুস্থতা দু’জনের সমান। তিনি স্বীকার করলেন এবং বললেন, আশা করি আমি এজন্য দ্বিগুন পুরস্কার পাবো। তারপর বললেন, কোনো মুসলিমের উপর বিপদ মুসিবত কিংবা অসুস্থতা তার গুনাহ্ মাফের কারণ ছাড়া আসে না। গাছের শুকনো পাতা যেমন ঝরে যায় তেমনিভাবে মুমিনের কষ্টের কারণে তার গুনাহগুলোও ঝরে যায়।[৫]\n\n[১]. সূরা বাকারা, আয়াত ৪৫।\n\n[২]. সূরা আল বাকারা, আয়াত : ১৫৫, ১৫৬, ১৫৭।\n\n[৩]. সূরা আয যুমার, আয়াত : ১০।\n\n[৪]. সহীহ আল বুখারী; সহীহ মুসলিম।\n\n[৫]. সহীহ আল বুখারী; সহীহ মুসলিম।"
    },
    {
        "1": "শাখা-৭১. দুনিয়ার মোহমুক্তি (যুহুদ) ও পরিমিত আশা",
        "2": "শেয়ার ও অন্যান্য\nদুনিয়ার নশ্বরতা সম্পর্কে আল্লাহ সুবহানাহু তা'আলা বলেছেন,\n\nفَهَلْ يَنظُرُونَ إِلَّا السَّاعَةَ أَن تَأْتِيَهُم بَغْتَةً ۖ فَقَدْ جَاءَ أَشْرَاطُهَا\n\nএরা কি শুধু কিয়ামতের অপেক্ষায় রয়েছে যে, সহসা তা তাদের উপর এসে পড়বে? তার নিদর্শন তো এসেই পড়েছে।[১]\n\nআনাস ইবনু মালিক এবং সাহল ইবনু সা'দ (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nبعثت أنا والساعة كهاتين وأشار بأصبعيه السبابة الوسطى\n\n‘আমি এবং কিয়ামত এরূপ দূরত্বে, একথা বলে তিনি তর্জনী ও মধ্যমা আঙ্গুল দুটো একত্রিত করে দেখালেন।”[২]\n\nরাসূলুল্লাহ্ (ﷺ) আর বলেছেন,\n\nنِعْمَتَانِ مَغْبُونٌ فِيهِمَا كَثِيرٌ مِنْ النَّاسِ الصِّحَّةُ وَالْفَرَاغُ\n\n‘আল্লাহ্ প্রদত্ত দুটো নিয়ামাত অধিকাংশ মানুষকেই বিভ্রান্ত করে ছাড়ে। একটি সুস্বাস্থ্য বা সুস্থতা অপরটি অবকাশ।[৩]\n\nআবু সাঈদ (رضي الله عنه) থেকে বর্ণিত। নবী করীম (ﷺ) বলেছেন,\n\nإنَّ الدُّنيا حلوةٌ خَضِرة، وإنَّ الله مُستخلفكم فيها، فينظر كيف تعملُون؟ فاتقوا الدُّنيا، واتَّقُوا النِّساء؛ فإنَّ أوَّل فِتنة بني إسرائيل كانت في النِّساء\n\nনিঃসন্দেহে দুনিয়া খুবই আকর্ষণীয় ও সবুজ শ্যামল। আল্লাহ্ তোমাদেরকে প্রতিনিধি বানিয়ে এখানে পাঠিয়েছেন। তিনি দেখতে চান তোমরা কী করো। কাজেই তোমরা দুনিয়া এবং নারীদের ব্যাপারে সতর্ক থাকো। বানী ইসরাঈলের বিপর্যয় শুরুই হয়েছিলো নারী দিয়ে।[৪]\n\n[১]. সূরা মুহাম্মাদ, আয়াত : ১৮।\n\n[২]. সহীহ আল বুখারী; সহীহ মুসলিম।\n\n[৩]. সহীহ্ আল বুখারী; জামি আত তিরমিযী; নাসাঈ, ইবনু মাজাহ।\n\n[৪]. সহীহ মুসলিম।"
    },
    {
        "1": "শাখা-৭২. আত্মসম্মানবোধ",
        "2": "শেয়ার ও অন্যান্য\nআল্লাহ্ সুবহানাহু তা'আলা বলেন,\n\nيَا أَيُّهَا الَّذِينَ آمَنُوا قُوا أَنفُسَكُمْ وَأَهْلِيكُمْ نَارًا وَقُودُهَا النَّاسُ وَالْحِجَارَةُ\n\n“হে ঈমানদারগণ! নিজে বাঁচো এবং অধীনস্থদের বাঁচাও সেই আগুন থেকে যার জ্বালানী হবে মানুষ ও পাথর।[১]\n\nসূরা আন নূরে বলা হয়েছে,\n\nوَقُل لِّلْمُؤْمِنَاتِ يَغْضُضْنَ مِنْ أَبْصَارِهِنَّ وَيَحْفَظْنَ فُرُوجَهُنَّ\n\n‘হে নবী! আপনি মুমিন মহিলাদের বলে দিন তারা যেন তাদের দৃষ্টিকে নিয়ন্ত্রণে রাখে এবং তাদের লজ্জাস্থানের হিফাযত করে।[২]\n\nআবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেন,\n\nان الله عزوجل يغار وان المؤمن يغار وغيرة الله أن يأتي المؤمن ما حرم عزو جل عليه\n\nআল্লাহ্রও আত্মসম্মানবোধ আছে এবং মুমিনেরও আত্মসম্মানবোধ রয়েছে। আল্লাহর আত্মসম্মানে তখনই বাধে যখন একজন মুমিন এমন কাজে লিপ্ত হয় যা তিনি হারাম করেছেন।[৩]\n\nউম্মু সালামা (رضي الله عنه) থেকে বর্ণিত আরেক হাদীসে বলা হয়েছে,\n\nأن رسول الله صلى الله عليه وسلم كان عندها وفي البيت مخنث فقال لعبد الله بن أبي أمية أخي أم سلمة يا عبد الله ان فتح الله لكم الطائف غدا فانى أدلك على ابنة غيلان فانها تقبل بأربع وتدبر بثمان فقال رسول الله صلى الله عليه وسلم لا يدخلن هؤلاء عليكم.\n\nরাসূলুল্লাহ্ (ﷺ) বাড়িতে থাকা অবস্থায় একদিন এক নপুংসক (হিজড়া) বাড়িতে এসেছিল (নপুংসক বিধায় সে অন্দর মহলেও প্রবেশ করতো)। সে উম্মু সালামার (رضي الله عنه) ভাই আবদুল্লাহকে বললো, আগামীকাল যদি তায়েফ বিজয় হয় তাহলে তুমি গায়লানের কন্যাকে আয়ত্তে নেবে। তার এমন ফিগার যে পেটে চারটি ভাঁজ পড়ে। একথা শুনে রাসূলুল্লাহ্ (ﷺ) পরিবারকে বলে দিলেন, তোমরা আর কখনও তাকে বাড়ির ভেতর প্রবেশ করতে দেবে না।”[৪]\n\nআবু সাঈদ আল খুদরী (رضي الله عنه) থেকে বর্ণিত। রাসূলুল্লাহ্ (ﷺ) বলেছেন,\n\nالْغَيْرَةَ مِنَ الإِيمَانِ وَاِنَّ الْمِذَاءُ مِنَ النِّفَاقِ\n\n‘আত্মসম্মানবোধ সৃষ্টি হয় ঈমান থেকে আর লৌকিকতা সৃষ্টি হয় মুনাফিকী থেকে।[৫]\n\n[১]. সূরা আত তাহরীম, আয়াত : ৬।\n\n[২]. সূরা আন নূর, আয়াত : ৩১।\n\n[৩]. সহীহ্ আল বুখারী; সহীহ মুসলিম।\n\n[৪]. সহীহ আল বুখারী; সহীহ মুসলিম।\n\n[৫]. বাইহাকী।"
    },
    {
        "1": "শাখা-৭৩. অপ্রয়োজনীয় কথাবার্তা পরিহার করা",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন,\n\nقَدْ أَفْلَحَ الْمُؤْمِنُونَ * الَّذِينَ هُمْ فِي صَلَاتِهِمْ خَاشِعُونَ * وَالَّذِينَ هُمْ عَنِ اللَّغْوِ مُعْرِضُونَ\n\nমুমিনরা তো সফল হয়ে গেছে। তারা নামাযে বিনয়ী এবং অপ্রয়োজনীয় কথাবার্তা পরিহার করে চলে।[১]\n\nঅন্য জায়গায় বলা হয়েছে,\n\nوَالَّذِينَ لَا يَشْهَدُونَ الزُّورَ وَإِذَا مَرُّوا بِاللَّغْوِ مَرُّوا كِرَامًا\n\nআর তারা মিথ্যার সাক্ষী হয় না। কোনো অর্থহীন বিষয়ের কাছ দিয়ে অতিক্রম করলে ভদ্র মানুষের মতই অতিক্রম করে।[২]\n\nসূরা আল কাসাস-এ বলা হয়েছে,\n\nوَإِذَا سَمِعُوا اللَّغْوَ أَعْرَضُوا عَنْهُ\n\nতারা যদি অর্থহীন কিছু শুনতে পায়, তা থেকে মুখ ফিরিয়ে নেয়।”[৩]\n\nআলী (رضي الله عنه) থেকে বর্ণিত। রাসূলুল্লাহ (ﷺ) বলেছেন,\n\nمن حُسن إسلام المرء تركه ما لا يعنيه\n\nইসলামের সৌন্দর্য হচ্ছে একজন মুমিন অপ্রয়োজনীয় বিষয় পরিত্যাগ করবে।[৪]\n\n[১]. সূরা আল মুমিনূন, আয়াত : ১, ২, ৩।\n\n[২]. সূরা আল ফুরকান, আয়াত : ৭২।\n\n[৩]. সূরা আল কাসাস, আয়াত : ৫৫।\n\n[৪]. জামি আত তিরমিযী; সুনান ইবনু মাজাহ।"
    },
    {
        "1": "শাখা-৭৪. বদান্যতা ও দানশীলতা",
        "2": "শেয়ার ও অন্যান্য\nআল্লাহ সুবহানাহু তা'আলা বলেছেন,\n\nوَسَارِعُوا إِلَىٰ مَغْفِرَةٍ مِّن رَّبِّكُمْ وَجَنَّةٍ عَرْضُهَا السَّمَاوَاتُ وَالْأَرْضُ أُعِدَّتْ لِلْمُتَّقِينَ * الَّذِينَ يُنفِقُونَ فِي السَّرَّاءِ وَالضَّرَّاءِ\n\n“তোমরা আল্লাহ ক্ষমা ও জান্নাতের দিকে দ্রুতগতিতে চল, যার বিস্তৃতি আসমান জমিনের। যা মূলত, মুত্তাকীদের জন্যই সৃষ্টি করা হয়েছে। যারা সচ্ছল বা অসচ্ছল উভয় অবস্থাতেই নিজেদের সম্পদ খরচ করে।[১]\n\nঅন্য জায়গায় বলা হয়েছে\n\nلَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ مَا آتَاهُمُ اللَّهُ مِن فَضْلِهِ ۗ وَأَعْتَدْنَا لِلْكَافِرِينَ عَذَابًا مُّهِينًا\n\nতাদেরকেও আল্লাহ্ পসন্দ করেন না যারা নিজেরা কৃপণতা করে এবং অন্যদেরও কার্পণ্য করতে বলে। আর আল্লাহ্ নিজ দয়ায় যা দান করেছেন তা লুকিয়ে রাখে। এরূপ অকৃতজ্ঞ লোকদের জন্য আমি অপমানজনক শাস্তির ব্যবস্থা করে রেখেছি।[২]\n\nوَمَن يَبْخَلْ فَإِنَّمَا يَبْخَلُ عَن نَّفْسِهِ\n\nযে কৃপণতা করে সে প্রকৃতপক্ষে নিজের সাথেই কৃপণতা করে।[৩]\n\nসূরা আল হাশর-এ বলা হয়েছে,\n\nوَمَن يُوقَ شُحَّ نَفْسِهِ فَأُولَٰئِكَ هُمُ الْمُفْلِحُونَ\n\nযাদের অন্তর সংকীর্ণতা থেকে রক্ষা করা হয়েছে তারাই প্রকৃতপক্ষে সফল।”[৪]\n\nআবু হুরাইরা (رضي الله عنه) কর্তৃক বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nمَا مِنْ يَوْمٍ يُصبِحُ العِبادُ فِيهِ إِلَّا مَلَكَانِ يَنْزِلانِ، فَيَقُولُ أَحَدُهُمَا: اللَّهُمَّ أَعْطِ مُنْفِقًا خَلَفًا، وَيَقُولُ الآخَرُ: اللَّهُمَّ أَعْطِ مُمْسِكًا تَلَفًا\n\n‘প্রতিদিন দু'জন ফেরেশতা অবতীর্ণ হন। তাদের একজন বলতে থাকেন- হে আল্লাহ্ যিনি অন্যকে দান করেন আপনিও তাকে দান করুন। আর যে কৃপণতা করে আপনি তাকে দান করা থেকে বিরত থাকুন।[৫]\n\n[১]. সূরা আলে ইমরান, আয়াত : ১৩৩, ১৩৪।\n\n[২]. সূরা আন নিসা, আয়াত : ৩৭।\n\n[৩]. সূরা মুহাম্মাদ, আয়াত : ৩৮।\n\n[৪]. সূরা আল হাশর, আয়াত : ৯; সূরা আত তাগাবুন, আয়াত : ১৬।\n\n[৫]. সহীহ্ আল বুখারী; সহীহ মুসলিম।"
    },
    {
        "1": "শাখা-৭৫. ছোটদের স্নেহ ও বড়োদের সম্মান করা",
        "2": "শেয়ার ও অন্যান্য\nজারীর ইবনু আবদুল্লাহ্ (رضي الله عنه) থেকে বর্ণিত, রাসূলুল্লাহ্ (ﷺ) বলেছেন\n\nمَنْ لا يَرْحَمِ النَّاسَ لا يَرْحَمْهُ اللَّهُ\n\n“যে ব্যক্তি মানুষের প্রতি দয়ার্দ্র নয় আল্লাহ্ তার প্রতি দয়া করেন না।”[১]\n\nআবু হুরাইরা (رضي الله عنه) বর্ণিত হাদীসে বলা হয়েছে, নবী করীম (ﷺ) বলেছেন,\n\nجَعَلَ اللَّهُ الرَّحْمَةَ مائَةَ جُزْءٍ، فَأَمْسَكَ عِنْدَهُ تِسْعَةً وتِسْعِينَ، وَأَنْزَلَ في الأَرْضِ جُزْءَا واحِداً، فَمِنْ ذَلِكَ الجُزْءِ يَتَراحمُ الخَلائِقُ حَتَّى تَرْفَعَ الدَّابَّةُ حَافِرَهَا عَنْ ولَدِهَا خَشْيَةَ أَنْ تُصِيبَهُ\n\n‘আল্লাহ্ তা'আলা দয়াকে একশ’ ভাগে ভাগ করে নিরানব্বই ভাগ নিজের জন্য রেখে এক ভাগ গোটা সৃষ্টি জগতের মধ্যে ভাগ করে দিয়েছেন। সেইটুকু দয়ার কারণেই ঘোড়া সতর্কতার সাথে তার পা রাখে যেন নবজাতক বাচ্চার উপরে গিয়ে তা না পড়ে।[২]\n\nআবদুল্লাহ্ ইবনু আমর (رضي الله عنه) থেকে বর্ণিত, রাসূলে আকরাম (ﷺ) বলেছেন,\n\nمَنْ لَمْ يَرْحَمْ صَغِيرَنَا، ويَعْرِفْ حَقَ كَبِيرِنَا؛ فَليْسَ مِنَّا\n\n‘আমাদের মধ্যে যারা ছোট তাদের প্রতি যে দয়া করে না এবং আমাদের মধ্যে যারা বড়ো তাদেরকে যথাযথ সম্মান করে না সে আমাদের দলভুক্ত নয়।[৩]\n\nঅন্য হাদীসে ইমামত সম্পর্কে বলা হয়েছে,\n\n‘তোমাদের মধ্যে যে বেশী বয়স্ক সেই ইমাম হবে।\n\n[১]. সহীহ আল বুখারী; সহীহ মুসলিম।\n\n[২]. সহীহ আল বুখারী; সহীহ মুসলিম।\n\n[৩]. সহীহ মুসলিম; সুনানু আবী দাউদ।"
    },
    {
        "1": "শাখা-৭৬. পরস্পর সংশোধন",
        "2": "শেয়ার ও অন্যান্য\nআল্লাহ সুবহানাহু তা'আলা বলেন,\n\nلَّا خَيْرَ فِي كَثِيرٍ مِّن نَّجْوَاهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلَاحٍ بَيْنَ النَّاسِ ۚ وَمَن يَفْعَلْ ذَٰلِكَ ابْتِغَاءَ مَرْضَاتِ اللَّهِ فَسَوْفَ نُؤْتِيهِ أَجْرًا عَظِيمًا\n\n‘লোকদের গোপন শলাপরামর্শে কোনো কল্যাণ থাকে না, তবে কেউ যদি কাউকে দান খয়রাতের উপদেশ দেয় কিংবা কোনো ভালো কাজের জন্য অথবা লোকদের পরস্পরের কাজকর্ম সংশোধনের নিমিত্তে কাউকে কিছু বলা হয় তা অবশ্যই ভালো কথা। আল্লাহ্র সন্তোষ লাভের জন্য যে এরূপ করবে আমরা তাকে খুব বড়ো প্রতিফল দেবো।[১]\n\nআরেক জায়গায় বলা হয়েছে,\n\nإِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ\n\nমুমিনগণ তো পরস্পরের ভাই। অতএব তোমার ভাইদের পারস্পরিক সম্পর্ক যথাযথভাবে পুনর্গঠিত করে দাও।[২]\n\nউম্মু কুলসুম বিনতু উকবা (رضي الله عنه) বলেছেন, আমি রাসূলুল্লাহ্ (ﷺ)-কে বলতে শুনেছি-\n\nليس الكذاب الذي يصلح بين الناس فيقول خيرا وينمى خیرا\n\n‘পরস্পরের মধ্যে সম্পর্ক উন্নয়নের জন্য কেউ যদি অসত্য কথাও বলে তবে সে মিথ্যেবাদী নয়।”[৩]\n\nতিনি আরও বলেন, আমি কোনো বিষয়ে তাকে মিথ্যে বলার অনুমতি দিতে শুনিনি শুধু তিনটি ক্ষেত্র ছাড়া- ১. যুদ্ধের সময়, ২. পারস্পরিক সম্পর্ক উন্নয়নের জন্য এবং ৩. স্ত্রীর মনোরঞ্জনের (কিংবা অভিমান ভাঙার) জন্য।[৪]\n\n[১]. সূরা আন নিসা, আয়াত : ১১৪।\n\n[২]. সূরা আল হুজুরাত, আয়াত : ১০।\n\n[৩]. সহীহ আল বুখারী; সহীহ মুসলিম।\n\n[৪]. সহীহ্ আল বুখারী; সহীহ মুসলিম।"
    },
    {
        "1": "শাখা-৭৭. নিজের যা পছন্দ অপরের জন্য তাই পছন্দ করা",
        "2": "শেয়ার ও অন্যান্য\nনিজের জন্য যা পছন্দ অপরের জন্য তাই পছন্দ করা এবং যে জিনিস নিজের অপছন্দ অপরের জন্যও তা অপছন্দ করা, এমনকি কারও যাতে কষ্ট না হয় সেজন্য কষ্টদায়ক কোনো বস্তু রাস্তা থেকে সরিয়ে দেয়াও ঈমানের অন্যতম অংশ। আবু হুরাইরা (رضي الله عنه) থেকে বর্ণিত হাদীসে বলা হয়েছে, রাসূলুল্লাহ্ (ﷺ) বলেছেনঃ\n\nالإيمان بضع وسبعون أو بضع وستون شعبة، فأفضلها قول لا إله إلا الله وأدناها إماطة الأذى عن الطريق، والحياء شعبة من الإيمان\n\n‘ঈমানের ষাটটি কিংবা সত্তরটি শাখা রয়েছে, তার মধ্যে সর্বোত্তম শাখা হচ্ছে ‘আল্লাহ্ ছাড়া আর কোনো ইলাহ নেই’- একথার স্বীকৃতি দেয়া আর সর্বনিম্ন স্তরের শাখা হচ্ছে- রাস্তা থেকে কষ্টদায়ক বস্তু অপসারণ করা। লজ্জাও ঈমানের অংশ।[১]\n\nআনাস (رضي الله عنه) থেকে বর্ণিত হাদীসে বলা হয়েছে, আল্লাহর রাসূল (ﷺ) বলেছেন,\n\nلا يُؤْمِنُ أَحَدُكُمْ، حَتَّى يُحِبَّ لِأَخِيهِ مَا يُحِبُّ لِنَفْسِهِ\n\n‘তোমরা ততক্ষণ মুমিন হতে পারবে না যতক্ষণ তোমার জন্য যা পছন্দ করো তোমার ভাইয়ের জন্যও তা পছন্দ না করবে।”[২]\n\nজারীর ইবনু আবদুল্লাহ্ (رضي الله عنه) বলেছেন,\n\nبايعت رسول الله صلى الله عليه وسلم على إقام الصلاة وإيتاء الزكاة والنصح لكل مسلم\n\n‘আমরা নামায প্রতিষ্ঠা করবো, যাকাত আদায় করবো এবং প্রত্যেক মুসলিমের কল্যাণ কামনা করবো এই শর্তে রাসূলুল্লাহ্ (ﷺ)-এর কাছে বাইয়াত গ্রহণ করেছি।'[৩]\n\n[১]. সহীহ আল বুখারী; সহীহ মুসলিম।\n\n[২]. সহীহ আল বুখারী।\n\n[৩]. সহীহ আল বুখারী; সহীহ মুসিলম।"
    }
]