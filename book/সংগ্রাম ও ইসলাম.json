[
    {
        "1": "জিহাদ কী?",
        "2": "ইসলাম মানবজাতির জন্য আল্লাহ্র মনোনীত একমাত্র ধর্ম। যার সকল বিধান মানুষের ইহকালীন মঙ্গল ও পরকালীন মুক্তির লক্ষ্যে নির্ধারিত। পক্ষান্তরে শয়তানী বিধান সর্বত্র অন্যায় ও অশান্তির বিস্তৃতি ঘটিয়ে থাকে। যা মানুষকে আল্লাহ্র পথ থেকে হটিয়ে জাহান্নামের পথে নিতে চায়। সেকারণ আল্লাহ মুসলমানকে ‘ন্যায়ের আদেশ ও অন্যায়ের নিষেধ’-এর দায়িত্ব প্রদান করেছেন এবং তাকে শয়তানের বিরুদ্ধে সর্বদা জিহাদে লিপ্ত থাকতে নির্দেশ দিয়েছেন। জিহাদ ও সন্ত্রাস দু’টি বিপরীতধর্মী বিষয়। জিহাদ হয় মানব কল্যাণের জন্য এবং সন্ত্রাস হয় শয়তানী অপকর্মের জন্য। জিহাদ হ’ল ইসলামের অন্যতম গুরুত্বপূর্ণ ইবাদত। এই ইবাদতকেই শয়তান সবচেয়ে বেশী ভয় পায়। সেকারণ নানা কৌশলে শয়তান মুসলমানের জিহাদী জাযবাকে ধ্বংস করতে চায়। বর্তমান যুগে ইসলামী জিহাদকে ‘জঙ্গীবাদ’ হিসাবে চিহ্নিত করাটাও শয়তানী তৎপরতার একটি অংশ মাত্র। একটি পরাশক্তি তার প্রতিদ্বন্দ্বী আরেক পরাশক্তিকে আফগানিস্তান থেকে হটানোর জন্য অঢেল অর্থ ব্যয় করে ও আধুনিক অস্ত্রের যোগান দিয়ে গত শতাব্দীর শেষদিকে জিহাদের নামে ‘তালেবান’ সৃষ্টি করে। পরে উদ্দেশ্য হাছিল হয়ে গেলে তাদেরকে সন্ত্রাসী জঙ্গীদল বলে আখ্যায়িত করে। একই পলিসি মুসলিম বিশ্বের বিভিন্ন দেশে অনুসৃত হচ্ছে। তাদের টার্গেটকৃত মুসলিম রাষ্ট্রটিকে জঙ্গীরাষ্ট্র আখ্যা দিয়ে তাদের স্বার্থ হাছিলের কপট উদ্দেশ্যে পরাশক্তিগুলি এসব অপকর্ম করে যাচ্ছে বলে সরকারের অভিজ্ঞ নিরাপত্তা কর্মকর্তাদের প্রকাশিত মন্তব্যে জানা যায়।\n\nবর্তমানে স্টিং অপারেশনের নামে তারা নিজেদের দেশে মুসলিম তরুণদের পিছনে গোয়েন্দা লাগিয়ে বন্ধু বেশে তাদেরকে সেদেশের বিভিন্ন স্থাপনায় ভুয়া বোমাবাজিতে লিপ্ত করছে। অতঃপর তাদের গ্রেফতার করে কারাগারে নিক্ষেপ করছে। বিশ্বকে জানিয়ে দিচ্ছে যে, মুসলিম মানেই জঙ্গী।\n\nএছাড়া তাদের চক্রান্তের অসহায় শিকার হচ্ছে বিভিন্ন মুসলিম দেশের স্বল্পবুদ্ধি তরুণ সমাজ। অনেক সময় বিদেশীরা তাদের এদেশীয় এজেন্টদের মাধ্যমে এদেরকে ধর্মের নামে জিহাদ ও ক্বিতালে উসকে দেয়। অর্থ ও অস্ত্র দিয়ে লালন করে। প্রয়োজনীয় প্রশিক্ষণ দিয়ে দক্ষ করে তোলে। অতঃপর তাদেরই অদৃশ্য ইঙ্গিতে এরা পুলিশের হাতে ধরা পড়ে এবং মিডিয়ার সংবাদ শিরোনামে পরিণত হয়। আসল হোতারা থাকে ধরাছোঁয়ার বাইরে। এরপর দেশের সরকারের উপর চাপ সৃষ্টি করে বিদেশী আধিপত্যবাদীরা তাদের অন্যায় স্বার্থ হাছিল করে। অন্যদিকে তারা বহুদলীয় গণতন্ত্রের নামে মুসলিম ঐক্য ভেঙ্গে ছিন্নভিন্ন করে দিচ্ছে ও একে অপরের শত্রু বানিয়ে দিচ্ছে।\n\nগণতন্ত্রী ও জঙ্গী উভয় দলের লক্ষ্য ক্ষমতা দখল করা। অথচ ঐ লক্ষ্যটাই ইসলামে নিষিদ্ধ। দুনিয়াবী লক্ষ্যে কোন কাজই আল্লাহ্র নিকটে গ্রহণীয় নয়। ক্ষমতা ও নেতৃত্ব আল্লাহ প্রদত্ত নে‘মত। তা চেয়ে নেবার বা আদায় করে নেবার বিষয় নয়। এর মধ্যে প্রতারণা বা যবরদস্তির কোন অবকাশ নেই। অথচ উক্ত কারণেই সর্বত্র নেতৃত্ব ও কর্তৃত্ব নিয়ে হানাহানি চলছে। এবিষয়ে ইসলামের নিজস্ব নীতি-আদর্শ ও রীতি-পদ্ধতি রয়েছে। সেটি যথার্থভাবে অনুসরণ করলে নেতৃত্বের কোন্দল ও ক্ষমতার লড়াই থেকে জাতি রক্ষা পাবে ইনশাআল্লাহ।\n\nইসলামে শৈথিল্যবাদ ও চরমপন্থা কোনটারই অবকাশ নেই। আল্লাহ বলেন, আমরা তোমাদেরকে মধ্যপন্থী উম্মত করেছি। যাতে তোমরা মানবজাতির উপরে (ক্বিয়ামতের দিন) সাক্ষী হ’তে পার এবং রাসূলও তোমাদের উপর সাক্ষী হন’ (বাক্বারাহ ২/১৪৩)। সাক্ষ্যদাতা উম্মত সর্বদা মধ্যপন্থী হয়ে থাকে। আর এর মধ্যেই নিহিত রয়েছে মুসলিম উম্মাহ্র ‘শ্রেষ্ঠ জাতি’ হওয়ার চাবিকাঠি (আলে ইমরান ৩/১১০)। কিন্তু কিছু মানুষ ক্ষমতা দখলকেই ‘বড় ইবাদত’ এবং ‘সব ফরযের বড় ফরয’ বলে থাকেন। যেভাবেই হৌক ক্ষমতা দখলই তাদের মূল লক্ষ্য। সেকারণ চরমপন্থাকে তারা অধিক পসন্দ করেন। এদের কারণে ইসলামের শত্রুরা ইসলামকে জঙ্গীবাদী ধর্ম হিসাবে অপপ্রচারের সুযোগ পেয়েছে।\n\nজিহাদ ও ক্বিতাল:\n\n‘জিহাদ’ অর্থ, আল্লাহ্র পথে সর্বাত্মক প্রচেষ্টা চালানো’ এবং ‘ক্বিতাল’ অর্থ আল্লাহ্র পথে কুফরী শক্তির বিরুদ্ধে সশস্ত্র যুদ্ধ করা’। জিহাদ হ’ল ইসলামের সর্বোচ্চ চূড়া। পঞ্চস্তম্ভের মাধ্যমে ইসলাম প্রতিষ্ঠা পায়। কিন্তু চূড়া বা ছাদ না থাকলে তাকে পূর্ণাঙ্গ গৃহ বলা যায় না। চূড়াহীন গৃহের যে তুলনা, জিহাদবিহীন ইসলামের সেই তুলনা। জিহাদেই জীবন, জিহাদেই সম্মান ও মর্যাদা। জিহাদবিহীন মুমিন মর্যাদাহীন ব্যক্তির ন্যায়। জিহাদের মাধ্যমেই ইসলাম প্রতিষ্ঠা পায়। আল্লাহ্র জন্য মুসলমানের প্রতিটি কর্ম যেমন ইবাদত, আল্লাহ্র বিধান প্রতিষ্ঠায় মুসলমানের প্রতিটি সংগ্রামই তেমনি জিহাদ। দ্বীনের বিজয় জিহাদের উপরেই নির্ভরশীল। জিহাদ হ’ল মুমিন ও কাফিরের মধ্যে পার্থক্যের অন্যতম মানদন্ড। আল্লাহ বলেন, যারা ঈমানদার তারা যুদ্ধ করে আল্লাহ্র পথে। আর যারা কাফির, তারা যুদ্ধ করে ত্বাগূতের পথে। অতএব তোমরা শয়তানের বন্ধুদের সাথে যুদ্ধ কর। নিশ্চয়ই শয়তানের কৌশল সদা দুর্বল’ (নিসা ৪/৭৬)।\n\nবস্ত্ততঃ মুমিন তার জীবনপথের প্রতিটি পদক্ষেপ ও চিন্তা-চেতনায় শয়তানের বিরুদ্ধে যুদ্ধ করে। শয়তানী সমাজ ও সংস্কৃতির সাথে মুমিনের সংঘর্ষ অবশ্যম্ভাবী। তাই সর্বদা তাকে জিহাদী চেতনা নিয়েই পথ চলতে হয়। কোন অবস্থাতেই সে বাতিলের ফাঁদে পা দেয় না বা তার সঙ্গে আপোষ করতে পারে না। কেননা শয়তান মুমিনের প্রকাশ্য দুশমন। বাতিলের সমাজে বসবাস করেও নবীগণ কখনো বাতিলের সঙ্গে আপোষ করেননি। তাদেরকে নিরন্তর যুদ্ধ করতে হয়েছে মূলতঃ সমাজের লালিত আক্বীদা-বিশ্বাসের বিরুদ্ধে, যা কখনো কখনো সশস্ত্র মুকাবিলায় রূপ নিয়েছে। একই নীতি-কৌশল সকল যুগে প্রযোজ্য।\n\nচেতনাহীন মানুষ প্রাণহীন লাশের ন্যায়। ইসলামের শত্রুরা তাই মুসলমানের জিহাদী চেতনাকে বিনাশ করার জন্য যুগে যুগে বিভিন্ন কৌশল অবলম্বন করেছে। এযুগেও তা অব্যাহত রয়েছে। তারা ইসলামকে চূড়াহীন একটা পাঁচখুঁটির চালাঘর বানানোর জন্য তাকে রাজনৈতিক ও অর্থনৈতিক ময়দান থেকে হটানোর উদ্দেশ্যে যুগে যুগে নানা থিওরী প্রবর্তন করেছে। এভাবে সুকৌশলে তারা সর্বত্র একদল বশংবদ ‘নেতা’ বানিয়েছে এবং চূড়ার কর্তৃত্ব সর্বদা নিজেদের হাতে রেখে দিয়েছে। ফলে আল্লাহ্র সার্বভৌমত্ব ও তাঁর প্রেরিত মঙ্গলময় জীবন বিধান প্রায় সকল ক্ষেত্রে পদদলিত হচ্ছে। আর মানবতা ইসলামের কল্যাণ থেকে বঞ্চিত হচ্ছে। এজন্যই আল্লাহ মুমিনের উপর জিহাদকে ফরয করেছেন। যেমন তিনি বলেন, ‘আর তোমরা জিহাদ কর আল্লাহ্র পথে যথার্থভাবে; তিনি তোমাদের মনোনীত করেছেন’ (হজ্জ ২২/৭৮)। অন্যত্র তিনি বলেন, ‘তোমাদের উপর যুদ্ধ ফরয করা হয়েছে। অথচ তা তোমাদের জন্য কষ্টকর। বহু বিষয় এমন রয়েছে, যা তোমরা অপসন্দ কর। অথচ তা তোমাদের জন্য কল্যাণকর। আবার বহু বিষয় এমন রয়েছে, যা তোমরা পসন্দ কর। অথচ তা তোমাদের জন্য ক্ষতিকর। বস্ত্ততঃ আল্লাহ (পরিণাম সম্পর্কে) অধিক জানেন, কিন্তু তোমরা জানো না’ (বাক্বারাহ ২/২১৬)। অত্র আয়াতের মাধ্যমে যুদ্ধকারী মুশরিকদের বিরুদ্ধে মুসলমানদের উপর যুদ্ধ ফরয করা হয় (কুরতুবী)। যা ২য় হিজরীতে নাযিল হয়।[1]\n\nশাব্দিক ব্যাখ্যা :\n\n(১) ‘কুতিবা’ অর্থ ‘লিখিত হয়েছে’। কুরআনী পরিভাষায় এর অর্থ : ‘ফরয করা হয়েছে’ বা ‘নির্ধারিত হয়েছে’। যেমন- ‘তোমাদের উপর ছিয়াম ফরয করা হয়েছে’ (বাকবারাহ ২/১৮৩)। ‘তোমাদের উপরে হত্যার বদলে হত্যাকে ফরয করা হয়েছে’ (বাক্বারাহ ২/১৭৮)।\n\n(২) ‘ক্বিতাল’ অর্থ, (ক) ‘পরস্পরে যুদ্ধ করা’। বাবে মুফা‘আলাহ্র অন্যতম মাছদার। (খ) ‘প্রতিরোধ করা’। যেমন- মুছল্লীর সম্মুখ দিয়ে গমনকারীর বিরুদ্ধে শাস্তিস্বরূপ হাদীছে বলা হয়েছে, ‘তার উচিৎ ওকে সজোরে রুখে দেয়া। কেননা ওটা শয়তান’।[2] (গ) ‘লা‘নত করা’। যেমন কুরআনে বলা হয়েছে, ‘আল্লাহ ওদের ধ্বংস করুন, ওরা কোন্ পথে চলেছে? (তওবাহ ৯/৩০)। (ঘ) ‘বিস্মিত হওয়া ও প্রশংসা করা’। যেমন বলা হয়ে থাকে ‘আল্লাহ ওকে ধ্বংস করুন, কতই না শুদ্ধভাষী সে’।\n\n(৩) ‘কুরহুন’ অর্থ, ‘কষ্ট’। ইবনু ‘আরাফাহ বলেন, ‘আল-কুরহু’ অর্থ, কষ্ট এবং ‘আল-কারহু’ অর্থ, যা তোমার উপর চাপানো হয়’। ইমাম কুরতুবী (৬১০-৬৭১ হিঃ/১২১৪-১২৭৩) বলেন, এটাই পসন্দনীয়। তবে দু’টি শব্দ একই অর্থে আসাটাও সিদ্ধ’ (কুরতুবী)। জমহূর বিদ্বানগণ এর অর্থ করেছেন, ‘স্বভাবগত অপসন্দ ও কষ্ট’। এটি সন্তুষ্টি ও সমর্থনের বিরোধী নয় বা কষ্ট সহ্য করার আগ্রহের বিপরীত নয়। কেননা জিহাদের বিষয়টি আল্লাহ্র নির্দেশাবলীর অন্তর্ভুক্ত এবং এর মধ্যেই রয়েছে দ্বীনের হেফাযতের গ্যারান্টি’।[3] যা কোন মুমিন কখনো অপসন্দ করতে পারেনা।\n\nইকরিমা বলেন, ‘(কষ্টকর বিষয় হওয়ার কারণে) মুসলমানরা এটাকে অপসন্দ করে। কিন্তু পরে পসন্দ করে এবং বলে যে, আমরা শুনলাম ও মেনে নিলাম। কেননা আল্লাহ্র হুকুম মানতে গেলে কষ্ট করতেই হবে। কিন্তু যখন এর অধিক ছওয়াবের কথা জানা যায়, তখন তার পাশে যাবতীয় কষ্টকে হীন মনে হয়’ (কুরতুবী)।\n\nসৈয়দ রশীদ রিযা (১৮৬৫-১৯৩৫ খৃঃ) বলেন, কেউ কেউ জিহাদকে কঠিন বিষয়সমূহের অন্তর্ভুক্ত করেছেন। অথচ মুমিনগণ এটাকে কিভাবে অপসন্দ করতে পারে? যে বিষয়টি আল্লাহ তাদের উপরে ফরয করেছেন এবং এর মধ্যেই লুকিয়ে আছে তাদের সৌভাগ্য। তবে হ্যাঁ, এটি স্বভাবগত অপসন্দের বিষয়াবলীর মধ্যে গণ্য হ’তে পারে, যার মধ্যে তার জন্য উপকার ও কল্যাণ নিহিত রয়েছে। যেমন তিক্ত ঔষধ সেবন, ইনজেকশন গ্রহণ ইত্যাদি। তাছাড়া ছাহাবীগণ যুদ্ধ-বিগ্রহকে স্বভাবগতভাবেও অপসন্দ করতেন না। কেননা তাঁরা এতে অভ্যস্ত ছিলেন। কিন্তু তাঁরা এ বিষয়টি খেয়াল করেছিলেন যে, মদীনায় তাঁদের অধিকাংশ ছিলেন মুহাজির এবং সংখ্যায় অল্প। মুশরিকদের মুকাবিলায় দুনিয়াবী শক্তির ভারসাম্যহীনতার কারণে তাঁরা যে মুছীবত প্রাপ্ত হয়েছেন এবং যে হক-এর প্রতি তাঁরা মানুষকে দাওয়াত দিচ্ছেন ও যার সামাজিক প্রতিষ্ঠা তাঁরা কামনা করছেন, সেটুকু অংকুরেই বিনষ্ট হয়ে যাবে। এতদ্ব্যতীত তাঁদের নিকটে আরেকটি চিন্তার বিষয় ছিল সেটি হ’ল, তাঁরা ছিলেন শান্তি ও মানবকল্যাণের আকাংখী। সশস্ত্র যুদ্ধ হ’লে সমাজে শান্তি ও স্থিতিশীলতা বিনষ্ট হবে এবং এতে লোকদের সামগ্রিকভাবে ইসলামে প্রবেশে বাধার সৃষ্টি হবে। আল্লাহ বলেন, ‘আমিই মাত্র জানি, তোমরা জানো না’। অর্থাৎ শান্তির অবস্থায় সকল মানুষ ইসলামে প্রবেশ করবে- এরূপ ধারণা বাতিল। কেননা লোকদের মধ্যে বহু দুষ্ট চরিত্রের লোক রয়েছে। তাদেরকে সমাজদেহ থেকে উৎখাত করা সুস্থ দেহ থেকে দূষিত রক্ত বের করার শামিল। অতএব এই যুদ্ধ বা জিহাদ তোমাদের জন্য নিঃসন্দেহে কল্যাণকর’।[4]\n\nআয়াতের ব্যাখ্যা :\n\nইতিপূর্বে মক্কায় জিহাদের অনুমতি ছিল না। পরে সেখান থেকে হিজরতকালে জিহাদের অনুমতির আয়াত নাযিল হয় সূরা হজ্জ ৩৯ আয়াতের মাধ্যমে। অতঃপর ২য় হিজরী সনে মদীনায় অবতীর্ণ সূরা বাক্বারাহ ২১৬ আয়াতের মাধ্যমে মুসলমানদের উপরে প্রথম ‘জিহাদ’ ফরয করা হয়।[5] অত্র আয়াতে ‘ক্বিতাল’ শব্দ বলা হ’লেও সূরা তাওবাহ ৪১ আয়াতে ‘জিহাদ’ শব্দ উল্লেখিত হয়েছে। যার মাধ্যমে সাময়িকভাবে শুধু ক্বিতাল বা ‘যুদ্ধ’ নয়, বরং মুশরিক ও কুফরী শক্তির বিরুদ্ধে জান-মাল দিয়ে সর্বদা ‘জিহাদ’ বা সর্বাত্মক প্রতিরোধ গড়ে তোলার আহবান জানানো হয়েছে।\n\n‘জিহাদ’ শব্দটি ব্যাপক প্রতিরোধ যুদ্ধ এবং ‘ক্বিতাল’ শব্দটি বিশেষভাবে ‘সশস্ত্র যুদ্ধ’ হিসাবে গণ্য হয়। ‘জিহাদ’ শান্তি ও যুদ্ধ সকল অবস্থায় প্রযোজ্য। পক্ষান্তরে ‘ক্বিতাল’ কেবল যুদ্ধাবস্থায় প্রযোজ্য। ‘জিহাদ’ বললে দু’টিই বুঝায়। ‘ক্বিতাল’ বললে স্রেফ ‘যুদ্ধ’ বুঝায়। যদিও দু’টি শব্দ অনেক সময় সমার্থক হিসাবে ব্যবহৃত হয়ে থাকে। তবে ইসলামী পরিভাষায় ‘জিহাদ’ শব্দটিই অধিক প্রচলিত ও অধিক গ্রহণীয়।\n\n‘জিহাদ’ ‘জুহদুন’ ধাতু হ’তে উৎপন্ন। যার অর্থ, কষ্ট ও চূড়ান্ত প্রচেষ্টা। অর্থাৎ যখন কেউ শত্রুর বিরুদ্ধে লড়াই করে ও তাকে প্রতিরোধের জন্য তার সকল ক্ষমতা ও শক্তি ব্যয় করে এবং কষ্টসমূহ সহ্য করে, তাকে আভিধানিক অর্থে ‘জিহাদ’ বলে’।[6] ইসলামী পরিভাষায় ‘জিহাদ’ অর্থ : আল্লাহ্র সন্তুষ্টির লক্ষ্যে আল্লাহ্র দ্বীনকে বিজয়ী করার জন্য বাতিলের বিরুদ্ধে সর্বাত্মক প্রচেষ্টা চালানো’। ‘জিহাদ’ শব্দটি পারিভাষিক অর্থেই অধিক প্রচলিত। মোল্লা আলী ক্বারী (رحمة الله) বলেন, ‘জিহাদ’ অর্থ ‘কাফেরদের বিরুদ্ধে সরাসরি যুদ্ধে সর্বাত্মক প্রচেষ্টা চালানো অথবা মাল দ্বারা, পরামর্শ দ্বারা, দলবৃদ্ধি দ্বারা কিংবা অন্য যেকোন পন্থায় কুফরী শক্তির বিরুদ্ধে সার্বিক সহযোগিতা করা’। তিনি বলেন, জিহাদ হ’ল ‘ফরযে কিফায়াহ’। কেউ সেটা করলে অন্যের উপর থেকে দায়িত্ব নেমে যায়’।[7]\n\nইবনু হাজার আসক্বালানী (رحمة الله) বলেন, ‘শারঈ পরিভাষায় জিহাদ হ’ল, কাফিরদের বিরুদ্ধে যুদ্ধে সর্বাতমক প্রচেষ্টা নিয়োজিত করা। এর দ্বারা নফস, শয়তান ও ফাসিকদের বিরুদ্ধে জিহাদকেও বুঝানো হয়’।[8]\n\nজিহাদের উদ্দেশ্য :\n\n(১) জিহাদ হবে আল্লাহ্র কালেমাকে সমুন্নত করার জন্য ও তাঁর দ্বীনকে বিজয়ী করার জন্য। যেমন আল্লাহ বলেন, ‘তিনি স্বীয় রাসূলকে সাহায্য করেন এমন বাহিনী দ্বারা যাদেরকে তোমরা দেখোনি। তিনি কাফিরদের ঝান্ডাকে অবনমিত করেন ও আল্লাহ্র ঝান্ডাকে সমুন্নত করেন’ (তওবাহ ৯/৪০)।\n\nহযরত আবু মূসা আশ‘আরী (رضي الله عنه) হ’তে বর্ণিত তিনি বলেন, জনৈক ব্যক্তি রাসূল (ছাঃ)-এর নিকটে এসে বলল, কোন ব্যক্তি যুদ্ধ করে গণীমত লাভের জন্য, কেউ যুদ্ধ করে নাম-যশের জন্য, কেউ যুদ্ধ করে বীরত্ব প্রদর্শনের জন্য। এক্ষণে কোন্ ব্যক্তি আল্লাহ্র রাস্তায় যুদ্ধ করে? জওয়াবে রাসূলুল্লাহ (ছাঃ) বলেন, ‘যে ব্যক্তি আল্লাহ্র কালেমাকে সমুন্নত করার জন্য লড়াই করে, সেই-ই মাত্র আল্লাহ্র রাস্তায় যুদ্ধ করে’।[9] আল্লাহ বলেন, ‘তিনিই সেই সত্তা যিনি স্বীয় রাসূলকে হেদায়াত ও সত্যদ্বীন সহকারে প্রেরণ করেছেন, যাতে তিনি সকল দ্বীনের উপরে তাকে বিজয়ী করতে পারেন। আর (এ ব্যাপারে) সাক্ষী হিসাবে আল্লাহই যথেষ্ট’ (ফাৎহ ৪৮/২৮)। অর্থাৎ ইসলাম যে সকল দ্বীনের উপরে বিজয়ী, সে বিষয়ে আল্লাহই বড় সাক্ষী। কারণ অন্যেরা তা স্বীকার করে না বা করবেও না। সেদিকে ইঙ্গিত করে আল্লাহ অন্যত্র বলেন, ‘যদিও মুশরিকরা তা অপসন্দ করে’ (তওবাহ ৯/৩৩, ছফ ৬১/৯)। তিনি বলেন, ‘তারা আল্লাহ্র নূরকে (শরী‘আতকে) ফুঁ দিয়ে নিভিয়ে দিতে চায়। অথচ আল্লাহ স্বীয় নূরকে পূর্ণরূপে বিকশিত করবেন, যদিও কাফিররা তা অপসন্দ করে’ (ছফ ৬১/৮; তওবাহ ৯/৩২)।\n\nউপরোক্ত আয়াতসমূহে একথা পরিষ্কার যে, যারা ধর্মীয় ও বৈষয়িক জীবনের সর্বত্র ইসলামী শরী‘আতকে কবুল করে না, বরং তাকে অপসন্দ করে, তারা কাফির ও মুশরিকদের অনুসারী এবং তারা ইসলামকে দুনিয়ার বুক থেকে মিটিয়ে দিতে চায়। যদিও তারা তাতে নিশ্চিতভাবে ব্যর্থ হবে।\n\n(২) ইসলামে ‘জিহাদ’ স্রেফ আল্লাহ্র জন্য হয়ে থাকে, দুনিয়ার জন্য নয়। আল্লাহ বলেন, ‘তোমরা জিহাদ কর আল্লাহ্র পথে সত্যিকারের জিহাদ। তিনি তোমাদেরকে মনোনীত করেছেন’ (হজ্জ ২২/৭৮)।\n\n(ক) ৭ম হিজরীতে খায়বর যুদ্ধে ইহূদীদের সবচাইতে মযবুত ‘নায়েম’ দুর্গ জয়ের পূর্বে ঝান্ডা হাতে দেওয়ার পর রাসূলুল্লাহ (ছাঃ) সেনাপতি আলী (رضي الله عنه)-কে বলেন, যুদ্ধ শুরুর পূর্বে প্রতিপক্ষ যোদ্ধাদের প্রতি ইসলামের দাওয়াত দাও। কেননা ‘যদি তোমার দ্বারা আল্লাহ একজন ব্যক্তিকেও হেদায়াত দান করেন, তবে সেটি তোমার জন্য মূল্যবান লাল উটের (কুরবানীর) চাইতে উত্তম হবে’।[10]\n\nএতে বুঝা যায় যে, স্রেফ যুদ্ধবিজয় ইসলামী জিহাদের লক্ষ্য নয়। বরং মানুষ আল্লাহ্র বিধানের অনুগত হৌক এটাই হ’ল কাম্য। যদি নিয়তের মধ্যে খুলূছিয়াত না থাকে, বরং ব্যক্তিস্বার্থ বা অন্য কোন দুনিয়াবী স্বার্থ হাছিল করা উদ্দেশ্য হয়, তাহ’লে আল্লাহ্র দরবারে সেটা জিহাদ হিসাবে কবুল হবে না।\n\n(খ) আল্লাহ বলেন, ‘অতএব তুমি আললাহ্র ইবাদত কর তাঁর প্রতি খালেছ আনুগত্য সহকারে’ (যুমার ৩৯/২)। যুদ্ধাবস্থায় মৃত্যু হ’লেও ত্রুটিপূর্ণ নিয়তের কারণে ঐ ব্যক্তি শহীদের মর্যাদা হ’তে বঞ্চিত হবে। আবার শহীদ হওয়ার খালেছ নিয়তের কারণে বিছানায় মৃত্যুবরণ করেও অনেকে শহীদের মর্যাদা পাবেন। যেমন রাসূলুল্লাহ (ছাঃ) নিজে এবং হযরত আবুবকর (رضي الله عنه), হযরত খালিদ ইবনু ওয়ালীদ (رضي الله عنه) প্রমুখ। উক্ত মর্মে বহু হাদীছ বর্ণিত হয়েছে। কেননা ‘নিয়ত’ হ’ল আমলের রূহ স্বরূপ। নিয়তহীন আমল লক্ষ্যহীন পথিকের ন্যায়। আল্লাহ্র কাছে ঐ আমলের কোন মূল্য নেই।\n\n(গ) হযরত আবু উমামা বাহেলী (رضي الله عنه) হ’তে বর্ণিত রাসূলুল্লাহ (ছাঃ) বলেন, ‘নিশ্চয়ই আল্লাহ ঐ আমল কবুল করেন না, যা তার জন্য খালেছ না হয় এবং যা স্রেফ তাঁর চেহারা অন্বেষণের লক্ষ্যে না হয়’।[11]\n\n(ঘ) হযরত আবু হুরায়রা (رضي الله عنه) হ’তে বর্ণিত রাসূলুল্লাহ (ছাঃ) এরশাদ করেন, ক্বিয়ামতের দিন প্রথম বিচার হবে (কপট) শহীদের। আল্লাহ তাকে (দুনিয়ায় প্রদত্ত) নে‘মত সমূহের কথা স্মরণ করিয়ে দিবেন এবং সে তা স্বীকার করবে। অতঃপর তাকে বলা হবে, তুমি ঐসব নে‘মতের বিনিময়ে দুনিয়ায় কি কাজ করেছ? সে বলবে, আমি তোমার সন্তুষ্টির জন্য লড়াই করেছি ও অবশেষে শহীদ হয়েছি। তখন আল্লাহ বলবেন, তুমি মিথ্যা বলছ। বরং তুমি এজন্য যুদ্ধ করেছিলে যেন তোমাকে ‘বীর’ বলা হয়। আর তা তোমাকে বলা হয়েছে। অতঃপর তার সম্পর্কে আদেশ দেওয়া হবে এবং তাকে উপুড়মুখী করে টানতে টানতে জাহান্নামে নিক্ষেপ করা হবে। এরপর আলেমদের, অতঃপর (লোক দেখানো) দানশীলদের একই অবস্থা হবে’।[12]\n\n(ঙ) সাহল বিন হুনাইফ (رضي الله عنه) থেকে বর্ণিত রাসূলুল্লাহ (ছাঃ) এরশাদ করেন, ‘যে ব্যক্তি আল্লাহ্র নিকটে খালেছ অন্তরে শাহাদাত কামনা করে, আল্লাহ তাকে শহীদগণের স্তরে পৌঁছে দেন, যদিও সে বিছানায় মৃত্যুবরণ করে’।[13]\n\n(চ) একদা এক খুৎবায় ওমর ফারূক (رضي الله عنه) বলেন, কেউ যুদ্ধে নিহত হ’লে বা মারা গেলে তোমরা বলে থাক যে, ‘অমুক লোক শহীদ হয়ে গেছে’। তোমরা এরূপ বলো না। বরং ঐরূপ বল যেরূপ রাসূলুল্লাহ (ছাঃ) বলতেন, ‘যে ব্যক্তি আল্লাহ্র রাস্তায় নিহত হ’ল সে ব্যক্তি শহীদ এবং যে আল্লাহ্র রাস্তায় মৃত্যু বরণ করল সে ব্যক্তি শহীদ’।[14]\n\nজিহাদের ফযীলত :\n\n(১) আল্লাহ বলেন, ‘হে বিশ্বাসীগণ! আমি কি তোমাদের এমন একটি ব্যবসার কথা বলে দেব না, যা তোমাদেরকে যন্ত্রণাদায়ক শাস্তি হ’তে মুক্তি দেবে? তোমরা আল্লাহ ও তাঁর রাসূলের প্রতি ঈমান আনবে এবং তোমাদের মাল ও জান দ্বারা আল্লাহ্র রাস্তায় জিহাদ করবে। এটাই তোমাদের জন্য উত্তম, যদি তোমরা বুঝ’ (ছফ ৬১/১০-১১)।\n\n(২) তিনি বলেন, ‘নিশ্চয়ই আল্লাহ মুমিনের জান ও মাল খরিদ করে নিয়েছেন জান্নাতের বিনিময়ে। তারা লড়াই করে আল্লাহ্র রাস্তায়। অতঃপর তারা মারে ও মরে’ (তওবাহ ৯/১১১)।\n\n(৩) রাসূলুল্লাহ (ছাঃ) এরশাদ করেন, ‘আল্লাহ্র রাস্তায় জিহাদকারীদের জন্য আল্লাহ জান্নাতে একশতটি স্তর প্রস্ত্তত করে রেখেছেন। প্রতিটি স্তরের দূরত্ব আসমান ও যমীনের মধ্যকার দূরত্বের ন্যায়। অতএব যখন তোমরা প্রার্থনা করবে, তখন ‘ফেরদৌস’ প্রার্থনা করবে। কেননা এটিই হ’ল জান্নাতের মধ্যে সর্বোত্তম ও সর্বোচ্চ স্তর। এর উপরেই আমাকে আল্লাহ্র আরশ দেখানো হয়েছে। আর এখান থেকেই জান্নাতের নদীসমূহ প্রবাহিত হয়েছে’।[15]\n\n(৪) তিনি বলেন, ‘যার পদযুগল আল্লাহ্র রাস্তায় ধূলি ধূসরিত হয়েছে, তাকে জাহান্নামের আগুন স্পর্শ করবে না’।[16] ‘পদযুগল ধূলি ধূসরিত হওয়া’ অর্থ, দেহ-মন সবকিছু আল্লাহ্র রাস্তায় ব্যয় করা। যেমন অন্যত্র (৫) রাসূলুল্লাহ (ছাঃ) বলেন, ‘আল্লাহ্র রাস্তায় একটি সকাল ও একটি সন্ধ্যা ব্যয় করা, দুনিয়া ও তার মধ্যকার সকল কিছু হ’তে উত্তম’।[17]\n\n(৬) তিনি বলেন, ‘আল্লাহ্র রাস্তায় নিহত হওয়া সকল পাপকে মোচন করে ঋণ ব্যতীত।[18]\n\n(৭) তিনি বলেন, ‘কেউ আল্লাহ্র রাস্তায় আহত হ’লে, আর আল্লাহ ভালো জানেন কে তার রাস্তায় আহত হয়েছে, ক্বিয়ামতের দিন সে এমন অবস্থায় আসবে যে, তার ক্ষতস্থান হ’তে রক্ত ঝরতে থাকবে। যার রং হবে রক্তের ন্যায়, কিন্তু সুগন্ধি হবে মিশকের ন্যায়’।[19]\n\n(৮) রাসূল (ছাঃ) বলেন, কোন ব্যক্তি জান্নাতে প্রবেশ করার পর তাকে পৃথিবীর যাবতীয় সম্পদ দেওয়া হলেও পুনরায় সে দুনিয়ায় ফিরে আসতে চাইবে না, শহীদ ব্যতীত। তাদের উচ্চ মর্যাদা দেখে সে দুনিয়ায় ফিরে আসতে চাইবে, যাতে সে দশবার শহীদ হ’তে পারে।[20]\n\n(৯) আল্লাহ বলেন, ‘যারা আল্লাহ্র রাস্তায় নিহত হয়েছে তাদেরকে মৃত ধারণা করো না; বরং তারা জীবিত। তারা তাদের প্রতিপালক হ’তে জীবিকাপ্রাপ্ত হয়ে থাকে’ (আলে ইমরান ৩/১৭৯)। উক্ত আয়াতের ব্যাখ্যায় রাসূলুল্লাহ (ছাঃ) বলেন, তাদের আত্মাসমূহ সবুজ বর্ণের পাখির মধ্যে রক্ষিত হয় এবং তাদের জন্য আল্লাহ্র আরশের নীচে ফানুস ঝুলিয়ে দেওয়া হয়। অতঃপর তারা জান্নাতে যথেচ্ছ বিচরণ করে। পরে তারা আবার ঐসমস্ত ফানুসের দিকে ফিরে আসে। তখন তাদের রব তাদের দিকে ঝুঁকে পড়ে বলেন, তোমরা কি আরো কিছু চাও? উত্তরে তারা বলে, আমরা আর কিসের আকাংখা করব? আমরা তো জান্নাতের যেখানে খুশী বিচরণ করছি। আল্লাহ তাদেরকে এভাবে তিনবার জিজ্ঞেস করলে তারা বলবে, হে আমাদের পালনকর্তা! আমরা চাই যে, আমাদের আত্মাগুলিকে পুনরায় আমাদের দেহের মধ্যে ফিরিয়ে দেওয়া হোক। যেন আমরা পুনরায় আপনার রাস্তায় জিহাদ করে শহীদ হ’তে পারি। অতঃপর যখন আল্লাহ দেখবেন যে তাদের আর কিছু প্রয়োজন নেই, তখন তাদের ছেড়ে দিবেন’।[21]\n\n(১০) তিনি বলেন, আল্লাহ্র নিকটে শহীদদের জন্য ৬টি বিশেষ পুরস্কার রয়েছে (ক) শহীদের রক্তের প্রথম ফোঁটা যমীনে পড়তেই তাকে মাফ করে দেওয়া হয় এবং জান বের হওয়ার প্রাক্কালেই তাকে জান্নাতের ঠিকানা দেখানো হয় (খ) তাকে কবরের আযাব থেকে রক্ষা করা হয় (গ) ক্বিয়ামত দিবসের ভয়াবহতা হ’তে তাকে নিরাপদ রাখা হয় (ঘ) সেদিন তার মাথায় সম্মানের মুকুট পরানো হবে। যার একটি মুক্তা দুনিয়া ও তার মধ্যেকার সবকিছু হতে উত্তম (ঙ) তাকে ৭২ জন সুন্দর চক্ষুবিশিষ্ট হূরের সাথে বিয়ে দেওয়া হবে এবং (চ) ৭০ জন নিকটাত্মীয়ের জন্য তার সুফারিশ কবুল করা হবে।[22]\n\n(১১) রাসূলুল্লাহ (ছাঃ) এরশাদ করেন, ‘প্রত্যেক মৃত ব্যক্তির আমল বন্ধ হয়ে যায় কেবল ঐ ব্যক্তি ব্যতীত, যে ব্যক্তি আল্লাহ্র রাস্তায় পাহারারত অবস্থায় মৃত্যুবরণ করে। তার নেকী ক্বিয়ামত পর্যন্ত বৃদ্ধি পেতে থাকে এবং ঐ ব্যক্তি কবরের পরীক্ষা হ’তে নিরাপদ থাকে’।[23] এই নেকী ইসলামী রাষ্ট্রের সীমান্ত প্রহরী সৈনিক যেমন পাবেন, ইসলাম বিরোধী আক্বীদা ও আমল প্রতিরোধে নিহত বা মৃত ব্যক্তিও তেমনি পাবেন।\n\n[1] সৈয়দ মুহাম্মাদ রশীদ রেযা, মুখতাছার তাফসীরুল মানার (বৈরূত : ১ম সংস্করণ ১৪০৪/১৯৮৪) ১/১৮৬ পৃঃ।\n\n[2] ইবনু মাজাহ হা/৯৫৪, নাসাঈ হা/৪৮৬২; বুখারী, মিশকাত হা/৭৭৭।\n\n[3] সৈয়দ রশীদ রেযা, মুখতাছার তাফসীরুল মানার ১/১৮৬।\n\n[4] সৈয়দ রশীদ রেযা, মুখতাছার তাফসীরুল মানার ১/১৮৬-১৮৭ পৃঃ (সার-সংক্ষেপ)।\n\n[5] তিরমিযী হা/৩১৭১, নাসাঈ হা/৩০৮৫; মুখতাছার তাফসীরুল মানার ১/১৮৬।\n\n[6] সাইয়িদ সাবিক্ব, ফিক্বহুস সুন্নাহ (কায়রো : দারুল ফাৎহ, ৫ম সংস্করণ ১৪১২/১৯৯২) ৩/৮৬।\n\n[7] মোল্লা আলী ক্বারী, মিরক্বাত শরহ মিশকাত (মুলতান : ইশ‘আতুল মা‘আরেফ, ১৩৮৬/১৯৬৬) ‘জিহাদ’ অধ্যায়, ৭/২৬৪ পৃঃ।\n\n[8] আহমাদ ইবনু হাজার আসক্বালানী, ফাৎহুল বারী শরহ ছহীহুল বুখারী (কায়রো : ১৪০৭/১৯২৭) ‘জিহাদ’ অধ্যায় ৬/৫ পৃঃ।\n\n[9] মুত্তাফাক্ব ‘আলাইহ, মিশকাত হা/৩৮১৪ ‘জিহাদ’ অধ্যায়।\n\n[10] মুত্তাফাক্ব ‘আলাইহ, মিশকাত হা/৬০৮০; ফাৎহুল বারী হা/৪২১০।\n\n[11] আবুদাঊদ, নাসাঈ হা/৩১৪০।\n\n[12] মুসলিম হা/১৯০৫, মিশকাত হা/২০৫ ‘ইলম’ অধ্যায়।\n\n[13] মুসলিম হা/১৯০৯, মিশকাত হা/৩৮০৮ ‘জিহাদ’ অধ্যায়।\n\n[14] আহমাদ হা/২৮৫, ১০৭৭২; ইবনু মাজাহ হা/২৯১০; মুসলিম, মিশকাত হা/৩৮১১।\n\n[15] বুখারী, মিশকাত হা/৩৭৮৭; ফাৎহুল বারী হা/২৭৯০ ‘জিহাদ’ অধ্যায় ৪ অনুচ্ছেদ।\n\n[16] বুখারী, মিশকাত হা/৩৭৯৪ ‘জিহাদ’ অধ্যায়।\n\n[17] মুত্তাফাক্ব ‘আলাইহ, মিশকাত হা/৩৭৯২ ‘জিহাদ’ অধ্যায়।\n\n[18] মুসলিম হা/১৮৮৬, মিশকাত হা/৩৮০৬।\n\n[19] মুত্তাফাক্ব ‘আলাইহ, মিশকাত হা/৩৮০২ ‘জিহাদ’ অধ্যায়।\n\n[20] মুত্তাফাক্ব ‘আলাইহ, মিশকাত হা/৩৮০৩।\n\n[21] মুসলিম হা/১৮৮৭; মিশকাত হা/৩৮০৪।\n\n[22] তিরমিযী হা/১৬৬৩, ইবনু মাজাহ হা/২৭৯৯, মিশকাত হা/৩৮৩৪।\n\n[23] তিরমিযী হা/১৬২১; মিশকাত হা/৩৮২৩।"
    },
    {
        "1": "জিহাদের প্রকারভেদ",
        "2": "(১) নফসের বিরুদ্ধে জিহাদ : নফসের মধ্যে খারাপ চিন্তা আসাটা স্বাভাবিক। সেকারণ নফসকে কলুষিত করে ও আখেরাতের চিন্তা থেকে দূরে সরিয়ে নেয় এমন সব সাহিত্য, পরিবেশ ও প্রচার মাধ্যম থেকে ও দুনিয়াবী জৌলুস থেকে নিজেকে সাধ্যমত দূরে সরিয়ে রাখতে হবে এবং সর্বদা দ্বীনী আলোচনা ও দ্বীনী পরিবেশের মধ্যে নিজেকে ধরে রাখতে হবে। যেমন আল্লাহ তাঁর রাসূলকে নির্দেশ দিচ্ছেন, وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَدَاةِ وَالْعَشِيِّ يُرِيدُونَ وَجْهَهُ وَلاَ تَعْدُ عَيْنَاكَ عَنْهُمْ تُرِيدُ زِينَةَ الْحَيَاةِ الدُّنْيَا وَلاَ تُطِعْ مَنْ أَغْفَلْنَا قَلْبَهُ عَنْ ذِكْرِنَا وَاتَّبَعَ هَوَاهُ وَكَانَ أَمْرُهُ فُرُطًا ‘তুমি নিজেকে ঐসব লোকদের সাথে ধরে রাখো, যারা তাদের প্রভুকে ডাকে সকালে ও সন্ধ্যায়। তারা কামনা করে কেবল আল্লাহ্র সন্তুষ্টি। তুমি তাদের থেকে দৃষ্টি ফিরিয়ে নিয়ো না। তুমি কি দুনিয়াবী জীবনের জৌলুস কামনা কর? তুমি ঐ ব্যক্তির অনুসরণ করো না, যার অন্তর আমাদের স্মরণ থেকে গাফেল হয়েছে এবং সে প্রবৃত্তির অনুসারী হয়েছে ও তার কাজকর্মে সীমালংঘন এসে গেছে’ (কাহফ ১৮/২৮)।\n\nফাযালাহ বিন ওবায়েদ (رضي الله عنه) হ’তে বর্ণিত রাসূলুল্লাহ (ছাঃ) এরশাদ করেন, الْمُجَاهِدُ مَنْ جَاهَدَ نَفْسَهُ فِي اللهِ ‘মুজাহিদ সেই ব্যক্তি যে আল্লাহকে খুশী করার জন্য তার নফসের বিরুদ্ধে জিহাদ করে’।[1] ছাহেবে তুহফাহ বলেন, এর অর্থ, যে ব্যক্তি তার প্রবৃত্তিকে দমন করে এবং পাপ থেকে বিরত হয়ে আল্লাহ্র আনুগত্যে নিজেকে ধরে রাখে। আর এটাই হ’ল সকল জিহাদের মূল (وجهادها اصل كل جهاد)। কেননা যে ব্যক্তি নিজের নফসের বিরুদ্ধে জিহাদ করতে পারে না, সে ব্যক্তি বাইরে শত্রুর বিরুদ্ধে জিহাদ করতে পারে না’।[2] বস্ত্ততঃ অর্থের লোভ, পদের লোভ, নাম-যশের লোভ প্রভৃতি মনের রোগ মানুষকে প্রতিনিয়ত আল্লাহ্র পথে জিহাদ থেকে ফিরিয়ে রাখে। তাই এই ভিতরকার গোপন শত্রুর বিরুদ্ধে প্রথমে যুদ্ধ করা প্রয়োজন। এজন্যেই বলা হয়েছে,\n\nأَشَدُّ الْجِهَادِ جِهَادُ الْهَوَى + وَمَا كَرَّمَ الْمَرْءَ اِلاَّ التُّقَى ‘সবচেয়ে কঠিন যুদ্ধ হ’ল প্রবৃত্তির বিরুদ্ধে যুদ্ধ। আর মানুষকে সম্মানিত করে না আল্লাহভীতি ব্যতীত’।\n\n(২) শয়তানের বিরুদ্ধে জিহাদ : শয়তান জিন ও ইনসান উভয়ের মধ্য থেকে হ’তে পারে (নাস ১১৪/৬)। এদের দিনরাতের কাজ হ’ল বিভিন্ন ধোঁকার মাধ্যমে মুমিনকে পথভ্রষ্ট করা। আল্লাহ বলেন, وَكَذَلِكَ جَعَلْنَا لِكُلِّ نَبِيٍّ عَدُوًّا شَيَاطِينَ الْإِنْسِ وَالْجِنِّ يُوحِي بَعْضُهُمْ إِلَى بَعْضٍ زُخْرُفَ الْقَوْلِ غُرُورًا ‘এমনিভাবে আমরা প্রত্যেক নবীর জন্য শত্রু নিযুক্ত করেছি মানুষ ও জিন থেকে একদল শয়তানকে। যারা ধোঁকা দেওয়ার জন্য একে অপরকে কারুকার্য খচিত কথা বলে’ (আন‘আম ৬/১১২)। এদের থেকে বেঁচে থাকার জন্য আল্লাহ স্বীয় রাসূলকে বলেন, وَإِذَا رَأَيْتَ الَّذِينَ يَخُوضُونَ فِي آيَاتِنَا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ ‘যখন তুমি ঐসব লোকদের দেখবে যে, আমার আয়াত সমূহে ছিদ্রান্বেষণে লিপ্ত হয়েছে, তখন তুমি তাদেরকে এড়িয়ে চলো, যে পর্যন্ত না তারা অন্য কথায় লিপ্ত হয়’ (আন‘আম ৬/৬৮)।\n\nএযুগে শয়তানের সবচেয়ে বড় ধোঁকা হ’ল গণতন্ত্র ও জঙ্গীবাদ। ক্ষমতা দখলের সুড়সুড়ি দিয়ে এ দু’টি মতবাদ মুসলিম সমাজকে পরস্পরে হানাহানি ও রক্তাক্ত জনপদে পরিণত করেছে। তাদের নৈতিক ও বৈষয়িক উন্নতি শেষ করে দিয়েছে এবং তাদের ইহকাল ও পরকাল ধ্বংস করেছে।\n\nএজন্য শয়তানের অনুসারী ব্যক্তি ও সংগঠন বর্জন করা ও তাদের থেকে দূরে থাকা আবশ্যক। শিরক ও বিদ‘আতপন্থী এবং ভোগবাদী ও বস্ত্তবাদী শিক্ষা ও পরিবেশ বর্জন করা যরূরী। সাথে সাথে এসবের অনুসারী প্রিন্ট ও ইলেক্ট্রনিক মিডিয়া থেকে নিজেকে ও নিজের গৃহকে পরিচ্ছন্ন রাখা অপরিহার্য। এসবের স্থলে পবিত্র কুরআন ও ছহীহ হাদীছপন্থী ব্যক্তি ও সংগঠনভুক্ত থাকা, দ্বীনী শিক্ষা ও পরিবেশ অপরিহার্য করে নেওয়া এবং এর অনুসারী প্রিন্ট ও ইলেক্ট্রনিক মিডিয়ার মাধ্যমে নিজেকে ও নিজের গৃহকে আলোকিত রাখা আবশ্যক।\n\n(৩) কাফির-মুশরিক ও ফাসিক-মুনাফিকের বিরুদ্ধে জিহাদ : আল্লাহ বলেন,يَا أَيُّهَا النَّبِيُّ جَاهِدِ الْكُفَّارَ وَالْمُنَافِقِينَ وَاغْلُظْ عَلَيْهِمْ وَمَأْوَاهُمْ جَهَنَّمُ وَبِئْسَ الْمَصِيرُ ‘হে নবী! তুমি জিহাদ কর কাফির ও মুনাফিকদের বিরুদ্ধে এবং তাদের উপরে কঠোর হও। ওদের ঠিকানা হ’ল জাহান্নাম। আর কতইনা মন্দ ঠিকানা সেটি’ (তওবা ৯/৭৩; তাহরীম ৬৬/৯)। হযরত আব্দুল্লাহ ইবনু আববাস (رضي الله عنه) বলেন, কাফিরদের বিরুদ্ধে জিহাদ হবে অস্ত্রের দ্বারা এবং মুনাফিকদের বিরুদ্ধে জিহাদ হবে যবান দ্বারা এবং অন্যান্য পন্থায় কঠোরতা অবলম্বনের দ্বারা’। মুনাফিক সর্দার আব্দুল্লাহ ইবনে উবাইকে সকল নষ্টের মূল জেনেও রাসূল (ছাঃ) তাকে হত্যার নির্দেশ দেননি তার বাহ্যিক ইসলামের কারণে। ইবনু মাসঊদ (رضي الله عنه) বলেন, মুনাফিকদের বিরুদ্ধে জিহাদ কর হাত দ্বারা, না পারলে যবান দ্বারা, না পারলে ওদেরকে এড়িয়ে চল’। ইবনুল ‘আরাবী বলেন, যবান দ্বারা দলীল কায়েম করার বিষয়টি হ’ল স্থায়ী জিহাদ’।[3] আধুনিক যুগে যবান, কলম ও অন্যান্য প্রচার মাধ্যম একই গুরুত্ব বহন করে। বরং কলমই হ’ল স্থায়ী জিহাদ।\n\n\n[1]. তিরমিযী হা/১৬২১।\n\n[2]. তুহফাতুল আহওয়াযী শরহ তিরমিযী, হা/১৬৭১-এর ব্যাখ্যা।\n\n[3]. কুরতুবী, সূরা তওবা ৭৩ আয়াতের ব্যাখ্যা দ্রষ্টব্য; ৮/১৮৭ পৃঃ।"
    },
    {
        "1": "দাওয়াত ও জিহাদ",
        "2": ""
    },
    {
        "1": "দাঈদের প্রতি নাসিহা",
        "2": "এই লেখাটি পড়ার আগে প্রথমে আংকেল টম বলতে কি বোঝানো হয় তা জেনে নেওয়া দরকার। আংকেল টম বলতে হীনমন্য প্রজাতির দাসভাবাপন্ন, বিনয়বিগলিত, সেবাপ্রদানে-তৎপর এক চরিত্রের দিকে নির্দেশ করা হয় যে কিনা শাসকশ্রেণীর প্রতি অতিমাত্রায় অনুগত। ঐতিহাসিকভাবে এটি একটি কৃষ্ণাঙ্গ চরিত্র যে নিজেদের নীচু জাত এবং সাদাদের উঁচু জাত মনে করে এবং তাদের চাটুকারিতায় লিপ্ত থাকে।\n\n——————————–\n\nতারিক মেহান্নার কাছে প্রশ্ন: আসসালামু আলাইকুম, আমার আগের প্রশ্নটির বিশদ উত্তর দেয়ার জন্য আল্লাহ আপনাকে উত্তম পুরস্কার দান করুন। কিন্তু আমি আপনার কাছে আরো কিছু বিষয়ে পরিষ্কার ধারণা আশা করছি। আপনি আগের প্রশ্নের জবাবে পশ্চিমা দেশের অনেক দা’ঈ কে “আংকেল টম” হিসেবে আখ্যা দিয়েছেন। আপনার এ কথার সূত্র ধরে বলতে চাই, বর্তমান সময়ে এমন কিছু বিষয় আছে যেগুলো নিয়ে দা’ঈরা জেলে যাবার ভয়ে কথা বলতে চান না। হিকমাহর সাথে এসব বিষয় নিয়ে প্রকাশ্যে কীভাবে কথা বলা সম্ভব বলে আপনি মনে করেন? … আর যারা এসব ব্যাপারে কথা বলতে ভয় করে তাদের আসলে করণীয় কী?\n\nতারিক মেহান্নার উত্তর:\n\nপ্রথমত, আমি এই ব্যাপারে আপনার সাথে দ্বিমত পোষণ করি যে, কেবলমাত্র ভয় পায় বলে এই দা’ঈরা সত্য কথা বলা থেকে বিরত থাকে। কেউ যদি ইসলামের কথা বলতে ভয় পায়, তাহলে সে চুপ করে থাকবে, ব্যস! কিন্তু আমরা যখন দেখি আংকেল টম নীরবতা ভঙ্গ করে ‘অতি উদ্যোগী’ হয়ে ইসলামকে কাটছাঁট করে নখদন্তহীনভাবে মানুষের সামনে ইসলামকে উপস্থাপনে ব্যস্ত হয়ে পড়েছে, এবং সেটা সে করছে ইসলামের শত্রুদের সাথে এক টেবিলে বসে, তখন আমরা বুঝতে পারি, নিছক ভয়ের কারণে সে এমনটি করছে না, বরং সমস্যার মূল আরো গভীরে। আপনি খেয়াল করে দেখবেন, ইসলামের উপর আদর্শিক আক্রমণ নতুন কোনো ঘটনা নয়, বরং সেটা হয়ে আসছে বেশ কয়েক শতক জুড়েই, এবং প্রত্যেক আক্রমণের জবাবে আলিমদের কাছ থেকে তিনটি ভিন্ন ধরনের সাড়া মিলেছে।\n\nপ্রথম দল, এরা এই আক্রমণের মুখে কার্যত নতি স্বীকার করেছে। আক্রমণকারী কাফের সভ্যতার চোখ ধাঁধানো চাকচিক্যে এরা বিমুগ্ধ হয়ে নিজেদের আত্মা ও মন পুরোপুরি বিকিয়ে দিয়ে মানসিক দাসে পরিণত হয়েছে। ফলে তারা কাফেরদের দৃষ্টিভঙ্গিতে ইসলামকে বুঝাতে চেষ্টা করেছে এবং কাফেরদের ব্যবহৃত পরিভাষা ব্যবহার করে ইসলামকে ব্যাখ্যা করেছে।\n\nদ্বিতীয় দল, তারা কিছু বিষয়ে আপস করে, কিছু বিষয়ে করে না (‘মানিয়ে চলো’ নীতি)।\n\nতৃতীয় দলে আছেন এমন কিছু ‘আলিম, যাদের অবস্থান উপরের দুই দলের মতো নড়বড়ে নয়। তারা কোনোকিছুতে বিন্দুমাত্র ছাড় দেননি। সকল বাধা-বিপত্তি ও চাপের মুখেও তারা অবিচল থেকেছেন।\n\nকাজেই, আংকেল টমের সমস্যাটি ভয়জনিত নয়, বরং মূল সমস্যা হচ্ছে তার পরাজিত মানসিকতা। সে ইসলামের শত্রুদের বুদ্ধিবৃত্তিক এবং আদর্শিক আক্রমণের সামনে পরাভূত হয়েছে। তাই সে এখন মন থেকেই তাদের শ্রেষ্ঠত্ব স্বীকার করে। সে এখন চায় সমাজে যেন তার গ্রহণযোগ্যতা টিকে থাকে এবং বিরোধিতার মুখে পড়তে না হয়। এমনটা ভাবার কোনো কারণ নেই যে, আংকেল টম একাকী ঘরে বসে জালিমের বিরুদ্ধে মুখ খুলতে না পারার যন্ত্রণায় ক্লিষ্ট!! না, তার অবস্থা মোটেও এমন নয়! সে মানসিক দাসত্বের বেড়াজালে এতটাই বন্দী যে, সে জালিমকেও আর জালিম মনে করে না, উল্টো জুলুমের জন্য সে নিজেকেই দায়ী করে এবং জালিমের মন যুগিয়ে চলতে চায় (Stockholm syndrome)!\n\nএসব লোকদের করণীয় কী জানতে চেয়ে আপনি যে প্রশ্নটি করেছেন সে প্রশ্নটি তাদের জন্য খাটেই না! আপনি ধরেই নিচ্ছেন তারা কিছু একটা করতে চায়! মনস্তত্ত্বের ভাষায়, বহু আগেই তারা হার মেনে নিয়েছে। যে বিষয়ে প্রশ্ন এবং বাস্তবিক আলোচনার অবকাশ আছে তা হলো, আমরা যারা হার-না-মানা দলের পথ অনুসরণ করতে চাই, যারা উম্মাহকে পুনর্জীবিত করতে চাই, তাদের এ মুহূর্তে কী করণীয়? বিশেষভাবে, আমরা যারা পশ্চিমা দেশে বসবাস করছি, তাদের কী করা উচিত যেখানে ভিনদেশি ও আজিব চেহারার এক ইসলাম পালিত হচ্ছে? যখন ইসলাম থেকে সম্মান আর গৌরবের চাদর খুলে ফেলে ইসলামকেই অপমানিত করা হচ্ছে এমন চরম মুহূর্তে আমাদের কী করণীয়?\n\nকুরআনে কিছু আয়াত আছে যেগুলো আমাদেরকে গভীর চিন্তার খোরাক দেয়। নির্দিষ্ট করে বললে, মূসা (আ) এবং ফির’আউনের গল্পের দিকে আমাদের দৃষ্টি নিবদ্ধ করা উচিত। এই গল্পটি কুর’আনে সবচেয়ে বেশিবার বর্ণিত, সবচেয়ে পুঙ্খানুপুঙ্খভাবে বর্ণিত এবং আমরা যে সময়ে বাস করছি তার সাথে সবচেয়ে বেশি সাদৃশ্যপূর্ণ। আজকে বিশ্বাসী মুসলিম জাতির অবস্থা তৎকালীন বনী ইসরাইলের মতো। ফির’আউনের ভূমিকায় অবতীর্ণ হয়ে আজ মুসলিমদের শোষণ করছে জুলুমবাজ আমেরিকান সরকার। সেদিনের মূসা (আ) এর মতো আজকে প্রয়োজন একজন মুসলিম নেতার যার দায়িত্ব হবে মুসলিম জাতিকে রক্ষা করা ও তাদেরকে ইসলাম শিক্ষা দেওয়া, একই সাথে জালিমদের শিক্ষা দেওয়া ইসলাম কী। আসুন আমরা দেখি, আল্লাহর প্রেরিত একজন নবী, একজন সুদক্ষ এবং কুশলী দা’ঈ হিসেবে মূসা (আ) তার উম্মাহকে নিয়ে এই কঠিন পরিস্থিতি কীভাবে সামাল দিয়েছিলেন।\n\nপ্রথমেই লক্ষণীয় বিষয়টি হলো, মূসা (আ) এর কাছে ইসলামের “ওয়ালা” এবং “বারা” এ দুটো ধারণা ছিল স্ফটিকস্বচ্ছ। ফির’আউন এবং মূসা (আ) এর সম্পর্কের দিকে লক্ষ্য করুন, কোনো লুকোচুরি বা রাখঢাক নেই, কে কোন পক্ষে আছে – সেটা নিয়ে কোনোরকম অস্পষ্টতা নেই। দুটো দলকে মোটা দাগে পৃথক করা হয়েছে। মূসা (আ) ফির’আউন এবং ফির’আউনের দলভুক্ত সকলকে বনী ইসরাইলের স্পষ্ট ও প্রকাশ্য শত্রুরুপে চিহ্নিত করেছেন। বনী ইসরাইলকে আশ্বস্ত করে মূসা (আ) বলছেন,\n\n”হতে পারে তোমাদের প্রভু তোমাদের শত্রুদের ধ্বংস করবেন, আর অচিরেই তোমাদেরকে প্রতিনিধিত্ব দান করবেন” [সূরা আরাফ:১২৯]\n\nফির’আউনের বিরুদ্ধে করা আগ্রাসী দু’আ থেকে মূসা (আ) এর বৈরী মনোভাব আরও পরিষ্কার হয়।\n\n‘আর মূসা বললেন — ”আমাদের প্রভু! নিশ্চয় তুমি ফিরআউন ও তার পরিষদবর্গকে এই দুনিয়ার জীবনে শোভা-সৌন্দর্য ও ধন- দৌলত প্রদান করেছ, যা দিয়ে, আমাদের প্রভু! তারা তোমার পথ থেকে পথভ্রষ্ট করে। আমাদের প্রভু! বিনষ্ট করে দাও তাদের ধনসম্পত্তি, আর কাঠিন্য এনে দাও তাদের হৃদয়ের উপরে, তারা তো বিশ্বাস করে না যে পর্যন্ত না তারা মর্মন্তুদ শাস্তি প্রত্যক্ষ করে। ‘ [সূরা ইউনুস:৮৮]\n\nঅথচ মূসা (আ) এর কাহিনী বর্ণনা করে আল্লাহ বলেছেন,\n\n“অতঃপর ফির’আউন পরিবার মূসাকে কুড়িয়ে নিল, যাতে তিনি তাদের শত্রু ও দুঃখের কারণ হয়ে যান। নিশ্চয় ফির’আউন, হামান, ও তাদের সৈন্যবাহিনী অপরাধী ছিল।” [সূরা ক্বাসাস:৮]\n\nফির’আউনের প্রতি মূসা (আ) যে ধরনের মনোভাব ও মানসিকতা পোষণ করতেন সেটা বোঝা আমাদের জন্য অত্যন্ত গুরুত্বপূর্ণ, কারণ শত্রুর প্রকৃত পরিচয় নিয়ে যদি সুস্পষ্ট ধারণা না থাকে, তাহলে নিজেকে এবং নিজের উম্মাহকে শত্রুর ষড়যন্ত্রের হাত থেকে রক্ষা করার জন্য সুপরিকল্পিত কোন কৌশল গ্রহণ করা সম্ভবপর হয়ে উঠবে না। এ কারণেই কুর’আনে শয়তানের ব্যাপারে আল্লাহ আমাদেরকে সতর্ক করে দিয়েছেন,\n\n“নিঃসন্দেহ শয়তান তোমাদের শত্রু, কাজেই তাকে শত্রু হিসেবে গ্রহণ কর!” [সূরা ফাতির:৬]\n\nআপনার শত্রু কখনোই আপনাকে তার পরিকল্পনা জানতে দেবে না। সে হবে খুব সূক্ষ্ণ, শঠতাপূর্ণ, কূটকৌশলী, স্মিতহাস্য, ধীরস্থির এবং ধূর্ত। আপনি কিছু বুঝে ওঠার আগেই আপনাকে সে আঘাত করে চুরমার করে দেবে। এমনটা যে কেবল বাস্তব জগতে ঘটবে তা নয়, বরং মনস্তাত্ত্বিক যুদ্ধেই আপনি মনোবল হারিয়ে পরাজয় স্বীকার করতে পারেন। মনস্তাত্ত্বিক যুদ্ধের একটা সুপ্রসিদ্ধ কৌশল হল আপনার শত্রু আপনাকে বোঝাবে যে, সে আপনার শত্রু নয় বরং বন্ধু। যেন আপনাকে ব্যবহার করে আপনার বন্ধু অর্থাৎ তার আসল শত্রুকে দমন করতে পারে। এই ফাঁদে পা দেয়ার অর্থই হলো নিজেদেরকে রক্ষা করার শেষ সুযোগটুকুও হারানো। অধিকন্তু, আপনার ভাই ও বোনদের দিকে বিশ্বস্ততার হাত না বাড়িয়ে সে হাত কাফিরদের সাথে মেলানো হলো মুনাফিক্বদের বৈশিষ্ট্য।\n\n“এরা (মুনাফিক্বরা) দোদুল্যমান অবস্থায় ঝুলন্ত; এদিকেও নয় ওদিকেও নয়…” [সূরা নিসা:১৪৩]\n\nকাজেই নিজে বাঁচতে এবং উম্মাহকে বাঁচাতে সর্বপ্রথম ধাপটি হচ্ছে ওয়ালা’ এবং বারা’ এর ধারণাকে পুনরুজ্জীবিত করা যেন আপনি শত্রুকে বন্ধু ভেবে গুলিয়ে না ফেলেন। এটা খুবই গুরুত্বপূর্ণ এবং বর্তমান সময়ে বিশেষ চিন্তার দাবি রাখে।\n\nদ্বিতীয় যে ব্যাপারটি আমাদের খেয়াল করতে হবে তা হলো, “মৌলবাদ”, “চরমপন্থা”, “সন্ত্রাসবাদ”, “উগ্রবাদ” – যত্রতত্র এসকল শব্দের অসতর্ক ব্যবহার। এই শব্দগুলো ধোকাঁবাজি ছাড়া আর কিছুই নয়। গণমানুষকে বিভ্রান্ত করে রাখাই এসকল শব্দচয়নের উদ্দেশ্য। মূসা (আ) কে ফির’আউন রুখে দিতে চেয়েছিল “চরমপন্থা দমন” এর নামে!\n\n“আর ফিরআউনের লোকদের প্রধানরা বললো -“আপনি কি মূসাকে ও তার লোকদের ছেড়ে দেবেন দেশে বিপর্যয় সৃষ্টি করতে এবং আপনাকে এবং আপনার দেবতাদের পরিত্যাগ করতে?”[সূরা আরাফ:১২৭]\n\n“ফির’আউন বলল; তোমরা আমাকে ছাড়, মূসাকে হত্যা করতে দাও, ডাকুক সে তার পালনকর্তাকে! আমি আশংকা করি যে, সে তোমাদের ধর্ম পরিবর্তন করে দেবে অথবা সে দেশময় বিপর্যয় সৃষ্টি করবে” [সূরা গাফির: ২৬]\n\nএবং ফির’আউন নিজেকে প্রগতিশীল, সুশীল এবং উদারপন্থী হিসেবে দাবি করতো !\n\n“ফির’আউন বলল, আমি যা বুঝি, তোমাদেরকে তাই বোঝাই, আর আমি তোমাদেরকে মঙ্গলের পথই দেখাই।” [সূরা গাফির:২৯]\n\nকিন্তু মূসা (আ) যে দিকে মানুষকে আহবান করছিলেন সেটিকে বোঝাতেই মূলত ফির’আউন এই শব্দগুলোর (ফিতনাবাজ, বিপর্যয় সৃষ্টিকারী) অবতারণা করেছিল। কারণ মূসা (আ) অবস্থান নিয়েছিলেন ফির’আউনের বিরুদ্ধে। যেসব মিশরীয় মূসা (আ) এর ধর্ম গ্রহণ করেছিল, তাদের কথা থেকে আমরা বুঝতে পারি ফির’আউন কি বুঝাতে চেয়েছিল। তারা বলেছিল:\n\n“বস্তুতঃ আমাদের সাথে তোমার শত্রুতা তো এ কারণেই যে, আমরা ঈমান এনেছি আমাদের পরওয়ারদেগারের নিদর্শনসমূহের প্রতি যখন তা আমাদের নিকট পৌঁছেছে।” [সূরা আরাফ:১২৬]\n\nব্যাপারটি খুবই গুরুত্বপূর্ণ। একটু থেমে এই আয়াতটি নিয়ে আমাদের গভীরভাবে চিন্তাভাবনা করা উচিত। ফির’আউন সকলের সামনে মূসার এমন একটি চরিত্র উপস্থাপন করতে চেয়েছিল যাতে মনে হবে মূসা একজন রক্তচোষা বিকারগ্রস্ত লোক, যে সমাজে ফিতনা-ফাসাদ করতে চায়! কিন্তু আমরা কুর’আনে দেখতে পাচ্ছি এমন কিছু মুসলিম ছিলেন যারা ফির’আউনের এই মিডিয়া ক্যাম্পেইনে প্রলুব্ধ হয়নি। তারা ঠিকই বুঝতে পেরেছিলেন মূসা (আ) সত্য বলছেন, আর ফির’আউন মিথ্যা। তারা জানতেন ফির’আউন মৌলবাদ, ধর্মীয় চরমপন্থা কিংবা সন্ত্রাসবাদের বিরুদ্ধে যুদ্ধ করছে না, বরং মূসা (আ) এর আহবান অর্থাৎ ইসলাম থেকে লোকজনকে দূরে সরিয়ে রাখতে এই ধরনের স্পর্শকাতর শব্দ ব্যবহার করছে। কেন? কারণ, মূসা (আ) যে বার্তাটি মানুষের কাছে ছড়িয়ে দিচ্ছিলেন তা হলো, আমরা কেবল আল্লাহর কাছে মাথা নত করবো, ফির’আউনের মতো কোনো অত্যাচারী জালিমের কাছে নয়। যে মানুষগুলোকে ফির’আউন এতকাল মানসিক দাসত্বের বেড়াজালে বন্দী করে রেখেছিল তাদের মনে মূসার (আ) এই কথাগুলো গৌরব, মর্যাদা এবং আত্মসম্মানের একটি চেতনা সৃষ্টি করে।\n\nআর আজকেও আমরা দেখছি ইসলামের যেসব ভাবনা মানুষের মধ্যে জাগরণ সৃষ্টি করবে, ইসলামের যেসব চেতনা ও উপলব্ধি মানুষের সামনে মুক্তির দুয়ার উন্মোচিত করবে, সেইসব বিষয়গুলোর সাথে খুব অপ্রীতিকর লেবেল জুড়ে দিয়ে নেতিবাচকভাবে গণমানুষের সামনে উপস্থাপন করা হয়। তাই “ওয়ালা এবং বারা” হয়ে যায় ‘মৌলবাদ’, আত্মরক্ষার জন্য জিহাদের নাম হয় ‘সন্ত্রাসবাদ’ বা ‘জঙ্গিবাদ’, আর শরীয়াহকে অপবাদ দেওয়া হয় ‘চরমপন্থা’ বলে। দুর্ভাগ্যজনকভাবে আপনি দেখবেন আমজনতাও কোনো চিন্তাভাবনা না করেই এসব সংজ্ঞা অবলীলায় গ্রহণ করছে। এমনকি অনেক আলিম এবং দা’ঈ পর্যন্ত তাদের কথায় এবং লেখায় কাফিরদের সাথে তাল মিলিয়ে এসব ‘পরিভাষা’ ব্যবহার করছেন।\n\nলেখার শুরুতে আদর্শিক আক্রমণের জবাবে কার অবস্থান কেমন হয় সেটি আলোচনা করেছিলাম। উপরে যাদের কথা বলেছি তারাই হলো সেই প্রথম দল। এরা দাসসুলভ মানসিকতা বহন করে। এই শ্রেণির ‘আলিমরা আজকে তাগুত সরকার আয়োজিত “Counter-radicalism conference” এ গর্বের সাথে যোগ দিচ্ছে! আপনি কী কল্পনা করতে পারেন, মূসা (আ) ফির’আউনের কাছে গিয়ে আর্তি জানাচ্ছেন যেন বনী ইসরাইলকে সুশীল করে গড়ে তোলা হয়, যেন তাদের মধ্য থেকে মৌলবাদের বীজ নির্মূল করা হয়! কিংবা আমাদের রাসূল ﷺ স্পেশাল এজেন্ট আবু জেহেলকে দাওয়াত করে এনেছেন দারুল আরকামে সাহাবীদেরকে “চরমপন্থা দমনে কী করণীয়” তা নিয়ে লেকচার দেওয়ার জন্য? অবশ্যই না! কাজেই আপনাকে মূসা (আ) এর অনুসারীদের মতো সাবধান থাকতে হবে। এ ধরনের শব্দের উদ্দেশ্যমূলক ব্যবহারে প্রতারিত না হয়ে এই শব্দগুলোর ব্যবহার থেকে সম্পূর্ণ বিরত থাকুন।\n\nআরো একটি ব্যাপার নিয়ে চিন্তার অবকাশ রয়েছে। তা হলো, হিকমাহ প্রয়োগ করা এবং নমনীয় হওয়া। আপনি আপনার প্রশ্নে হিকমাহ এর ব্যাপারে জানতে চেয়েছেন। আপনি হয়তো খেয়াল করবেন, এই হিকমাহ গ্রহণ করতে গিয়ে একদল বাড়াবাড়ি করছে, আবার আরেকদল হিকমাহ বর্জন করতে গিয়ে বাড়াবাড়ি করছে। একদল লোক আছে শ্রোতার মেজাজ-মর্জির দিকে থোড়াই কেয়ার করে। শ্রোতার জ্ঞানের মাত্রার প্রতি খেয়াল না রেখে কোনো রাখ-ঢাক ছাড়াই কথা বলতে থাকে। আবার অনেকে হিকমাহ খাটাতে গিয়ে সত্যকেই গোপন করে বসে যার ফলে ইসলামের মর্মকথার নির্যাসটুকুই নষ্ট হয়ে যায় এবং বিকৃত হয়ে যায়। মূসা (আ) এর দিকে দেখুন। এ দুটোর কোনোটিই তিনি করেননি। আমাদের মতো তিনিও ছিলেন সংখ্যালঘুদের অন্তর্ভুক্ত। আমাদের মতো তাঁরও দুনিয়াবী শক্তির ক্ষেত্রে দুর্বলতা ছিল। আমাদের মত তাঁকেও এক কঠিন পরিস্থিতি সামাল দিতে হয়েছিল। আর আমাদের মতো, তাঁকে বিশেষভাবে আদেশ করা হয়েছিল যেন তিনি উম্মাহর ব্যাপারে নমনীয়তা অবলম্বন করে।\n\n“তোমরা উভয়ে ফেরআউনের কাছে যাও সে খুব উদ্ধত হয়ে গেছে. অতঃপর তোমরা তাকে নম্র কথা বল, হয়তো সে চিন্তা-ভাবনা করবে অথবা ভীত হবে” [সূরা ত্ব-হা:৪৩,৪৪]\n\nআবার আপনি যখন অন্য আয়াতগুলোর দিকে তাকাবেন, তখন আপনি মূসা (আ) এর দা’ওয়াহ এর মধ্যে প্রজ্ঞার ছাপ দেখবেন। দা’ওয়াহ এর ক্ষেত্রে নমনীয়তা অবলম্বনের রীতিকে ঢাল বা সেন্সরবোর্ড রূপে ব্যবহার করে মূসা (আ) কখনোই সত্যকে অস্পষ্ট রাখেননি।\n\n“আল্লাহর পক্ষ থেকে যে সত্য এসেছে, তার ব্যতিক্রম কিছু না বলার ব্যাপারে আমি সুদৃঢ়…” [সূরা আরাফ:১০৫]\n\nশুধু তাই নয়, নমনীয়তা অবলম্বনের মানে এই নয় যে, জুলুম-নির্যাতনের মুখে ভীরু এবং নরম-সরম হয়ে থাকতে হবে।\n\n“অতএব তোমরা তার কাছে যাও এবং বল: আমরা উভয়েই তোমার পালনকর্তার প্রেরিত রসূল, অতএব আমাদের সাথে বনী ইসরাইলকে যেতে দাও এবং তাদেরকে নিপীড়ন করো না। আমরা তোমার পালনকর্তার কাছ থেকে নিদর্শন নিয়ে তোমার কাছে আগমন করেছি। এবং যে সৎপথ অনুসরণ করে, তার প্রতি শান্ত। আমরা ওহী লাভ করেছি যে, যে ব্যক্তি মিথ্যারোপ করে এবং মুখ ফিরিয়ে নেয়, তার উপর আযাব পড়বে”।[সূরা ত্ব-হা:৪৭,৪৮]\n\nআসুন আমরা এক মিনিটের জন্য থামি এবং এই আয়াতগুলোর দিকে মনোযোগ দিই। এখানে আমরা দেখছি মূসা (আ) একজন নবী, যিনি কোনো ক্ষমতাশালী ব্যক্তি নন, বরং তিনি ছিলেন নিপীড়িত মানুষদের একজন। তিনি ছিলেন সংখ্যালঘু। বিশ্বের তত্কালীন পরাশক্তির সাথে নম্রতা অবলম্বন করতে আদেশপ্রাপ্ত মূসা তাঁর সংকটাপন্ন উম্মাহকে উদ্ধার করতে তিনটি পদক্ষেপ নিলেন:\n\n– তিনি ফিরাউনের অপকর্মের কথা খুব পরিষ্কারভাবে উপস্থাপন করলেন তার জাতির সামনে।\n\n– তিনি খুব দৃঢ়তার সাথে দাবি করলেন যে, ফির’আউনকে অবশ্যই তার দুষ্কর্মের ইতি টানতে হবে।\n\n– তিনি ফির’আউনকে তার দৌরাত্ম্যের জন্য তার অশুভ পরিণামের ব্যাপারে হুমকিদিলেন।\n\nআপনি দেখবেন, মূসা (আ) আত্মপক্ষসমর্থন করার চেষ্টা করেননি, কোনো কৈফিয়ত দেয়ার চেষ্টা করেননি। তাঁর মধ্যে কোনো পরাজিত মানসিকতা ছিল না। তাঁর কথায় কোনো অস্পষ্টতা ছিল না। তাঁর মধ্যে ভীরুতা ছিল না। দুনিয়াবী শক্তির অভাব তাঁর নৈতিক মনোবলে কোনো প্রভাব ফেলতে পারেনি। বরং তিনি তা-ই বলেছিলেন, যা বলা উচিত, যেভাবে বলা উচিত, এবং যখন বলা উচিত। ইমাম ইবনুল কায়্যিম(রাহিমাহুল্লাহ) হিকমাহকে সংজ্ঞায়িত করেছিলেন এভাবেই, “হিকমাহ হচ্ছে উচিত সময়ে, উচিত ভঙ্গিতে, উচিত কথাটি বলা” (মাদারিজ আস-সালিকিন, ২/৪৭৯)।\n\nমূসা (আ) মিনমিন করে কথা বলেননি। তাঁর কথায় দৃঢ়তা ছিল। তাঁর মধ্যে আত্মমর্যাদার ছাপ ছিল সুস্পষ্ট এবং সবচেয়ে গুরুত্বপূর্ণ ব্যাপার হলো, তিনি ছিলেন স্পষ্টভাষী। ফির’আউনের প্রতিক্রিয়া দেখেই আমরা তা বুঝতে পারি। সে মূসাকে ‘সন্ত্রাসবাদ’ বা ‘মৌলবাদ‘-বিরোধী কনফারেন্সে আমন্ত্রণ করেনি কিংবা মূসাকে তার সরকারের ‘সন্ত্রাসবাদ দমন বিশেষজ্ঞ’ হিসেবে যোগ দিতে অনুরোধ করেনি। অথচ আজকে আমেরিকা কিছু স্বেচ্ছায় বিকিয়ে যাওয়া মুসলিম দা’ঈকে তার সাহায্যকারী হিসেবে পাচ্ছে! বরং ফির’আউন চেয়েছে মূসাকে হত্যা করতে, যেমন করে যুগে যুগে এই ফির’আউনদের অপকীর্তি প্রকাশ করে দেওয়ার কারণে মানবাধিকার এবং মুক্তিকামী নেতাদের যুগ যুগ ধরে গুপ্তহত্যা করা হয়েছে। এবং সেই একই ঘটনা ঘটে চলেছে আজ অবধি …\n\nআমাদের অধিকাংশই ভীতু। আমরা যেকোনো মূল্যে দুশ্চিন্তা পরিহার করে চলতে চাই। লোকের বিরোধিতার মুখে পড়তে চাই না। আমরা চাই সবাই আমাদের পছন্দ করুক। যদিওবা আমরা কখনো বুঝতে পারি একটা সাহসী পদক্ষেপ নেয়া খুব জরুরী, আমরা সেটা নিতে চাই না, কারণ সেটার ফলাফল নিয়ে আমরা আতঙ্কগ্রস্ত থাকি। লোকে আমাদেরকে কী ভাববে এবং মিডিয়া আঙ্গুল তাক করবে – এই দুশ্চিন্তায় আমরা কেটে পড়ি। হ্যাঁ, আমরা আমাদের ভীরুতাকে “হিকমাহ” কিংবা “বিচক্ষণতা” বলে চালিয়ে দিতে পারি, কিন্তু বাস্তবিকপক্ষে এটা স্বার্থপরতা ছাড়া আর কিছুই নয়। আমাদের মধ্যে যে ভয় আছে তা আমাদের নিজেদের হাতে গড়ে নেয়া অভ্যাস, এটা সহজাত নয়। নিজেকে দুশ্চিন্তা থেকে বাঁচাবার জন্য আমরা এর আশ্রয় নিই। ভয়কে নিজের জীবন থেকে উপড়ে ফেলুন এবং সাহস দিয়ে একে প্রতিস্থাপিত করুন। ভীরুতার দরুণ আপনাকে যে মূল্য দিতে হবে তা সাহসের জন্য দেয়া মূল্য থেকে অনেক বেশি চড়া।\n\nআপনার কাছে অবিশ্বাস্য ঠেকতে পারে, সুফিয়ান আস-সাওরী, সৎকাজে আদেশ এবং অসৎকাজে নিষেধ করতে গিয়ে মুখ ফুটে কিছু বলতে ব্যর্থ হলে চরম হতাশার চোটে রক্ত প্রস্রাব করতেন। কাজেই, যখন আপনি কিছু বলার সুযোগ পাবেন তখন চুপ করে থাকবেন না। দ্ব্যর্থকতার আড়ালে নিজেকে নিরাপদ অবস্থানে লুকিয়ে রাখবেন না। এতে আপনার কোনোই উপকার হবে না। মূসা (আ) কে অনুসরণ করুন। ধরে ধরে সুনির্দিষ্ট করে নামগুলো উচ্চারণ করুন। আমেরিকান সরকারের নাম বলুন। তুলে ধরুন প্যালেস্টাইন, ইরাক আর আফগানিস্তানের কথা। বলুন বোন আফিয়া সিদ্দিকির কথা। এমন প্রতিটি বিষয় তুলে ধরুন যেন জালেমরা জানতে পারে তাদের কাজকর্ম নিয়ে আমরা কী ভাবছি। এটাকে চরমপন্থা কিংবা মৌলবাদ অথবা উগ্রবাদ বলে না, এটা হচ্ছে সত্যকে কোনো কাটছাঁট না করে যেমন-আছে-তেমন-ভাবে প্রকাশ করে নিজের উপর অর্পিত দায়িত্ব পালন করা।\n\nআর হিকমাহ মানে নিজেদের দ্বীনকে মানুষের কাছে লুকিয়ে রাখা নয়। আর এই কারণে তো নয়ই যে, দ্বীন ইসলামের কোনো একটি অংশ সমাজের চোখে অপছন্দনীয়, উচ্চারণের অযোগ্য কিংবা অযাচিত বলে ঠেকে। ইসলামিক দা’ওয়াহ এর মূল কথাই হল সত্যকে প্রকাশিত করা, তাকে গোপন করে রাখা নয়।\n\n” আর স্মরণ করো! যাদের কিতাব দেওয়া হয়েছিল তাদের থেকে আল্লাহ্ অঙ্গীকার গ্রহণ করেছিলেন — ”তোমরা নিশ্চয় এর কথা লোকেদের কাছে প্রকাশ করবে, আর তা লুকিয়ে রাখবে না।” [সূরা আলে ইমরান:১৮৭]\n\n“নিশ্চয় যারা গোপন করে, আমি যেসব বিস্তারিত তথ্য এবং হেদায়েতের কথা নাযিল করেছি মানুষের জন্য কিতাবের মধ্যে বিস্তারিত বর্ণনা করার পরও; সে সমস্ত লোকের প্রতিই আল্লাহর অভিসম্পাত এবং অন্যান্য অভিসম্পাতকারীগণের ও” [সূরা বাক্বারা:১৫৯]\n\nযারা কোনো প্রশ্নের উত্তর জানার পরেও নিশ্চুপ থাকাকে শ্রেয় মনে করে, আল্লাহর রাসূল ﷺ তাদের জন্য একটি কঠোর সতর্কবাণী রেখে গেছেন: “যে ব্যক্তি ইলম সম্পর্কে জিজ্ঞাসিত হওয়ার পরে জানা সত্ত্বেও তা গোপন করেছে, ক্বিয়ামতের দিন তাকে আগুনের লাগাম পরিয়ে দেয়া হবে।” হোক সে ব্যাপারটি আমাদের দ্বীনের ‘বিতর্কিত’ এবং সমাজের চোখে অযাচিত, অপছন্দনীয়, অনাহূত বিষয়গুলোর একটি। যেমন ধরা যাক জিহাদ। “আমার হাত-পা বাঁধা, আমার কিছু করার নেই” এরকম ভাব করে থাকবেন না। ইসলামে জিহাদের প্রকৃত ধারণাটি কেমন সেটা ব্যাখ্যা করে দিলেই তো পারেন, এমন তো নয় আপনাকে কেউ বলছে খাপখোলা তলোয়ার হাতে রাস্তায় নেমে পড়তে হবে!\n\nযারা জানতে চায় তাদেরকে শুধু জানিয়ে দিন: ইসলামের মূলধারার, সর্বজনস্বীকৃত, প্রসিদ্ধ চারটি মাযহাব জিহাদের ব্যাপারে কী বলছে। আপনি যদি সেই তথাকথিত “বাকস্বাধীনতার দেশ” এ পড়ে থাকেন আর এ কথা বলতে ভয় করেন যে, ইসলাম আক্রমণকারীদের বিরুদ্ধে আত্মরক্ষার শিক্ষা দেয়, সেক্ষেত্রে আপনার উচিত সেই দেশ ছেড়ে অন্য কোথাও হিজরতের চিন্তা করা, যেখানে অন্তত এই মৌলিক মানবাধিকারের কথা বলার কারণে আপনাকে জেলে ছুঁড়ে ফেলা হবে না। আমাদের এই দ্বীনে এমন কিচ্ছু নেই, কুর’আন বা হাদীস একটা অক্ষরও খুঁজে পাওয়া যাবে না যার জন্য আমাকে বা আপনাকে বিব্রত হতে হবে, লজ্জিত হতে হবে, কিংবা মানুষের কাছে ব্যাখ্যা করতে ভয় পেতে হবে। সবকিছু বাদই দিলাম, ব্রিটিশদের বিরুদ্ধে আমেরিকানরা যে বিপ্লব করেছিল, যুদ্ধ করেছিল সেটা জিহাদ নয়তো কি? নাৎসি বাহিনীর বিরুদ্ধে ফ্রেঞ্চরা যে প্রতিরোধ গড়ে তুলেছিল সেটাকে জিহাদ ছাড়া আর কী-ই বা বলা যায়? আর আজকে মুসলিমরা যখন আমেরিকার বিরুদ্ধে লড়ছে সেটাকে জিহাদ বলতে এত বাধছে কেন?\n\n# সবশেষে যে ব্যাপারটি আসে তা হল দা’ওয়াহ এর জন্য কষ্ট এবং যন্ত্রণা ভোগ। এই অজুহাতটি সকলে দিয়ে পার পাওয়ার চেষ্টা করে এবং যেকোনো কিছুকে জায়েজ করে ফেলে। হ্যাঁ, মূসা (আ) ও বনী ইসরাইলও একটি আতঙ্কময় পরিস্থিতিতে অবস্থান করছিল এবং সে সময়টা ছিল আমাদের সময় থেকে আরো বেশি ভয়ঙ্কর। মূসা (আ) এবং হারূন (আ) আল্লাহর কাছে ফরিয়াদ জানালেন,\n\n“তারা বলল: হে আমাদের পালনকর্তা, আমরা আশঙ্কা করি যে, সে আমাদের প্রতি জুলুম করবে কিংবা সীমালংঘন করবে” [সূরা ত্ব-হা:৪৫]\n\n“কিন্তু তাঁর সম্প্রদায়ের সন্তানসন্ততি ব্যতীত আর কেউ মূসার প্রতি বিশ্বাস করেনি ফিরআউন ও তাদের পরিষদবর্গের ভয়ে পাছে তারা তাদের নির্যাতন করে…” [সূরা ইউনুস:৮৩]\n\n“অতঃপর মূসা মনে মনে কিছুটা ভীতি অনুভব করলেন” [সুরা ত্ব-হা:৬৭]\n\nতারা কারাবন্দী হওয়ার ভয়ে ভীতহয়েছিলেন।\n\n“ফির’আউন বলল, তুমি যদি আমার পরিবর্তে অন্যকে উপাস্যরূপে গ্রহণ কর তবে আমি অবশ্যই তোমাকে কারাগারে নিক্ষেপ করব” [সূরা শু’আরা:২৯]\n\nতারা অত্যাচারিত হবার আশঙ্কাকরছিলেন,\n\n“ফির’আউন বলল: … আমি অবশ্যই তোমাদের হস্তপদ বিপরীত দিক থেকে কর্তন করব এবং আমি তোমাদেরকে খেজুর বৃক্ষের কান্ডে শূলে চড়াব …” [সূরা ত্ব-হা:৭১]\n\nতাদের মধ্যে মৃত্যুভয় ছিল,\n\n“নিঃসন্দেহে ফির’আউন তার দেশে উদ্ধত হয়েছিল এবং সে দেশবাসীকে বিভিন্ন দলে বিভক্ত করে তাদের একটি দলকে দূর্বল করে দিয়েছিল। সে তাদের পুত্র-সন্তানদেরকে হত্যা করত এবং নারীদেরকে জীবিত রাখত …” [সূরা কাসাস:৪]\n\nইতিহাসের পুনরাবৃত্তি ঘটে। FBI কিংবা MI5 এর মত গোয়েন্দাসংস্থাগুলো আজ যা করে বেড়াচ্ছে সেগুলোর প্রত্যেকটি কাজের হুমকি আগেও ছিল, এখনো আছে, তবে সত্যি বলতে কি আমাদের সময়টা তুলনামূলক সহজ। চরম আতঙ্কের পরিস্থিতিতে, ফির’আউনের হাতে ভীষণভাবে অত্যাচারিত হওয়ার সম্ভাবনা থাকা সত্ত্বেও আমরা মূসা (আ) কে জালিমের গড়া ত্রাসের দেয়াল ভেঙে বেরিয়ে আসতে দেখেছি। তাঁর সাথে আজকের আংকেল টমদের পার্থক্য এই যে, তিনি তাঁর ভয়কে জয় করার জন্য মনঃস্থির করেছিলেন, আল্লাহর সাহায্যের উপর নির্ভর করেছিলেন এবং তাঁর সাধ্যে যা ছিল তা করেছিলেন। তাই আল্লাহও তাঁর জন্য সমুদ্রকে দু’ভাগ করে তাঁকে সাহায্য করেছিলেন।\n\nতিনি তাঁর সিদ্ধান্তে ছিলেন দৃঢ়। তাঁর মতো যারা ছিলেন তাদের জন্যও অন্ধকার সমুদ্র সেদিন দু’ভাগ হয়ে গিয়েছিল। সিয়ার আ’লাম আল-নুবালা (১০/২৫৭) এ বর্ণিত আছে, নিজের দ্বীন বিক্রি করতে অস্বীকৃতি জানানোর ‘অপরাধে’ কারাবন্দী ইমাম আহমদের সাথে সাক্ষাৎ করতে আসেন আল-মাওয়ারদি। আল-মাওয়ারদি ইমাম আহমদকে নিজেকে বাঁচানোর চেষ্টা করতে অনুরোধ করেন। ইমাম আহমদ তাকে বললেন কারাগার থেকে বের হয়ে অমুক জায়গায় যাও এবং ফিরে এসে আমাকে জানাও তুমি কী দেখেছ। আল-মাওয়ারদি সেখানে গেলেন এবং দেখলেন, সেখানে যেন এক সাগর পরিমাণ মানুষ কাগজ-কলম হাতে বসে আছে। তিনি তাদেরকে জিজ্ঞেস করলেন তোমরা কী করছো ? তারা উত্তর দিল, আমরা ইমাম আহমদ কী বলেন আমরা সেটা শুনার জন্য অপেক্ষা করছি। তিনি যা বলবেন আমরা সেগুলো লিখে রাখবো। আল-মাওয়ারদি ফিরে এলেন এবং তিনি যা দেখে এসেছেন তা ইমাম আহমদকে জানালেন। ইমাম আহমদ কারাগারে তাঁর কক্ষ থেকে মুখ ঘুরিয়ে বললেন, তুমি কি চাও আমি এই লোকগুলোকে বিপথে পরিচালিত করি? তিন বছর কারাগারে থাকার পর ইমাম আহমদকে জেল থেকে মুক্তি দেয়া হয়।\n\nযিনি সত্যিকারের একজন ‘আলিম, একজন মু’মিন, তিনি তার ব্যক্তিগত আরাম-আয়েশের উপরে সত্যকে অগ্রাধিকার দেন। যখন রাসূল ﷺ আবু বকর (رضي الله عنه) কে সাথে নিয়ে গুহাতে বন্দী ছিলেন, আপনাদের কি মনে আছে তিনি আবু বকরকে কী বলেছিলেন ? তিনি বলেননি, আবু বকর ভয় কোরো না। বরং তিনি বলেছিলেন, “আবু বকর, মন খারাপ কোরো না”, কারণ আবু বকর তার নিজ জীবনের ভয় করেননি। বরং তিনি দেখছিলেন যদি তারা মুশরিকদের হাতে মারা যান তবে ইসলামের এই আহবান, ইসলামের এই দা’ওয়াহ থেমে যেতে পারে। আবু বকর খুব ভালো করে জানতেন, ইসলামের দিকে আহবান করলে তার ব্যক্তিগত নিরাপত্তা হুমকির মুখে পড়তে পারে। এ দুটো ব্যাপার অবিচ্ছেদ্য।\n\nইসলামী দা’ওয়াহর এটিই একমাত্র পথ। কেউ যদি কোনো প্রকার কাটা-ছেঁড়া ব্যতিরেকে নবীদের দা’ওয়াহকে মানুষের কাছে পৌঁছে দেবার ব্যাপারে আন্তরিকভাবে আগ্রহী হয় এবং একইসাথে সে একটা উপভোগ্য ও নির্বিঘ্ন জীবনের স্বপ্ন দেখে, তাহলে সে ভ্রান্তির জগতে বসবাস করছে। আপনাকে মানসিকভাবে শক্ত হতে হবে। আরাম-আয়েশের গণ্ডি থেকে বের হয়ে আসতে হবে, যত যাই কিছুর মুখোমুখি হতে হোক না কেন। ইতস্তত বোধ করবেন না। ভয় যেন আপনাকে পেছনে টেনে না রাখে।\n\nআশা করবো, উপরের আয়াতগুলো নিয়ে খুব মন দিয়ে আপনারা চিন্তা ভাবনা করবেন এবং আয়াতের শিক্ষাগুলোকে নিজের জীবনে প্রয়োগ করবেন। আমাদের কথায় ও লেখায় যেন আমরা মাথা উঁচু করে নিজেদের প্রকাশ করতে পারি।\n\nবইঃ কখনও ঝরে যেও না\n\n-তারিক মেহান্না"
    },
    {
        "1": "আল্লাহর পথে যত পরীক্ষা",
        "2": "দাওয়াতী যিন্দেগী কন্টকাকীণ, কুসুমাস্তীর্ণ নয়। আল্লাহর পথে দাওয়াতী কর্মকান্ড বিভিন্নভাবে বাধাগ্রস্ত ও পরীক্ষিত হয়। নদীর স্রোতের মতই বয়ে চলে স্থির লক্ষ্যপথে। কখনো তা লঘু বাধার পরীক্ষায় উত্তীর্ণ হয় বা প্রচন্ড বাধার পাহাড় মাড়ায়।  যত বড় বাধা বা পরীক্ষা তত বড় পুরস্কার।\n\nআল্লাহ সুবহানাহু তা‘আলা পরীক্ষাকেন্দ্র দুনিয়াকে পরস্পর পরস্পরকে অর্থাৎ রাসূলগণ স্ব স্ব কওম আবার কওম স্ব স্ব রাসূল, বিচারকগণ তাদের বিচারপ্রার্থী আবার বিচারপ্রার্থীগণ তাদের বিচারকমন্ডলী, শক্তিশালী দুর্বল ও দুর্বলারা শক্তিশালী, বড় লোকরা গরীব আবার গরীবরা বড় লোক, সুস্থতা দিয়ে সুস্থকে, অসুস্থতা দিয়ে অসুস্থকে, কৃষককে তার শস্য দিয়ে, ব্যবসায়ীকে তার ব্যবসা দিয়ে ও পণ্য উৎপাদনকারীকে তার পণ্য দিয়ে পরীক্ষার উপলক্ষ্য বানিয়েছেন। প্রত্যক ব্যক্তি তার দ্বীনী সক্ষমতানুযায়ী পরীক্ষিত হবে। ঈমানী জযবা যার যত বেশী শক্তিশালী এই দুনিয়ায় সে তত বেশী পরীক্ষিত হবে এবং পরীক্ষায় উত্তীর্ণ ব্যক্তিরা তাদের রবের পক্ষ থেকে পূর্ণ প্রতিদান পাবে।\n\nমানুষকে আল্লাহ জ্ঞান শক্তি দিয়ে দুনিয়াতে প্রেরণ করেছেন। সে তার জ্ঞানের আলোকে পথভ্রষ্টদেরকে আল্লাহর পথে আহবান করে এবং এটাই তার কর্তব্য। সাথে সাথে অভিশপ্ত ইবলীসকে দুনিয়াতে প্রেরণ করেছেন কেবলমাত্র তাঁর বান্দাদের পরীক্ষা করার জন্য। যে বান্দা যত বেশী আল্লাহভীরু সে তত বেশী শয়তানের খপ্পরে পড়বে এবং বিভিন্ন কৌশলে পরীক্ষিত হবে। তবে আল্লাহর প্রকৃত মুমিন বান্দাদের ইবলীস ও তার সঙ্গী-সাথীরা কোনরূপ ক্ষতি সাধন করতে পারবে না বরং এই পরীক্ষাই হবে তাদর ঈমান বৃদ্ধির অন্যতম কারণ। নিম্নে আল্লাহর পথে দাওয়াত ও  এই পথে বিভিন্ন পরীক্ষার স্বরূপ আলাচনা করা হ’ল।\n\nআল্লাহর পথে দাওয়াত ও পরীক্ষা :\n\nআল্লাহ তা‘আলা পবিত্র কুরআনে বলেন, إِنَّا خَلَقْنَا الْإِنْسَانَ مِنْ نُطْفَةٍ أَمْشَاجٍ نَبْتَلِيهِ فَجَعَلْنَاهُ سَمِيعًا بَصِيرًا– ‘আমরা মানুষকে সৃষ্টি করেছি (পিতা-মাতার) মিশ্রিত শুক্রবিন্দু হ’তে, তাকে পরীক্ষা করার জন্য। অতঃপর আমরা তাকে করেছি শ্রবণশক্তিসম্পন্ন ও দৃষ্টিশক্তিসম্পন্ন’ (দাহর৭৬/২)। আল্লাহ তা‘আলা অন্যত্র বলেন,\n\nتَبَارَكَ الَّذِي بِيَدِهِ الْمُلْكُ وَهُوَ عَلَى كُلِّ شَيْءٍ قَدِيرٌ-الَّذِي خَلَقَ الْمَوْتَ وَالْحَيَاةَ لِيَبْلُوَكُمْ أَيُّكُمْ أَحْسَنُ عَمَلًا وَهُوَ الْعَزِيزُ الْغَفُورُ–\n\n‘বরকতময় তিনি, যাঁর হাতে সকল রাজত্ব এবং তিনি সকল কিছুর উপর ক্ষমতাবান। যিনি সৃষ্টি করেছেন মরণ ও জীবন তোমাদেরকে পরীক্ষা করার জন্য, কে তোমাদের মধ্যে সর্বাধিক সুন্দর আমল করে। আর তিনি মহা পরাক্রান্ত ও ক্ষমাশীল’ (মুলক ৬৭ /২)। মহান আল্লাহ আরো বলেন,\n\nإِنَّا جَعَلْنَا مَا عَلَى الْأَرْضِ زِينَةً لَهَا لِنَبْلُوَهُمْ أَيُّهُمْ أَحْسَنُ عَمَلًا-\n\n‘ভূপৃষ্ঠে যা কিছু আছে সবকিছুকে আমরা তার শোভা বর্ধনকারী হিসাবে সৃষ্টি করেছি যাতে আমরা মানুষের পরীক্ষা নিতে পারি, তাদের মধ্যে কে সুন্দরতম কাজ করে’ (কাহফ ১৮/৭)।\n\nআর এসকল পরীক্ষার মূল উদ্দেশ্যে হ’ল ভাল-মন্দের সংমিশ্রণ থেকে সর্বোত্তম ব্যক্তি তথা মুমিনদেরকে চিহৃিত করা এবং তাদের মাধ্যমে দুনিয়াতে চলমান এলাহী আন্দোলনের গতি বৃদ্ধি করা। ইতিপূর্বে নবী-রাসূল সহ যে সকল মহাপুরুষরাই এ পথে পা বাড়িয়েছেন তাদের সবার উপরই নেমে এসেছিল অমানবিক নির্যাতন। দাওয়াতের পরিমাণ যতই বাড়তে থাকে শাস্তির মাত্রা আরও কঠিনতর হতে থাকে। যেমন রাসূল (ছাঃ) নবুঅতী জীবনের পূর্বে হেরাগুহায় ধ্যানে মগ্ন থাকতেন। আরবের লোকেরা তাঁর সত্যাবাদিতার জন্য তাকে ‘আল-আমীন’ বলে ডাকত। কিন্তু যখনই তিনি দ্বীন ইসলামের দাওয়াত দিতে শুরু করলেন, তখন থেকেই তার বিরুদ্ধে সকল চক্রান্তের দুয়ার উন্মক্ত হ’ল। ‘আল-আমীন’র বদলে তারা তাকে যাদুকর, পাগল, মিথ্যাবাদী, গণক ইত্যাদি নামে ডাকত শুরু করল। ভালবাসা ও স্নেহের বদলে ঘৃণা ও অবজ্ঞার চোখে দেখতে থাকল। এমনকি তাঁর মুহাম্মাদ (প্রশংসিত) এর বিকৃতি করে তারা তাকে মুযাম্মাম (নিন্দিত) নামে ডাকতে শুরু করল। কয়েক দিনের মধ্যে আপনজনরাই হয়ে গেল সবচেয়ে বড় শত্রু। এ যেন এক অগ্নি পরীক্ষা কিন্তু আল্লাহর ভালবাসা কখনোই তাকে ছেড়ে দেয়নি। বস্ত্ততঃ মুমিনরাই আল্লাহর ভালবাসা পাওয়ার সবচেয়ে বড় হক্বদার। আর এ কারনেই আল্লাহ তা‘আলা দাওয়াতের মতো সর্বোত্তম ও কঠিন কাজটি তাদের মাধ্যমে করিয়ে নেন। কেননা আল্লাহ যাকে যত বেশী ভালবাসা তাকে তত বেশী পরীক্ষায় ফেলেন। যেমন হাদীছে বর্ণিত হয়েছে عن أنس قال : قال رسول الله صلى الله عليه وسلم إِنَّ عِظَمَ الْجَزَاءِ مَعَ عِظَمِ الْبَلاَءِ وَإِنَّ اللَّهَ إِذَا أَحَبَّ قَوْمًا ابْتَلاَهُمْ فَمَنْ رَضِىَ فَلَهُ الرِّضَا وَمَنْ سَخِطَ فَلَهُ السَّخَطُ-\n\nআনাস (رضي الله عنه) বর্ণনা করেছেন তিনি বলেন, রাসূল (ছাঃ) বলেছেন, বিপদ যত মারাত্মক হবে, প্রতিদানও তত মহান হবে। আল্লাহ তা‘আলা যখন কোন জাতিকে ভালবাসেন তখন তাদেরকে (বিপদে ফেলে) পরীক্ষা করেন। যে লোক তাতে (বিপদে) সন্তুষ্ট থাকে, তার জন্য (আল্লাহর তা‘আলার) সন্তুষ্টি বিদ্যমান। আর যে লোক তাতে অসন্তুষ্ট হয় তার জন্য (আল্লাহর তা‘আলার) অসন্তুষ্টি বিদ্যমান’।[1]\n\nহাদীছে এসেছে,\n\nعَنْ مُصْعَبِ بْنِ سَعْدٍ عَنْ أَبِيهِ قَالَ قُلْتُ يَا رَسُولَ اللَّهِ أَىُّ النَّاسِ أَشَدُّ بَلاَءً قَالَ الأَنْبِيَاءُ ثُمَّ الأَمْثَلُ فَالأَمْثَلُ فَيُبْتَلَى الرَّجُلُ عَلَى حَسَبِ دِينِهِ فَإِنْ كَانَ دِينُهُ صُلْبًا اشْتَدَّ بَلاَؤُهُ وَإِنْ كَانَ فِى دِينِهِ رِقَّةٌ ابْتُلِىَ عَلَى حَسَبِ دِينِهِ فَمَا يَبْرَحُ الْبَلاَءُ بِالْعَبْدِ حَتَّى يَتْرُكَهُ يَمْشِى عَلَى الأَرْضِ مَا عَلَيْهِ خَطِيئَةٌ-\n\nমুছ‘আব ইবনু সা‘দ (রাহঃ) হ’তে তার বাবার সূত্রে বর্ণনা করেছেন, তিনি (সা‘দ) বলেন, আমি প্রশ্ন করলাম হে আল্লাহর রাসূল (ছাঃ)! মানুষের মাঝে কার বিপদের পরীক্ষা সবচেয়ে কঠিন হয়? তিনি বললেন, নবীদের বিপদের পরীক্ষা, তারপর যারা নেককার তাদের বিপদের পরীক্ষা। এরপর যারা নেককার তাদের বিপদের পরীক্ষা। মানুষকে তার ধর্মানুরাগের অনুপাত অনুসারে পরীক্ষা করা হয়। তুলনামূলকভাবে যে লোক বেশী ধার্মিক তার পরীক্ষাও সে অনুপাতে কঠিন হয়ে থাকে। আর যদি কেউ তার দ্বীনের  ক্ষে ত্রে শিথিল হয়ে থাকে তাহ’লে তাকে সে মোতাবেক পরীক্ষা করা হয়। অতএব, বান্দার উপর বিপদাপদ লেগেই থাকে, অবশেষে তা তাকে এমন অবস্থায় ছেড়ে দেয় যে, সে যমীনে চলাফেরা করে অথচ তার কোন গুনাহই থাকে না’।[2]\n\nঈমানদার ব্যক্তিদের জন্য দুনিয়াতে পরীক্ষায় পড়া অবশম্ভবী বিষয়। আল্লাহ প্রদত্ত পরীক্ষায়  তারা পতিত হবেই। আর এ পরীক্ষায়  মাধ্যমে তিনি ঈমানদারদের ঈমানকে আরও মযবুত জোরদার ও শক্তিশালী কারেন। যেমনিভাবে  একটি স্বর্ণখন্ড দিয় যখন কান জিনিস তৈরী করার ইচ্ছা হয়। তখন সেটাকে ভালভাবে আগুণে পুড়িয়ে নিতে হয়। তাহ’লেই এটার দ্বারা যে কোন কঠিন জিনিস সমূহ বানানো সম্ভব। তাই দাঈদেরকে আল্লাহ তা‘আলা বিভিন্ন কঠিন পরীক্ষায় মাধ্যমে দাওয়াতী কাজের জন্যে তাদের অন্তরকে পরিপূর্ণভাবে প্রস্ত্তত করে নেন।\n\nদাঈর মর্যাদা :\n\nপবিত্র কুরআনে আল্লাহ বলেন,  وَمَنْ أَحْسَنُ قَوْلًا مِمَّنْ دَعَا إِلَى اللَّهِ وَعَمِلَ صَالِحًا وَقَالَ إِنَّنِي مِنَ الْمُسْلِمِينَ  ‘ঐ ব্যক্তির চাইতে কথায় উত্তম আর কে আছে, যে (মানুষকে) আল্লাহর দিকে ডাকে ও নিজে সৎকর্ম করে এবং বলে যে, নিশ্চয়ই আমি আত্মসমর্পণকারীদের অন্তর্ভুক্ত’ (হামীম সাজদাহ ৪১ /৩৩)। আলোচ্য আয়াতে দাঈদের মর্যাদার একটি দিক তুলে ধরা হয়েছে। তারা সব সময় উত্তমভাষী হয়। এছাড়াও দায়ী দাওয়াত অনুযায়ী আমলকারী ব্যক্তির সমপরিমাণ ছওয়াব পায়। যেমন হাদীছে রাসূল (ছাঃ) বলেছেন, مَنْ دَعَا إِلَى هُدًى كَانَ لَهُ مِنَ الأَجْرِ مِثْلُ أُجُورِ مَنْ تَبِعَهُ لاَ يَنْقُصُ ذَلِكَ مِنْ أُجُورِهِمْ شَيْئًا وَمَنْ دَعَا إِلَى ضَلاَلَةٍ كَانَ عَلَيْهِ مِنَ الإِثْمِ مِثْلُ آثَامِ مَنْ تَبِعَهُ لاَ يَنْقُصُ ذَلِكَ مِنْ آثَامِهِمْ شَيْئًا-  ‘যে ব্যক্তি সৎপথের দিকে ডাকবে সে তার অনুসারীর সমান ছওয়াব পাবে, অথচ অনুসরণকারীর ছওয়াব কমানো হবে না। অপরদিকে যে ব্যক্তি ভ্রষ্টতার দিকে ডাকবে সে তার অনুসারীর সমান পাপে জর্জরিত হবে, তার অনুসারীর পাপ মোটেও কমানো হবে না’।[3]\n\nঅন্য হাদীছে রাসূল (ছাঃ) বলেন, مَنْ دَلَّ عَلَى خَيْرٍ فَلَهُ مِثْلُ أَجْرِ فَاعِلِهِ. ‘কল্যাণের পথ প্রদর্শনকারী ব্যক্তি কল্যাণকারীর ন্যায় নেকীর অধিকারী হবে’।[4]\n\nআল্লাহ পথে দাওয়াত ও পরীক্ষার ধরন : পূর্বের আলোচনা থেকেই আমরা জানতে পেরেছি যে, আল্লাহর পথের দাঈদেরকে জীবন ব্যাপী কঠিন সংগ্রাম করতে হয়। বিভিন্ন সময়ে আল্লাহ তাদেরকে বিভিন্ন ধরনের পরীক্ষা নেন। নিম্নে এধরনের পরীক্ষার কিছু নমুনা উল্লেখ করা হ’ল।\n\n(ক) ক্ষুধা : ক্ষুধার মাধ্যমে আল্লাহ তাঁর বান্দাদেরকে পরীক্ষা করতে পারেন। পেটে যখন ক্ষুধা অনুভূত হয় তখন কোন কাজেই মন বসে না। ধীরে ধীরে দুর্বল হয়ে পড়ে। দ’ুচোখে অন্ধকার ঘনিয়ে আসে। আল্লাহর কঠিন পরীক্ষায় কেবল মুমিনরাই উত্তীর্ণ হ’তে পারে। রাসূল (ছাঃ) ও তাঁর ছাহাবীগণ অগণিত দিন ক্ষুধার জ্বালা সহ্য করেছেন। এমনকি খন্দক যুদ্ধের দিন স্বয়ং রাসূল (ছাঃ) ও ছাহাবীরা ক্ষুধার তাড়নায় পেটে পাথর বেঁধে মাটি খনন করেছিলেন। এত কষ্টের পরও তারা আল্লাহর দাওয়াত হ’তে পিছপা হননি। হাদীছে এসছে,\n\nআল্লাহর রাসূল (ছাঃ) খন্দকের দিন বের হ’লেন, হিম শীতল সকালে আনছার ও মুহাজিররা পরিখা খনন করেছেন, আর তাদের এ কাজে করার জন্য তাদের কোন গোলাম ছিলনা। যখন তিনি তাদের দেখতে পেলেন যে, তারা কষ্ট এবং ক্ষুধায় আক্রান্ত, তখন বললেন, হে আল্লাহ! সত্যিকারের আয়েশ হচ্ছে আখেরাতের আয়েশ। তুমি আনছার ও মুহাজিরদের ক্ষমা করে দাও। এর উত্তরে তারা  বলে উঠেন, আমরা তারাই যারা মুহাম্মাদের হাতে বায়‘আত করেছি জিহাদের, যদ্দিন আমারা বেঁচে আছি’।[5] হাদীছে এসেছে,\n\nعَنْ أَبِى هُرَيْرَةَ قَالَ خَرَجَ رَسُولُ اللَّهِ صلى الله عليه وسلم ذَاتَ يَوْمٍ أَوْ لَيْلَةٍ فَإِذَا هُوَ بِأَبِى بَكْرٍ وَعُمَرَ فَقَالَ مَا أَخْرَجَكُمَا مِنْ بُيُوتِكُمَا هَذِهِ السَّاعَةَ. قَالاَ الْجُوعُ يَا رَسُولَ اللَّهِ. قَالَ  وَأَنَا وَالَّذِى نَفْسِى بِيَدِهِ لأَخْرَجَنِى الَّذِى أَخْرَجَكُمَا-\n\nআবু হুরায়রা (رضي الله عنه) হ’তে বর্ণিত, তিনি বলেন, কোন এক দিন বা রাত্রের বেলায় রাসূলুল্লাহ (ছাঃ) বাইরে বের হয়েই আবু বকর ও ওমর (رضي الله عنه)-কে দেখতে পেলেন। তিনি জিজ্ঞাসা করিলেন কোন জিনিসে তোমাদের উভয়কে এই মুহূতে ঘর হ’তে বাইরে আসতে বাধ্য করেছে। তাঁরা উভয়ে বললেন, ক্ষুধায় তাড়না। তখন রাসূল (ছাঃ) বললেন, সেই মহান সত্তার কসম যাহার হাতে আমার প্রাণ যেই জিনিসে তোমাদের দুইজনকে ঘর থেকে বের করেছে আমাকেও সেই জিনিসে বাইরে বের করেছে’।[6]\n\nউল্লেখ্য যে, রাসূল (ছাঃ)-এর শে‘আবে আবু ত্বালিবে তিন বছরের মর্মান্তিক কাহিনী মুমিন হৃদয়ে এখনো নাড়া দেয়।\n\n(খ) ভয়ভীতি :\n\nআল্লাহর পথে পরীক্ষার অন্যতম বিষয় হ’ল ভয়ভীতি । ভয়ভীতির মাধ্যমেও আল্লাহ তাঁর বান্দাদেরকে পরীক্ষা করেন। ভয় হ’তে পারে নিজ বাড়িতে, যুদ্ধক্ষেত্রে অথবা অন্য যে কোন স্থানে। হ’তে পারে সেটা শত্রুর ভয় বা অন্য কিছুর ভয়। মহান আল্লাহ বলেন,\n\nفَلَا تَخَافُوهُمْ وَخَافُونِ إِنْ كُنْتُمْ مُؤْمِنِينَ-\n\n‘তোমরা ওদের ভয় করো না। বরং আমাকে ভয় কর, যদি তোমরা বিশ্বাসী হও’ (আলে ইমরান ৩/১৭৫)।\n\nরাসূল (ছাঃ) মদীনায় আগমনের পরে এতই ভীত থাকতেন যে, রাতে ঠিকমত ঘুমাতে পারতেন না। হাদীছে এসেছে, আয়েশা (رضي الله عنه) বর্ণনা করেছেন, তিনি বলেন, এক রাতে রাসূল (ছাঃ) জেগে রইলেন। পরে তিনি বললেন, যদি আমার ছাহাবীদের কোন নেককার লোক আজ রাতে আমার পাহারা দিত। হঠাৎ আমরা অস্ত্রের শব্দ শুনলাম। তখন তিনি বললেন, এ কে? বলা হ’ল, এ হচ্ছে সা‘দ, হে আল্লাহর রাসূল! আপনাকে পাহারা দিতে এসেছি। তখন রাসূল (ছাঃ) ঘুমালেন, এমন কি আমরা তাঁর নাক ডাকার আওয়াজ শুনতে পেলাম’।[7]\n\nশুধু রাসূল (ছাঃ) নয়। এমনকি ছাহাবীরা পর্যন্ত সারাক্ষণ ভীতিকর অবস্থার মধ্যে থাকতেন। হাদীছে এসেছে,\n\nعَنْ قَتَادَةَ قَالَ سَمِعْتُ أَنَسًا يَقُولُ كَانَ فَزَعٌ بِالْمَدِينَةِ فَاسْتَعَارَ النَّبِىُّ صلى الله عليه وسلم فَرَسًا مِنْ أَبِى طَلْحَةَ يُقَالُ لَهُ الْمَنْدُوبُ ، فَرَكِبَ فَلَمَّا رَجَعَ قَالَ مَا رَأَيْنَا مِنْ شَىْءٍ ، وَإِنْ وَجَدْنَاهُ لَبَحْرًا-\n\nহযরত ক্বাতাদা (رضي الله عنه) হ’তে বর্ণিত, তিনি বলেন, আমি আনাস (رضي الله عنه)-কে বলতে শুনেছি, মদীনায় একবার শক্রর আক্রমনের ভয় ছড়িয়ে পড়ল। নবী করীম (ছাঃ) তখন আবু তালহা (رضي الله عنه)-এর নিকট হ’তে একটি ঘোড়া ধার নিলেন এবং তাতে সওয়ার হ’লেন। ঘোড়াটির নাম ছিল মানদূব। অতঃপর তিনি ঘোড়াটির টহল দিয়ে ফিরে এসে বললেন, কিছুই তো দেখতে পেলাম না, তবে এই ঘোড়াটিকে আমি সমুদ্রের তরঙ্গের মতো পেয়েছি’।[8]\n\n(গ) ধন-সম্পদ কমে যাওয়া : ধন-সম্পদ কমে যাওয়া ও এক ধরনের পরীক্ষা। কেননা ধনী ব্যক্তিদের দ্বারাও ইসলাম প্রচারে অনেক উপকার সাধিত হয়। ইসলামের তৃতীয় খলিফা হযরত ওছমান (رضي الله عنه) আরবের সেরা ধনীদের একজন ছিলেন। অঢেল ধন-সম্পদের মালিক ছিলেন। ইসলাম গ্রহণের পর তিনি তাঁর সমুদয় সম্পত্তি দ্বীনের দাওয়াতে ব্যয় করেন দেন। তাবূক যুদ্ধে তার অকল্পনীয় দানের কথা ইতিহাসেরে পাতায় স্বর্ণক্ষরে লিপিবদ্ধ রয়েছে। এমনকি  তিনি তাবুক যুদ্ধের রসদ যোগানদাতা হিসাবে ও খ্যাতি লাভ করেছিলন। অতএব যখনই মাল সম্পদের কমতি দেখা যাবে তখনই বুঝে নিতে হবে আল্লাহ কর্তৃক পরীক্ষা। রাসূল (ছাঃ) খাদীজা (رضي الله عنه) বিয়ে করে তার সমস্ত সম্পদ আল্লাহর রাস্তায় বিলিয়ে দিয়েছিলেন।  মহান আল্লাহ বলেন,\n\nوَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنْفُسِ وَالثَّمَرَاتِ وَبَشِّرِ الصَّابِرِين-\n\n‘আর অবশ্যই আমরা তোমাদের পরীক্ষা করব কিছুটা ভয়, ক্ষুধা, ধন ও প্রাণের ক্ষতির মাধ্যমে এবং ফল-শস্যাদি বিনষ্টের মাধ্যমে। আর তুমি ধৈর্যশীলদের সুসংবাদ দাও’ (বাক্বারাহ ২/১৫৫)।\n\n(ঘ) শরীরে রোগ-বালাই হওয়া ও সন্তান সন্তুতি না থাকা :\n\nআল্লাহর পরীক্ষা কৌশলের অন্যতম একটি হ’ল বান্দার শরীরে রোগ বালাই হওয়া। এক্ষেত্রে বান্দা যদি তাঁর প্রতি বিরক্তবোধ কর তাহ’লে সে অকৃতজ্ঞদের দলভুক্ত হবে আর যদি সে ওটাকে আল্লাহর পরীক্ষা মনে করে ধৈর্যধারণ করে তাহ’লে সেই সর্বোত্তম। রাসূল (ছাঃ) বলেন,\n\nمَا يُصِيبُ الْمُسْلِمَ مِنْ نَصَبٍ وَلاَ وَصَبٍ وَلاَ هَمٍّ وَلاَ حُزْنٍ وَلاَ أَذًى وَلاَ غَمٍّ حَتَّى الشَّوْكَةِ يُشَاكُهَا ، إِلاَّ كَفَّرَ اللَّهُ بِهَا مِنْ خَطَايَاهُ-\n\n‘মুসলিম ব্যক্তির উপর যে কষ্ট-ক্লেশ, রোগ-ব্যাধি, উদ্বেগ-উৎকন্ঠা, দুশ্চিন্তা, কষ্ট ও পেরেশানী আসে, এমনকি যে কাঁটা তার দেহে ফুটে, এ সবের মাধ্যমে আল্লাহ তার গুনাহসমূহ ক্ষমা করেন’।[9] রাসূল (ছাঃ) অন্যত্র বলেন,\n\nمَنْ يُرِدِ اللَّهُ بِهِ خَيْرًا يُصِبْ مِنْهُ-\n\n‘আল্লাহ যে ব্যক্তির কল্যাণ কামনা করেন তাকে তিনি দুঃখকষ্টে পতিত করেন’।[10]\n\nসন্তান-সন্তুতি না থাকা বা না হওয়ায় ব্যাপারটিও  একটি কঠিন পরীক্ষা। আমাদের নবী হযরত আইয়ুব (عليه السلام)-এর অনেক ধন-সম্পদ, দাস-দাসী অনেক জমিজমা ছিল। এছাড়া আল্লাহ তাকে অনেক সন্তানও দান করেছিলেন। পরবর্তীতে আল্লাহ তাঁর ধন-সম্পদ, পুত্র-কন্যা সবই ছিনিয়ে নেন এবং তাকে কঠিন পরীক্ষায় ফেলেন। এমনকি তাঁর শরীরে জটিল রোগ-বালাই দিয়ে দেন। যাতে তার শরীরের একটি অঙ্গও আক্রান্ত হ’তে বাদ ছিল না। কিন্তু হযরত আইয়ুব (عليه السلام) এই কঠিন বিপদ মুহূর্তেও ধৈর্য হারা হননি।  মহান আল্লাহ বলেন, وَأَيُّوبَ إِذْ نَادَى رَبَّهُ أَنِّي مَسَّنِيَ الضُّرُّ وَأَنْتَ أَرْحَمُ الرَّاحِمِينَ- فَاسْتَجَبْنَا لَهُ فَكَشَفْنَا مَا بِهِ مِنْ ضُرٍّ وَآتَيْنَاهُ أَهْلَهُ وَمِثْلَهُمْ مَعَهُمْ رَحْمَةً مِنْ عِنْدِنَا وَذِكْرَى لِلْعَابِدِينَ-  ‘আর (স্মরণ কর) আইয়ূবের কথা। যখন সে তার পালনকর্তাকে আহবান করে বলেছিল, আমরা কষ্টে পড়েছি। আর তুমি দয়ালুদের মধ্যে শ্রেষ্ঠ। তখন আমরা তার ডাকে সাড়া দিলাম। অতঃপর তার কষ্ট দূর করে দিলাম। আর তার পরিবার-পরিজনকে তার নিকটে ফিরিয়ে দিলাম এবং তাদের সাথে তাদের সমপরিমাণ আরও দিলাম আমাদের পক্ষ হ’তে দয়াপরবশে। আর এটা হ’ল ইবাদতকারীদের জন্য উপদেশ স্বরূপ’ (আম্বিয়া ২১/৮৩-৮৪)।\n\n(ঙ) নে‘মতের মাধ্যমে পরীক্ষা : আল্লাহ তা‘আলা তাঁর কোন কোন বান্দাদেরক অগনিত নে‘মত দিয়ে থাকেন। এই নে‘মতরাজির মাধ্যমে তিনি তাদেরকে পরীক্ষায় ফেলেন। যারা কাফের-মুশরিক তারা এসব নে‘মত পেয়ে আল্লাহকে ভুলে যায়। আর যারা মুমিন তারা নে‘মত পেয়ে আল্লাহর শুকরিয়া আদায় করে। হযরত সুলায়মান (عليه السلام) ও ফেরাউন তার জাজ্বল্যমান প্রমান। হযরত সুলায়মান (عليه السلام)-কে আল্লাহ তা‘আলা অনেক ধন-সম্পত্তি, এমনকি সারা জাহানের শাসন ক্ষমতা দান করেছিলেন। এত কিছুর পরেও তিনি আল্লাহকে ভুল যান নি। বরং এগুলিকে তিনি পরীক্ষার বস্ত্ত হিসাবে মনে করতেন। অথচ ফেরাঊন তাঁর পুরো উল্টো। ফেরাউনকেও আল্লাহ রাজ্য ক্ষমতা দান করেছিলেন। কিন্তু সে অহমিকায় ফেটে পড়ে নিজেক আল্লাহ দাবী করেছিল। ফেরাঊন সর্ম্পকে মহান আল্লাহ বলেন,\n\nاذْهَبْ إِلَى فِرْعَوْنَ إِنَّهُ طَغَى-فَقُلْ هَلْ لَكَ إِلَى أَنْ تَزَكَّى- وَأَهْدِيَكَ إِلَى رَبِّكَ فَتَخْشَى-فَأَرَاهُ الْآيَةَ الْكُبْرَى-فَكَذَّبَ وَعَصَى- ثُمَّ أَدْبَرَ يَسْعَى-فَحَشَرَ فَنَادَى-فَقَالَ أَنَا رَبُّكُمُ الْأَعْلَى- فَأَخَذَهُ اللَّهُ نَكَالَ الْآخِرَةِ وَالْأُولَى-\n\n(এবং আল্লাহ মুসা (عليه السلام)-কে বলেছিলেন) ফেরাঊনের কাছে যাও। কেননা সে সীমালংঘন করেছে। অতঃপর তাকে বল, তোমার পবিত্র হওয়ার আগ্রহ আছে কি? আমি তোমাকে তোমার পালনকর্তার দিকে পথ দেখাব, যাতে তুমি তাঁকে ভয় কর। অতঃপর সে (মূসা) তাকে মহানিদর্শন দেখাল। কিন্তু সে (ফেরাঊন) মিথ্যারোপ করল এবং অবাধ্য হ’ল। অতঃপর সে পিছন ফিরে গেল দ্রুত পায়ে। অতঃপর সে লোক জমা করল এবং উঁচু স্বরে আহবান করল। অতঃপর বলল, আমিই তোমাদের সর্বোচ্চ প্রতিপালক। ফলে আল্লাহ তাকে পাকড়াও করলেন পরকালের ও ইহকালের দৃষ্টান্তমূলক শাস্তি দ্বারা’ (নাযি‘আত ৭৯/১৭-২৫)। হযরত সুলায়মান (عليه السلام) সর্ম্পকে মহান আল্লাহ বলেন,\n\nقَالَ الَّذِي عِنْدَهُ عِلْمٌ مِنَ الْكِتَابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قَالَ هَذَا مِنْ فَضْلِ رَبِّي لِيَبْلُوَنِي أَأَشْكُرُ أَمْ أَكْفُرُ وَمَنْ شَكَرَ فَإِنَّمَا يَشْكُرُ لِنَفْسِهِ وَمَنْ كَفَرَ فَإِنَّ رَبِّي غَنِيٌّ كَرِيمٌ-\n\n‘(অন্যদিকে) কিতাবের জ্ঞান যার ছিল সে বলল, আপনার চোখের পলক ফেলার পূর্বেই আমি তা আপনার কাছে এনে দিব। অতঃপর সুলায়মান যখন সেটিকে তার সামনে দেখল, তখন বলল, এটি আমার পালনকর্তার অনুগ্রহ। যাতে তিনি পরীক্ষা করেন যে, আমি কৃতজ্ঞতা স্বীকার করি না অকৃতজ্ঞতা প্রকাশ করি। যে ব্যক্তি কৃতজ্ঞতা প্রকাশ করে সে তার নিজের কল্যাণের জন্যই সেটা করে থাকে। আর যে ব্যক্তি অকৃতজ্ঞ\n\nহয়, সে মানুষ যে আমার পালনকর্তা অভাবমুক্ত ও মহান’ (নামল২৭/৪০)।  মানুষকে আল্লাহ সৃষ্টি করেছেন এবং তার জীবন-যৌবন, হাত-পা, চক্ষু-কান, শরীর, সুস্থতা, রাত-দিন, আলো-বাতাস দুনিয়ার সবকিছু তার জন্য নে‘মত হিসাবে নির্ধারণ করেছেন। আদম সন্তানকে ক্বিয়ামতের মাঠে আল্লাহ    প্রদত্ত সমস্ত  নে‘মতরাজি সর্ম্পকে জিজ্ঞাসা করা হবে।\n\nআর বিশেষকরে ক্বিয়ামতের মাঠে পাঁচটি প্রশ্নের উত্তর অবশ্যই দিতে হবে। রাসূল (ছাঃ) বলেন,\n\nلاَ تَزُولُ قَدَمَا ابْنِ آدَمَ يَوْمَ الْقِيَامَةِ مِنْ عِنْدِ رَبِّهِ حَتَّى يُسْأَلَ عَنْ خَمْسٍ عَنْ عُمْرِهِ فِيمَا أَفْنَاهُ وَعَنْ شَبَابِهِ فِيمَا أَبْلاَهُ وَمَالِهِ مِنْ أَيْنَ اكْتَسَبَهُ وَفِيمَ أَنْفَقَهُ وَمَاذَا عَمِلَ فِيمَا عَلِمَ-\n\n‘ক্বিয়ামত দিবসে পাঁচটি বিষয় সম্পর্কে জিজ্ঞাসাবাদ হওয়ার আগপর্যন্ত আদম সন্তানের পদদ্বয় আল্লাহ তা‘আলার নিকট হ’তে সরাতে পারবেনা। তার জীবনকাল সম্পর্কে, কিভাবে অতিবাহিত করেছে? তার যৌবনকাল সম্পর্কে, কি কাজে তা বিনাশ করেছে? তার ধন-সম্পদ সম্পর্কে, কোথা হ’তে তা উপার্জন করেছে এবং তা কি কি খাতে খরচ করেছে এবং সে যতটুকু জ্ঞান অর্জন করেছিল সে মোতাবেক কি কি আমল করেছে? [11]\n\nমহান আল্লাহ বলেন, ثُمَّ لَتُسْأَلُنَّ يَوْمَئِذٍ عَنِ النَّعِيمِ ‘অতঃপর তোমরা অবশ্যই সেদিন তোমাদেরকে দেওয়া নে‘মতরাজি সম্পর্কে জিজ্ঞাসিত হবে’ (তাকাছুর ১০২/৮)।\n\n(ক্রমশ)\n\nলেখক : আব্দুল্লাহ । হোমনা, বাঞ্ছারামপুর, বি-বাড়িয়া।\n\nউৎস: তাওহীদের ডাক\n\n[1] . তিরমিযী হা/২৩৯৬; ইবনু মাজাহ হা/৪০৩১; মিশকাত হা/ ১৫৬৬।\n\n[2] . তিরমিযী হা/২৩৯৮; ইবনু মাজাহ হা/৪০২৩; মিশকাত হা/ ১৫৬২।\n\n[3] . আবুদাঊদ হা/৪৬০৯; মিশকাত হা/১৫৮।\n\n[4] . মুসলিম হা/২৭।\n\n[5] . বুখারী হা/৪০৯৯।\n\n[6] . মুসলিম হা/২০৩৮; মিশকাত হা/৪২৪৬।\n\n[7] . বুখারী হা/৭২৩১; মিশকাত হা/৬১০৫।\n\n[8] . বুখারী হা/২৬২৭; তিরমিযী হা/১৬৮৬; মিশকাত হা/২৯৪৩।\n\n[9] . বুখারী হা/৫৬৪১; মিশকাত হা/১৫৩৭।\n\n[10] . বুখারী হা/৫৬৪৫; মিশকাত হা/২০০।\n\n[11] . তিরমিযী হা/২৪১৬; মিশকাত হা/৫১৯৭।"
    },
    {
        "1": "কখনও ঝরে যেও না…",
        "2": "মু’মিন ব্যাক্তির উদাহারণ হচ্ছে বৃক্ষের মত, যাকে সবসময় প্রবাহমান বাতাসের সাথে যুদ্ধ করে টিকে থাকতে হয়। আর এই ক্রম ধাবমান বাতাসের ঝাপটার মাঝে বেঁচে থাকতে হলে সে বৃক্ষটির কিছু গুণ থাকা চাই। যেমন, সুন্দরভাবে বেড়ে উঠতে হলে গাছটির বীজ অবশ্যই উর্বর মাটিতে বপন করতে হবে। কুর’আনে ঠিক এ কথাটাই বলা আছেঃ\n\n“মুহাম্মদ আল্লাহর রসূল এবং তাঁর সহচরগণ … তাওরাতে এবং ইঞ্জিলে তাদের বর্ণনা এরূপ যেমন একটি চারা গাছ যা থেকে নির্গত হয় কিশলয়, অতঃপর তা শক্ত ও মজবুত হয় এবং কাণ্ডের উপর দাঁড়ায় দৃঢ়ভাবে, চাষীকে আনন্দে অভিভুত করে, যেন আল্লাহ তাদের দ্বারা কাফেরদের অন্তর্জ্বালা সৃষ্টি করেন…” [সূরাহ আল-ফাতহঃ ২৯]\n\nতাওরাতের যে বিবরণটির কথা এখানে বলা হয়েছে তা হল এইঃ\n\n“কৃষক তার বীজ বুনতে বের হলো, এবং বীজ বপনের সময় কিছু পথের পাশে পড়ল, সেগুলো পায়ের নিচে পিষ্ট হল এবং পাখিরা সেগুলো খেয়ে ফেলল। কিছু বীজ পড়ল পাথুরে মাটিতে, আর সেগুলো আর্দ্রতার অভাবে বড় হতে হতেই শুকিয়ে গেলো । কিছু বীজ কাঁটার মাঝে পড়ল আর কাঁটাগুলোও সেগুলোর সাথে বেড়ে উঠে একসময় গাছগুলোকে মেরে ফেলল। বাকি বীজগুলো পড়ল উর্বর মাটিতে আর বেড়ে উঠল, আর বেড়ে উঠে শতগুণ বেশী শস্য উৎপাদন করল।\n\n… এর তুলনা হল এইঃ বীজগুলো হল সৃষ্টিকর্তার বাণী। পথের পাশের গাছ গুলো হল তাদের তুলনা যারা শুনল আর তারপর শয়তান এসে সেই বাণীগুলো তাদের অন্তর থেকে মুছে দিল যার ফলে তারা বিশ্বাস করবেনা এবং রক্ষা পাবেনা।\n\nপাথুরে মাটির গাছগুলো হল তারা – যারা শুনার সময় আগ্রহের সাথে শুনে কিন্ত এদের দৃঢ় কোন মূল নেই – এরা কিছু সময়ের জন্য বিশ্বাস করে কিন্তু প্রলোভন দেখালেই বিচ্যুত হয়ে পড়ে। যে বীজ গুলো কাঁটার মাঝে পড়েছিল, এরা হল তারা যারা সৃষ্টিকর্তার বাণী শুনেছে কিন্তু পথ চলার সাথে সাথে ভয় আর দুনিয়ার মোহে আটকে গিয়ে পূর্ণতা লাভ করতে ব্যর্থ হয়।\n\nকিন্তু যেই বীজ গুলো উর্বর মাটিতে পড়েছিল, এরাই হল তারা যারা সৎ এবং শুদ্ধ হৃদয় নিয়ে সৃষ্টিকর্তার বাণী শুনেছিল, তা আঁকড়ে ধরেছিল এবং ধৈর্য্যের সাথে পরিশেষে ফল লাভ করেছিল।” (লুক ৮: ৫-১৫)\n\nঅর্থাৎ, হৃদয়কে এমন উর্বর মাটির সাথে তুলনা করা হয়েছে যেখানে বীজ বপন করা হয়। ইমাম ইবন আল-ক্বাইয়্যিম (রহিমাহুল্লাহ) আল-ফাওয়াইদ গ্রন্থে (পৃষ্ঠা ৭০) এভাবেই বলেছেন, “সবার হৃদয়ের স্বাভাবিক অবস্থাই হচ্ছে উর্বর, এতে যা বপন করা হয় তাই সহজে বেড়ে উঠে। যদি ঈমান এবং আল্লাহভীরুতা বা তাক্বওয়ার গাছ এতে রোপণ করা হয়, তবে তা এমন সুমিষ্ট ফল দান করবে যা হবে চিরন্তন। আর যদি অজ্ঞতা এবং কামনা-বাসনার চারা রোপণ করা হয় তাহলে তার ফলও হবে তিক্তএবং কটু।”\n\nতাই তুমি যখন তোমার অন্তরকে ঈমানের বীজের জন্য উর্বর করে তুলবে, তখন সেই গাছটি সুন্দর ভাবে বেড়ে উঠবে এবং মিষ্টি ফল ধারণ করবে। হৃদয়কে উর্বর করার পন্থা সমূহ সামনে আলোচনা করা হবে।\n\nযখন তোমার হৃদয়ে ঈমানের সুদৃঢ় বৃক্ষ গড়ে উঠেবে, একটা দমকা হাওয়া তোমার দিকে ধেয়ে আসবে। কারণ উপরে বর্ণিত আয়াত অনুযায়ী, আল্লাহ বলছেন শক্ত গাছটি  ‘কাফেরদের অন্তর্জ্বালা সৃষ্টি করে’  একজন দৃঢ় মুসলিম এর মত আর কোন কিছুই এই বাতাসকে এতটা ক্ষেপিয়ে তোলেনা। আর এটাই আদিকাল থেকে চলে আসা বাস্তবতা। যখন ফেরআউন মুসা (আলাইহিস সালাম) এবং তাঁর অনুসারীদের পিছনে মিশরের মরুভুমিতে ধাওয়া করছিল তখন সে সুনির্দিষ্টভাবে অভিযোগ করেঃ\n\n“নিশ্চয়ই এরা (বনী-ইসরাঈলরা) ক্ষুদ্র একটি দল। এবং তারা আমাদের ক্রোধের উদ্রেক করেছে। ” [সূরা শুআরাঃ ৫৪-৫৫]\n\nএই দমকা হাওয়া তোমাকে সমূলে উচ্ছেদ করে ফেলে দিতে চাইবে। তুমি হয়ত চারিদিকে তাকিয়ে অন্য কিছু গাছ দেখবে, সহজেই পড়ে যেতে – বাতাসের ধাক্কায় সমূলে উৎপাটিত হতে। এরা হল মুনাফিক্বেরা, যাদের দুর্বল মূল অবশেষে প্রকাশ হয়ে পড়েছেঃ\n\n“এবং নোংরা বাক্যের উদাহরণ হলো নোংরা বৃক্ষ। একে মাটির উপর থেকে উপড়ে নেয়া হয়েছে। এর কোন স্থিতি নেই। ” [সূরা ইব্রাহিমঃ ২৬]\n\nএবং রাসূল মুহাম্মাদ (সাল্লাল্লাহু আলাইহি ওয়া সাল্লাম) বিশেষভাবে মুনাফিক্বকে এমন গাছের সাথে তুলনা করেছেন যেটা বাতাসের সাথে সাথে নড়ে এবং কখনো বা পড়ে যায়। (দেখুন আল-লু’লু’ ওয়াল মারজান, হাদিস#১৭৯১), সুতরাং তুমি তাদের মত হবে না, তাদের যতজনই বাতাসের ধাক্কায় পড়ে যাক না কেন। বরং, তুমি তাদের প্রতি অনুকম্পা প্রদর্শন কর, আল্লাহকে ধন্যবাদ দাও যে তিনি তোমাকে তাদের পরিণতি থেকে রক্ষা করেছেন এবং তারপর এগিয়ে যাও। তাদের জন্য ইসলাম ছিল একটা শখ মাত্র, এ সপ্তাহের আকর্ষণ!\n\nযখন বাতাস বুঝতে পারবে যে তোমাকে এভাবে মাটি থেকে সরাসরি তুলে ফেলা সম্ভব নয়, তখন সে আরো সূক্ষ্ণ পন্থা অবলম্বন করবেঃ সে চেষ্টা করবে তোমার পাতাগুলো যেন ঝরে পড়ে। কিন্তু সে তোমাকে সবগুলোপাতা একসাথে ঝরাতে বলবে না। কারণ সেটা তার দুরভিসন্ধি প্রকাশ করে দেবে। বরং তখন সেই বাতাস মৃদুভাবে বইবে যাতে করে তোমার একটা পাতা ঝরাতে পারে, তারপর আরেকটা, তারপর আরেকটা – যতক্ষণ না তুমি পাতাহীন বৃক্ষে পরিণত হও। উস্তাদ সাইয়্যিদ কুতুব এটা সুন্দরভাবে ব্যাখ্যা করেছেনঃ\n\n“… যারা কোন আদর্শের পক্ষে দাঁড়ায় তাদের প্রতি শাসকবর্গের আচরণ হয় এমন যে, তারা সবসময় কূটকৌশলের মাধ্যমে তাদেরকে তাদের দৃঢ় অবস্থান থেকে শুধু সামান্য বিচ্যুত করতে চায়। তারা এর মাধ্যমে একটা সমঝোতামূলক সমাধানে আসতে চায় যাতে করে কিছু পুরস্কারের বিনিময়ে তারা তাদেরকে বোকা বানাতে পারে। এমন অনেকেই রয়েছে যারা ভাবে যে তারা তাদের আদর্শের জন্য লড়ছে কিন্তু বস্তুত তাদেরকে তাদের আদর্শ থেকেই বিচ্যুত করে দেয়া হয়েছে কারণ তারা এই সমঝোতাগুলোকে বড় করে দেখেনা। তাই বিরোধীপক্ষও তাদেরকে আদর্শ ত্যাগ করতে বলেনা, বরং এদিকে সেদিকে হালকা পরিবর্তন করতে অনুরোধ করে যাতে উভয়পক্ষ মাঝখানে মিলিত হতে পারে।\n\nযে মানুষটি আদর্শের পক্ষে লড়ছে শয়তান তাঁকে এই বলে ধোঁকা দেয় যে, কর্তৃপক্ষের সাথে সামান্য সমঝোতার মাধ্যমে তুমি তোমার আদর্শকে আরো সামনে এগিয়ে নিয়ে যেতে পারবে। কিন্তু পথের শুরুতে যে বিচ্যুতি ছিল খুব সামান্য, পথের শেষে তা-ই বিশাল হয়ে দেখা দেয়। আদর্শের সেই পতাকাবাহী, যে ক্ষুদ্র কোন বিষয়ে আপোষ করতে রাজি হয় সে আসলে সেখানেই থেমে যেতে পারেনা, কারণ এরপর যখনই সে এক পা পিছিয়ে যাবে তখনি সেটা ঠেকাতে তার সমঝোতায় আসার ইচ্ছা আরো বৃদ্ধি পাবে। তাই কর্তৃপক্ষ এই আদর্শবাদীদেরকে অতি সন্তর্পণে এবংক্রমান্বয়ে তাদের আদর্শ থেকে টলাতে থাকে…”\n\nতাই এই ফাঁদে পা দেয়া যাবে না, বাতাসের মুখে একটা পাতাকেও ঝরতে দেবে না। যেভাবে রসূলুল্লাহ (সাল্লাল্লাহু আলাইহি ওয়া সাল্লাম) মুনাফিক্বকে বাতাসের সাথে নুয়ে পড়া গাছের তুলনা দিয়েছেন তেমনি ভাবে মু’মিনকে খেজুর গাছের সাথে তুলনা করেছেন- কারণ খেজুর গাছের পাতা কখনো ঝরেনা। (দেখুন আল-লু’লু’ ওয়াল মারজান, হাদিস#১৭৯২) বাতাস যতই তীব্র হোক না কেন তার সামনে মুসলিম শুধু দাড়িয়েই থাকে না, বরং একটা পাতাও ঝরতে দেয়না। বরং বাতাস যত তীব্র হবে তোমার পাতাকে আরো শক্ত করে আঁকড়ে ধরবে। আর এ জন্যই তো তোমার বিরুদ্ধে বাতাসের এত ক্ষোভ !\n\n“আর তারা এদের প্রতি বিরূপ ছিল না এই ব্যতীত যে এরা মহাশক্তিশালী পরমপ্রশংসিত আল্লাহ্র প্রতি বিশ্বাস স্থাপন করেছিল,” [সূরা বুরুজঃ ৮]\n\nকিন্তু এই বাতাস তার ক্ষোভের পেছনে ভিন্ন কারণ দাঁড়া করিয়ে এই বাস্তবতাকে লুকিয়ে রাখতে চেষ্টা করবে। সে দাবী করবে এই রাগ উগ্রবাদ, জঙ্গিবাদ কিংবা অন্য কোনকিছুর বিরুদ্ধে। কিন্তু সত্য কথাটা হচ্ছে সে সেসব মুসলিমদেরকে ভারি অপছন্দ করে যাদেরকে সে সমূলে তুলে ফেলতে পারেনা, যাদেরকে তাদের আদর্শ থেকে এক বিন্দুও টলানো যায় না। আর যখন গাছটা একটা পাতাও ত্যাগ করতে অস্বীকার করে তখন সেই বাতাস আরো রেগে যায়। আর যখন এই বাতাস রাগতে থাকবে, তখন আল্লাহ্‌ তোমাকে পুরস্কৃত করবেনঃ\n\n“…এবং তাদের এমন পদক্ষেপ যা কাফেরদের মনে ক্রোধের কারণ হয় আর শত্রুদের পক্ষ থেকে তারা যা কিছু প্রাপ্ত হয়- তার প্রত্যেকটির পরিবর্তে তাদের জন্য লিখিত হয়ে নেক আমল। নিঃসন্দেহে আল্লাহ সৎকর্মশীল লোকদের হক নষ্ট করেন না।” [সূরা আত-তওবাহঃ১২০]\n\nতাই যখন প্রবল আক্রোশে বাতাস বইবে তখন ভয় পেওনা। বরং তার চোখে চোখ রাখো আরঃ\n\n“…বল, তোমরা আক্রোশে মরতে থাক।” [সূরা আলে ইমরানঃ ১১৯]\n\nঐ পাতাগুলো হচ্ছে আল্লাহ্‌র তরফ থেকে তোমার প্রতি আমানত যা আল্লাহ্‌ তোমাকে রক্ষণাবেক্ষণ করতে দিয়েছেন। যদি তুমি তার খিয়ানত কর তবে তোমাকে তাদের দ্বারা পরিবর্তন করে দেয়া হবে যারা তা করবেনাঃ\n\n“হে মুমিনগণ, তোমাদের মধ্যে যে স্বীয় দীন থেকে ফিরে যাবে, অচিরে আল্লাহ এমন সম্প্রদায় সৃষ্টি করবেন, যাদেরকে তিনি ভালবাসবেন এবং তারা তাঁকে ভালবাসবে। তারা মুসলমানদের প্রতি বিনয়-নম্র হবে এবং কাফেরদের প্রতি কঠোর হবে। তারা আল্লাহর পথে জেহাদ করবে এবং কোন তিরস্কারকারীর তিরস্কারে ভীত হবে না। এটি আল্লাহর অনুগ্রহ-তিনি যাকে ইচ্ছা দান করেন।…” [সূরা মায়িদাঃ ৫৪]\n\nএই আয়াতটি খুব সংক্ষিপ্ত ভাবে গাছ এবং পাতাগুলোর বর্ণনা দেয়। এটাকে বীজ এবং পাতায় বিশ্লেষণ করা যাক।\n\nসম্পূর্ণ গাছটি হচ্ছে দ্বীন।\n\nতোমার এবং আল্লাহর মধ্যে ভালবাসার সম্পর্ক হচ্ছে সেই বীজ যা থেকে গাছটি অংকুরিত হবে। ইমাম ইবনে তাইমিয়্যাহ (রাহিমাহুল্লাহ) এর একটি সুন্দর প্রবন্ধ রয়েছে আত-তুহফাহ আল ইরাক্বিয়াহ নামে, যা মাজমু আল ফাতওয়া এর দশম খন্ডের শুরুতে পাওয়া যা, যেখানে তিনি এই আয়াতে উল্লেখিত ভালবাসার কথা ব্যাখ্যা করছেন এইভাবে,\n\n“আল্লাহ্‌ এবং তাঁর রসূলের জন্য ভালবাসা হচ্ছে ঈমানের সর্বোচ্চ বৈশিষ্ট্যগুলোর মধ্যে একটি এবং ঈমানের সর্বোচ্চ মূলনীতি। কার্যত এটিই দ্বীনের সকল আমলের মূল ভিত্তি… মুসা এবং ঈসা (আলাইহিমুস সালাম) এর বর্ণিত ভাষ্য অনুযায়ী, আমাদের পূর্ববর্তী দুটি জাতি, ইহুদি এবং খৃস্টানদের প্রতি রেখে যাওয়া সর্বোত্তম উপদেশ হচ্ছে হৃদয়, মন এবং সদিচ্ছা দ্বারা সর্বান্তকরণে আল্লাহকে ভালবাসা। এটাই ইব্রাহীমের (আলাইহিস সালাম) দ্বীনের আক্বীদার সারকথা যা তাওরাত, ইঞ্জীল এবং ক্বুরআনের আইনের নির্যাস।”\n\nআল্লাহ্‌র জন্য ভালবাসাই হচ্ছে সেই বীজ যা থেকে প্রতিটি কাজ এবং বিশ্বাস – প্রতিটি পাতা এবং ফল- অঙ্কুরিত হয় আর এজন্যই এই ভালবাসাটাই এ আয়াতে সর্বপ্রথম উল্লেখ করা হয়েছে।\n\nতারপর আমরা লাভ করব সেই বীজের প্রথম ফল, ওয়ালা’ এবং বারা’ : “মুসলমানদের প্রতি বিনয়-নম্র হবে এবং কাফেরদের প্রতি কঠোর হবে। ইমাম ইবনে তাইমিয়্যাহ রাহিমাহুল্লাহ এ বিষয়ে বর্ণণা করেন,\n\n“মানুষ যাকে ভালবাসে তার ভালবাসার মানুষকেও ভালবাসে , সে যা ঘৃণা করে তাও ঘৃণা করে, তার সহযোগীদের প্রতি বিশ্বস্ত থাকে, তার শত্রুদের প্রতি শত্রুভাব পোষণ করে… তাই এই বিষয়ে তারা উভয়েই এক”\n\nসহজ ভাষায় বললে, বাতাসের প্রথম কাজ হচ্ছে তোমার এই পাতাটি ঝরিয়ে দেওয়া যাতে করে তোমার মনে শত্রু আর বন্ধুর মাঝে বিভাজন রেখাটা অস্পষ্ট হয়ে পড়ে। একবার যখন তুমি তোমার শত্রুকে বন্ধু ভাববে, তোমার শত্রুর কাজ তখনি সম্পন্ন হয়ে যাবে। তাই কখনো এই পাতাটি ঝরে যেতে দেবেনা। কখনো না!\n\nএর পরের পাতাটি হচ্ছে জিহাদঃ “…তারা আল্লাহর পথে জিহাদ করবে…” স্পষ্টতই এটি সেই পাতা যা বাতাস অন্যগুলোর চেয়ে বেশী ঘৃণা করে। কেন তা বোঝার জন্য এইডস এর কথা ভাবো। এটা শরীরকে মেরে ফেলার জন্য কি করে? এটা কিন্তু সরাসরি শরীরকে আক্রমণ করেনা বরং এটি শরীরের রোগ প্রতিরোধ ক্ষমতাকে অর্থাৎ শরীরের ‘প্রতিরক্ষা বাহিনী’কে আক্রমণ করে যাতে করে অন্যান্য রোগ জীবাণু কোনরকম বাধা ছাড়াই আক্রমণ করতে পারে। এই শরীরটা হচ্ছে মুসলিম উম্মাহর মত, জিহাদ হচ্ছে এর রোগ প্রতিরোধ ব্যবস্থা যার মাধ্যমে সে আক্রমণকারীদের থেকে নিজেকে রক্ষা করে। আর সেই বাতাস/সরকার হচ্ছে এইডসের মত যা প্রতিরোধের এই স্পৃহাটাকে মেরে ফেলার জন্য কাজ করে যাতে করে মুসলিম উম্মাহকে আক্রমণ এবং দখল করে নেওয়া সহজ হয়ে যায়। এই কারণেই সাইয়্যিদ কুতুব, আব্দুল্লাহ আযযাম, আয-যারক্বাওয়ী, শাইখ ওসামা (রহিমাকুমুল্লাহ) প্রমুখ দের মত লোকদের কে দানব রূপে চিত্রিত করা হয়- কারণ এরা প্রতিরোধের সেই চেতনাকে ধারণ করেন। আর তাই বাতাস সবচে জোরালো ভাবে বইতে থাকবে তখনি, যখন সে তোমার এই পাতাটি ঝরিয়ে দিতে চায়। এই ফাঁদে পা দিওনা। মনে রেখঃ এইডস!\n\nপরিশেষে সুদৃঢ় বৃক্ষ সেটাই যা “কোন নিন্দাকারীর নিন্দায় ভীত হবে না।” অর্থাৎ, সেই বৃক্ষটি বস্তুত তিরস্কারে আক্রান্ত হবে, তবে সেভাবে নয়, যেমনটি আশা করা হয়েছিল! সেটা কেমন হবে ? যখন বাতাস তোমার পাতাগুলো ঝরিয়ে দিতে চায়- যখন সে তোমাকে আক্রমণ আর তিরস্কার করে ‘ওয়ালা এবং বারা’ আর জিহাদের ধারণাকে আঁকড়ে ধরে রাখার কারণে – ইমাম ইবন তাইমিয়্যাহ (রহিমাহুল্লাহ) বলেন, “যার হৃদয় আল্লাহ্‌র জন্য ভালবাসায় পরিপূর্ণ সে অন্য কারো সমালোচনা বা তিরস্কারে দমে যায়না বরং এগুলো তাকে আরো শক্তভাবে দ্বীনকে আঁকড়ে ধরতে প্রেরণা যোগায়…”\n\nসবশেষে এই আয়াত আমাদেরকে সেই গুরুত্বপূর্ণ তথ্যটি দেয় যে কুর’আনের এই শিক্ষাগুলোর প্রতি সৎ থাকতে পারা হলো, “আল্লাহর অনুগ্রহ-তিনি যাকে ইচ্ছা দান করেন”, বাতাসের বিরুদ্ধে মাথা উঁচু করে দাঁড়িয়ে থাকতে পারাটা সম্পূর্ণভাবে আল্লাহ্‌র একটা অনুগ্রহ। একটা গাছকে সোজা হয়ে দাঁড় করিয়ে রাখতে বা ধুলায় মিশিয়ে দেয়ার ব্যাপারে আল্লাহই সর্বময় ক্ষমতার অধিকারীঃ\n\n“তোমরা যে বীজ বপন কর, সে সম্পর্কে ভেবে দেখেছ কি? তোমরা তাকে উৎপন্ন কর, না আমি উৎপন্নকারী ?আমি ইচ্ছা করলে তাকে খড়কুটা করে দিতে পারি, অতঃপর হয়ে যাবে তোমরা বিস্ময়াবিষ্ট। “[সূরা ওয়াক্বিয়াহঃ ৬৩-৬৫]\n\nএটা খুবই গুরুত্বপূর্ণ, কারণ রসুলুল্লাহ (সাল্লাল্লাহু আলাইহি ওয়া সাল্লাম) আমাদেরকে সতর্ক করেছেন যে শেষ জমানায় কারো বদলে যাওয়াটা খুব সহজ হয়ে পড়বে। মানুষ চাপে পড়ে এবং নিজেদের দুর্বলতার কারণে খুব দ্রুত সত্যকে ত্যাগ করবে। তিনি (সাল্লাল্লাহু আলাইহি ওয়া সাল্লাম) বলেনঃ\n\n“তোমরা অন্ধকার রাতের টুকরোগুলোর মত (যা একটার পর একটা আসতে থাকে এমন) ফিতনা আসার পূর্বে নেকীর কাজ দ্রুত করে ফেল। সেই সময়ে মানুষ সকালে মু’মিন হয়ে ঘুম থেকে উঠবে এবং রাত শুরু করবে কাফের হয়ে, অথবা সে রাত শুরু করবে মু’মিন হয়ে এবং সকালে ঘুম থেকে উঠবে কাফের হয়ে..”।\n\nএই ধরণের ঘটনাগুলো হচ্ছে কিছু অজানা বা গায়েবী কারণের ফল যা আমরা মানুষেরা ঠিক উপলব্ধি করতে পারব না। তবে, ক্বুরআন এবং সুন্নাহ তে এমন কিছু ব্যবহারিক উপায় বলে দেয়া আছে যার সাহায্যে আমরা মানবজীবনের ইতিহাসের সত্যের পথে থাকতে পারি। এখানে আমরা শুধু দুটি উপায় আলোচনা করব এবং দুটিই একটি দৃঢ় বৃক্ষের সর্ব প্রথম শর্তটির উপর আলোকপাত করেঃ উর্বর জমিতে বপন- একটি সুস্থ হৃদয়।\n\n* রসুলুল্লাহ (সাল্লাল্লাহু আলাইহি ওয়া সাল্লাম) মক্কায় যখন কঠিনতম পরীক্ষার মধ্য দিয়ে যাচ্ছিলেন তখন তাঁর প্রতি নাযিল কৃত সূরাসমূহের মূল বিষয় ছিল পূর্ববর্তী নবীদের কাহিনী। ইসলামের জন্য কঠিন পরীক্ষার সম্মুখীন যে তিনিই প্রথম নন, বরং যুগে যুগে এমন আরো অনেকেই ছিলেন, এটা বোঝানোই ছিল এর উদ্দেশ্য। একই সাথে আগের নবীরা কিভাবে এসব পরীক্ষার মোকাবিলা করেছিলেন তাঁকে সে শিক্ষাও দেয়া হচ্ছিল । মক্কার বিপদের ঘনঘটায় আচ্ছন্ন দিন গুলোতে এই ইতিহাসের গল্পগুলো রসূলুল্লাহ(সাল্লাল্লাহু আলাইহি ওয়া সাল্লাম) এবং সাহাবীদের মনোবল দৃঢ় করতে বিশাল ভূমিকা রেখেছিল। এই কথাটিই নিমোক্ত আয়াতে প্রতিফলিত হয়,\n\n“আর আমি রসূলগণের সব বৃত্তান্তই তোমাকে বলছি, যদ্দ্বারা তোমার অন্তরকে মজবুত করছি। আর এভাবে তোমার নিকট মহাসত্য এবং ঈমানদারদের জন্য নসীহত ও স্বরণীয় বিষয়বস্তু এসেছে। ” [সূরা হুদঃ১২০]\n\nএকই ভাবে প্রথম দিককার মুসলিমদের সেইসব কঠোর পরীক্ষার দিনগুলোর পাশাপাশি ইতিহাস, বিশেষভাবে সেই সকল মুসলিমদের ইতিহাস অধ্যয়ন করাটা উপকারী হতে পারে যারা ইতিহাসে কোন না কোন প্রকারের সাহসী ভূমিকায় অবতীর্ণ হয়েছিলেন। অনেক সময় কোন একটা পরিস্থিতিতে আমাদের করণীয় বুঝে উঠতে আমরা ঘণ্টার পর ঘণ্টা ধরে ফিক্বহের বই ঘাঁটি যেখানে শুধুমাত্র সৎকর্মশীলদের জীবনী পড়েই, আমরা তাদের ব্যক্তিত্বকে আত্মস্থ করার মধ্য দিয়ে আমাদের করণীয় সম্বন্ধে আরো ভাল দিকনির্দেশনা পেতে পারি। ‘সাফাহাত মিন সবর আল উলামা ‘(আলেমদেরসবরের পাতা থেকে) নামক অসাধারণ বইটিতে লেখক বলেনঃ\n\n“নিজের মধ্যে সৎগুণের বিকাশ ঘটাতে এবং মহৎ উদ্দেশ্যে কষ্ট ও ত্যাগ স্বীকারের মানসিকতা তৈরী করার একটি ভাল উপায় হচ্ছে সেই সকল আলেমদের জীবনী পড়া যারা তাঁদের অর্জিত ইলমের উপর আ’মল করেছেন। এটা তাদেরকে অনুসরণ করতে সহায়তা করে যারা সেইসব উদ্দেশ্যের জন্য অধ্যবসায়ের সাথে ত্যাগ স্বীকার করে গিয়েছেন। বলা হয়ে থাকে এই কাহিনীগুলো হচ্ছে আল্লাহ্‌র সেই সকল সৈন্য যার মাধ্যমে আল্লাহ্‌ তাঁর মিত্রদের অন্তরকে সুস্থির রাখেন। ইমাম আবু হানিফা(রহিমাহুল্লাহ) বলেন,“আলেমদের জীবনী এবং তাঁদের গুণাবলী অধ্যয়ন আমার কাছে ইলমের চেয়ে বেশী প্রিয় কারণ এগুলো তাঁদের চরিত্র বর্ণনা করে।”\n\nতাই সৎকর্মশীলদের জীবনী অধ্যয়ন, তাঁদের ব্যক্তিত্ব এবং চরিত্রকে আপন করে নেয়া অন্তরকে শক্তিশালী এবং জীবন্ত করার একটি ভাল উপায় যা ঈমান এবং ইলমের বীজ বপনের জন্য অন্তরকে উর্বর করে তোলে। তাহলে কোথা থেকে শুরু করা উচিত ? শায়খ ইবনে আল জাওযী (রাহিমাহুল্লাহ), সাইদ আল খাতির গ্রন্থের ৬০ পৃষ্ঠায় বলেন, রসূলুল্লাহ (ﷺ) এবং তার সাহাবীদের জীবনী থেকেই সবচেয়ে বেশি উপকারী জ্ঞান অর্জন করা সম্ভব।\n\n* অন্তরকে দৃঢ় করার দ্বিতীয় উপায়টি আরো সহজঃ শুধু তোমার রব্ব এর কাছে চাও! উম্মে সালামাহ (রাদি’আল্লাহু আনহা) কে একবার জিজ্ঞেস করা হয়েছিল রসূলুল্লাহ (সাল্লাল্লাহু আলাইহি ওয়া সাল্লাম) কোন দুআটি সবচেয়ে বেশী করতেন এবং তিনি উত্তর দেনঃ\n\n“ওনার সবচেয়ে বেশী করা দুআটি ছিলঃ ও অন্তর সমূহের নিয়ন্ত্রণকারী, আমার অন্তরকে তোমার দ্বীনের উপর স্থির করে দাও। (ইয়া মুক্বাল্লিবাল ক্বুলুব, সাব্বিত ক্বলবি ‘আলা দ্বীনিক)”\n\nএই উপায়টি সবসময় সারাদিন অভ্যাস করা উচিৎ। কাজে যাওয়ার সময় কিংবা স্কুলের বারান্দা দিয়ে হাঁটার সময়, যখনি সুযোগ পাওয়া যায় তখনি এই সহজ দুআটি পুনরাবৃত্তি করার অভ্যাস করা উচিৎ। গুপ্তধনের মত এই দুআটিকে আঁকড়ে রাখা উচিৎ এবং  সর্বদা এটিকে ঠোঁটের আগায় রেখে অন্তরকে ইসলামের সাথে সংযুক্ত করে রাখা উচিৎ। এটা খুবই সহজ হওয়া সত্ত্বেও এটা যাদের খুব প্রয়োজন এমন অনেকেই এটিকে অবহেলা করে।\n\nতাই হৃদয়কে স্থির এবং সুস্থ রাখার মাধ্যমে, সেই জমিকে উর্বর রাখার মাধ্যমে তোমার শিকড়কে সুদৃঢ় করে রাখো। আর দৃঢ় শিকড় বিশিষ্ট গাছগুলোর শাখা-প্রশাখাই একদিন আকাশ ছোঁয়ঃ\n\n“পবিত্র বাক্য হলো পবিত্র বৃক্ষের মত। তার শিকড় মজবুত এবং শাখা আকাশে উত্থিত।” [সূরা ইব্রাহিমঃ ২৪]\n\nআর যখন তোমার শাখা-প্রশাখা আকাশ ছোঁবে, তখন কেউ তোমার পাতা পর্যন্ত পৌঁছুতে পারবেনা। তারা তোমাকে বন্দী করতে পারে, তোমাকে হত্যা করতে পারে কিন্তু তারা কখনো এ কথা বলতে পারবে না যে তারা তোমার পাতা ঝরাতে পেরেছিল…\n\nতারেক মেহান্না\n\nবুধবার, ৪ সফর ১৪৩৩/ ২৮ ডিসেম্বর,২০১১\n\nপ্লাইমাউথ কারেকশনাল ফ্যাসিলিটি\n\nআইসোলেশন ইউনিট- সেল#১০৭"
    },
    {
        "1": "সমাজ পরিবর্তনের স্থায়ী কর্মসূচী",
        "2": "আল্লাহ বলেন,\n\nهُوَ الَّذِي بَعَثَ فِي الْأُمِّيِّينَ رَسُولاً مِنْهُمْ يَتْلُو عَلَيْهِمْ آيَاتِهِ وَيُزَكِّيهِمْ وَيُعَلِّمُهُمُ الْكِتَابَ وَالْحِكْمَةَ وَإِنْ كَانُوا مِنْ قَبْلُ لَفِي ضَلاَلٍ مُبِينٍ- وَآخَرِينَ مِنْهُمْ لَمَّا يَلْحَقُوا بِهِمْ وَهُوَ الْعَزِيزُ لْحَكِيمُ-\n\n‘তিনিই সেই সত্তা যিনি নিরক্ষরদের মধ্যে তাদের একজনকে রাসূল হিসাবে পাঠিয়েছেন। যিনি তাদের নিকট তাঁর আয়াত সমূহ পাঠ করেন ও তাদেরকে পবিত্র করেন। আর তাদেরকে কিতাব ও সুন্নাহ শিক্ষা দেন। যদিও তারা ইতিপূর্বে স্পষ্ট ভ্রান্তিতে নিমজ্জিত ছিল’। ‘আর তাদের অন্যান্যদের জন্যেও যারা এখনো তাদের সাথে মিলিত হয়নি। বস্ত্ততঃ আল্লাহ মহা পরাক্রান্ত, প্রজ্ঞাময়’ (জুম‘আহ ৬২/২-৩)।\n\nপ্রথম আয়াতে নবী যুগের লোকদের কথা বলা হয়েছে এবং শেষের আয়াতে নবী পরবর্তী ক্বিয়ামত পর্যন্ত আগত সকল মানুষ সম্পর্কে বলা হয়েছে। এর দ্বারা বুঝানো হয়েছে যে, মুহাম্মাদ (ছাঃ) এসেছিলেন শেষনবী হিসাবে এবং তিনি ক্বিয়ামত পর্যন্ত সকল জিন ও ইনসানের নবী। এর দ্বারা এটাও বলে দেওয়া হয়েছে যে, কুরআন ও সুন্নাহর অভ্রান্ত শিক্ষার মাধ্যমেই সকল যুগের জাহেলিয়াত দূর করা সম্ভব। অন্যকিছু দ্বারা নয়। আর এর মধ্যেই রয়েছে সমাজ পরিবর্তনের স্থায়ী কর্মসূচী।\n\nইবনু কাছীর (رحمة الله)-এর মন্তব্য :\n\nহাফেয ইবনু কাছীর (রাহেমাহুল্লাহ) বলেন, আরবের লোকেরা প্রাচীনকালে ইবরাহীমী দ্বীনের অনুসারী ছিল। পরে তারা তাওহীদকে শিরকে এবং ইয়াক্বীনকে সন্দেহে রূপান্তরিত করে। এছাড়াও তারা বহু কিছু বিদ‘আতের প্রচলন ঘটায়। একই অবস্থা হয়েছিল তওরাত ও ইনজীলের অনুসারীদের। তারা তাদের কিতাবে পরিবর্তন ঘটিয়েছিল। তাতে শাব্দিক যোগ-বিয়োগ করেছিল, রূপান্তর করেছিল ও দূরতম ব্যাখ্যা করেছিল। অতঃপর আল্লাহ মুহাম্মাদ (ছাঃ)-কে প্রেরণ করেন পূর্ণাঙ্গ শরী‘আত দিয়ে, যা সমস্ত সৃষ্টিজগতকে শামিল করে। যাতে রয়েছে তাদের হেদায়াত এবং তাদের জীবিকা ও পরকালীন জীবনের সকল প্রয়োজন পূরণের ব্যাখ্যা’…।[1]\n\nদূর অতীতে জাহেলী আরবের যে পতিত অবস্থা ছিল, আধুনিক যুগে মানবজাতির অবস্থা তার চাইতে অধঃপতিত। সেদিন শেষনবী মুহাম্মাদ (ছাঃ) যেভাবে সমাজে পরিবর্তন এনেছিলেন, সেই পথই হ’ল সমাজ পরিবর্তনের স্থায়ী কর্মসূচী। এর বিপরীত পথে গেলে মানুষ পথভ্রষ্ট হবে এবং সমাজে ব্যাপক অনাচার ও ধ্বংস নেমে আসবে। যেমনটি বিশ্বের বিভিন্ন প্রান্তে প্রকটভাবে দেখা যাচ্ছে। অতি সম্প্রতি প্রতিবেশী মিয়ানমারে মানবতার যে পরাজয় আমরা দেখেছি, সেই সাথে বিশ্বের সভ্যতাগর্বী দেশ সমূহের নেতাদের যে অমানবিক আচরণ আমরা লক্ষ্য করছি, তা পৃথিবীর চূড়ান্ত ধ্বংসের আলামত ছাড়া কিছু নয়। এমতাবস্থায় মানুষের মনুষ্যত্বের উন্নয়ন ও মানবতার বিজয় সাধনের জন্য সাময়িক কোন রাজনৈতিক টোটকা নয়। বরং জন্ম থেকে মৃত্যু পর্যন্ত সমাজ সংস্কারের স্থায়ী কর্মসূচী প্রদান ও তা যথাযথভাবে অনুসরণ করার কোন বিকল্প নেই।\n\nউপরোক্ত আয়াতে সমাজ সংস্কারের যে কর্মসূচী দেওয়া হয়েছে, তা দু’টি শব্দে উল্লেখ করা যায়। তাযকিয়াহ ও তারবিয়াহ। অর্থাৎ পরিশুদ্ধিতা ও পরিচর্যা। যার মাধ্যম ছিল কিতাব ও হিকমাহ। তথা কুরআন ও সুন্নাহ। এতে দুনিয়ার উপরে আখেরাতকে অগ্রাধিকার দেওয়ার আহবানের মাধ্যমে মানুষের চিন্তাধারায় আমূল পরিবর্তন আনা হয়। যাতে তার মধ্যে সৃষ্টি হয় আত্মশুদ্ধিতার তীব্র অনুভূতি। ফলে তার যে কর্মতৎপরতা দুনিয়াকে কেন্দ্র করে চলছিল, তা নিমেষে আখেরাত কেন্দ্রিক হয়ে যায়। তার পার্থিব জীবনে এসে যায় ব্যাপক পরিবর্তন। যা সে আগে ভাবতেই পারত না। সে এখন দুনিয়া করে আখেরাতে মুক্তির আশায়। জান্নাত লাভের উদগ্র বাসনায় দুনিয়ার ভোগবিলাস তার কাছে এখন তুচ্ছ। কিন্তু শয়তান তাকে ছাড়ে না। সে প্রতি মুহূর্তে ওঁৎ পেতে থাকে তাকে পথভ্রষ্ট করার জন্য। তাই প্রয়োজন হয় তাকে নিয়মিত পরিচর্যার মাধ্যমে আখেরাতমুখী করে রাখার। এখন সে মুখাপেক্ষী হয় সংস্কারক নেতার ও সংগঠনের। যা তাকে সর্বদা ভ্রান্তি থেকে বাঁচাতে চেষ্টা করবে। এটাই হ’ল পরিশুদ্ধিতা ও পরিচর্যা।\n\nপোকা-মাকড় থেকে রক্ষা করা এবং নিড়ানী ও পানি সরবরাহের মাধ্যমে নিয়মিত পরিচর্যা করে যেভাবে একটি চারাগাছকে বড় ও ফলবন্ত করা হয়, সেভাবে ব্যক্তি ও সমাজকে নিয়মিত পরিশুদ্ধি ও পরিচর্যার মাধ্যমে গড়ে তুলতে হয়। তাতে সুন্দর ফল আসে এবং সমাজ সুস্থ ও ফলবন্ত হয়। নইলে বিপরীত ফলে ব্যক্তি ও সমাজ বিপর্যস্ত হয়। প্রত্যেক নবী-রাসূল একাজই করেছেন। তাদের যথার্থ অনুসারী নেতাগণ চিরকাল এভাবেই ব্যক্তি পরিচর্যা ও সমাজ সংশোধনের কাজ করে গেছেন। যখন কোন সমাজে কোন সংস্কারক নেতার আবির্ভাব ঘটে, তখন সেই সমাজে ব্যাপক পরিবর্তন আসে। যদিও অধিকাংশ লোক থাকে হঠকারী অথবা শৈথিল্যবাদী ও আপোষমুখী। কিন্তু সংস্কারকগণ তাতে থেমে যান না। এদিকে ইঙ্গিত করেই রাসূলুল্লাহ (ছাঃ) এরশাদ করেন,\n\nمَا مِنْ نَبِىٍّ بَعَثَهُ اللهُ فِى أُمَّةٍ قَبْلِى إِلاَّ كَانَ لَهُ مِنْ أُمَّتِهِ حَوَارِيُّونَ وَأَصْحَابٌ يَأْخُذُونَ بِسُنَّتِهِ وَيَقْتَدُونَ بِأَمْرِهِ ثُمَّ إِنَّهَا تَخْلُفُ مِنْ بَعْدِهِمْ خُلُوفٌ يَقُولُونَ مَا لاَ يَفْعَلُونَ وَيَفْعَلُونَ مَا لاَ يُؤْمَرُونَ فَمَنْ جَاهَدَهُمْ بِيَدِهِ فَهُوَ مُؤْمِنٌ وَمَنْ جَاهَدَهُمْ بِلِسَانِهِ فَهُوَ مُؤْمِنٌ وَمَنْ جَاهَدَهُمْ بِقَلْبِهِ فَهُوَ مُؤْمِنٌ وَلَيْسَ وَرَاءَ ذَلِكَ مِنَ الإِيمَانِ حَبَّةُ خَرْدَلٍ-\n\n‘আমার পূর্বে আল্লাহ এমন কোন নবীকে তার উম্মতের মধ্যে পাঠাননি, যাদের মধ্যে তার জন্য ‘হাওয়ারী’ বা আন্তরিক সহচরবৃন্দ ছিল না। এছাড়া তাদের আরও সাথী ছিল, যারা তাদের নবীর সুন্নাতের উপরে আমল করত এবং তার আদেশ-নিষেধের অনুসরণ করত। অতঃপর এমন সব লোক তাদের স্থলাভিষিক্ত হ’ল যারা এমন সব কথা বলত, যা তারা করত না। আবার নিজেরা এমন কাজ করত, যার নির্দেশ তাদের দেওয়া হয়নি। অতএব (আমার উম্মতের মধ্যেও ঐরূপ লোক দেখা গেলে) যে ব্যক্তি তাদের বিরুদ্ধে নিজের হাত দ্বারা জিহাদ করবে, সে (পূর্ণ) মুমিন। যে ব্যক্তি যবান (ও কলম) দ্বারা জিহাদ করবে, সেও মুমিন এবং যে ব্যক্তি (কমপক্ষে) অন্তর দ্বারা (ঘৃণার মাধ্যমে) জিহাদ করবে, সেও মুমিন। এরপর এক সরিষাদানা পরিমাণও ঈমান নেই’।[2]\n\nএখানে ‘জিহাদ’ অর্থ সর্বাত্মক প্রচেষ্টা। আর এই প্রচেষ্টার মূল ও প্রথম অংশ হ’ল দাওয়াত। পুঁতিগন্ধময় সমাজ থেকে বাতিল হটাতে গেলে তাওহীদের প্রতি নিরন্তর দাওয়াত ও কুসংস্কারের বিরুদ্ধে আপোষহীন জিহাদ ব্যতীত অন্য কোন পথ নেই। রাসূলুল্লাহ (ছাঃ) একাজটিই করে গেছেন তাঁর সমগ্র নবুঅতী জীবনে। তাঁর নবুঅতকালে যেমন মাক্কী জীবনের নির্যাতন ও অসহায়ত্ব এবং মাদানী জীবনের যুদ্ধ ও বিজয় এসেছিল। একজন দাঈর জীবনেও সেরূপ আসতে পারে। মনে রাখা আবশ্যক যে, শেষনবী হিসাবে এবং দ্বীনের পূর্ণতা দানকারী হিসাবে তাঁর জীবনে আল্লাহর বিশেষ রহমতে এটা ঘটেছিল। কিন্তু অন্য দাঈদের জীবনে সেটা ঘটতেই হবে এমনটি নয়। বরং তাদের জীবনে মাক্কী জীবনের নির্যাতন ও অসহায়ত্বই বেশী থাকবে। দুনিয়াবী বিজয়ের সৌভাগ্য কমই থাকবে। বিগত দেড় হাযার বছরের ইতিহাস সে সাক্ষ্যই প্রদান করে।\n\nএখানে এযুক্তি অচল যে, যেহেতু ইসলামের পূর্ণতা এসেছে সশস্ত্র বিজয়ের মাধ্যমে, অতএব সর্বদা রাজনৈতিক ও সশস্ত্র যুদ্ধের মাধ্যমে প্রত্যেক দেশে ইসলামী শাসন কায়েম করতেই হবে। নইলে পূর্ণ মুমিন হওয়া যাবে না। কেননা তাতে ইসলামের ধর্মীয় আবেদন শেষ হয়ে যাবে। স্রেফ ক্ষমতান্ধ একটি আগ্রাসী রাজনৈতিক মতবাদ হিসাবে চিহ্নিত হবে। যা হবে ইসলামের জন্য সবচাইতে ক্ষতিকর। যে ক্ষতি ইতিমধ্যেই করেছে ক্ষমতা লোভী ব্যক্তিরা ও জঙ্গীবাদীরা।\n\nতাযকিয়াহ ও তারবিয়াহর মাধ্যম হবে দু’টি : দাওয়াত ও জিহাদ। অর্থাৎ নির্ভেজাল তাওহীদ ও ছহীহ সুন্নাহর প্রতি দাওয়াত এবং শিরক-বিদ‘আত ও কুসংস্কারের বিরুদ্ধে জিহাদ। মূলতঃ দু’টিই সমান্তরালভাবে করার মাধ্যমে সমাজে পরিবর্তন আসে। নইলে কথা ও কর্ম পৃথক হ’লে বরং উল্টা ফল হবে।\n\n(১) দাওয়াত ও তার পদ্ধতি :\n\nআল্লাহ বলেন,\n\nادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَهُوَ أَعْلَمُ بِالْمُهْتَدِينَ- وَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُمْ بِهِ وَلَئِنْ صَبَرْتُمْ لَهُوَ خَيْرٌ لِلصَّابِرِينَ- وَاصْبِرْ وَمَا صَبْرُكَ إِلاَّ بِاللهِ وَلاَ تَحْزَنْ عَلَيْهِمْ وَلاَ تَكُ فِي ضَيْقٍ مِمَّا يَمْكُرُونَ-\n\n‘তুমি মানুষকে তোমার প্রতিপালকের পথে আহবান কর প্রজ্ঞা ও সুন্দর উপদেশের মাধ্যমে এবং তাদের সাথে বিতর্ক কর সুন্দর পন্থায়। নিশ্চয়ই তোমার প্রতিপালক ভালভাবেই জানেন কে তার পথ থেকে বিচ্যুত হয়েছে এবং তিনি ভালভাবেই জানেন কে সুপথপ্রাপ্ত হয়েছে’। ‘যদি তোমরা প্রতিশোধ গ্রহণ কর, তবে ঐ পরিমাণ করবে, যে পরিমাণ তোমাদের সাথে করা হয়েছে। কিন্তু যদি তোমরা ধৈর্য ধারণ কর, তাহলে ধৈর্যশীলদের জন্য নিশ্চয়ই সেটি উত্তম’। ‘তুমি ধৈর্যধারণ কর। আর তোমার ধৈর্য ধারণ হবে কেবল আল্লাহর সাহায্যে। তাদের উপর দুঃখ করো না এবং তাদের ষড়যন্ত্রে তুমি মনঃক্ষুণ্ণ হয়ো না’ (নাহল ১৬/১২৫-২৭)।\n\n(২) জিহাদ ও তার পদ্ধতি :\n\nআল্লাহ বলেন,\n\nيَا أَيُّهَا الَّذِيْنَ آمَنُوْا هَلْ أَدُلُّكُمْ عَلَى تِجَارَةٍ تُنْجِيكُمْ مِنْ عَذَابٍ أَلِيْمٍ- تُؤْمِنُونَ بِاللهِ وَرَسُولِهِ وَتُجَاهِدُوْنَ فِيْ سَبِيلِ اللهِ بِأَمْوَالِكُمْ وَأَنْفُسِكُمْ ذَلِكُمْ خَيْرٌ لَكُمْ إِنْ كُنْتُمْ تَعْلَمُوْنَ-\n\n‘হে বিশ্বাসীগণ! আমি কি তোমাদের এমন একটি ব্যবসায়ের সন্ধান দিব, যা তোমাদেরকে যন্ত্রণাদায়ক শাস্তি থেকে মুক্তি দেবে?’ ‘সেটা এই যে, তোমরা আল্লাহ ও তাঁর রাসূলের উপর বিশ্বাস স্থাপন করবে এবং আল্লাহর রাস্তায় জিহাদ করবে তোমাদের মাল ও জান দিয়ে । এটাই তোমাদের জন্য উত্তম, যদি তোমরা বুঝ’ (ছফ ৬১/১০-১১)।\n\nএই জিহাদ হবে আক্বীদা ও আমল, জান ও মাল সবকিছুর মাধ্যমে সর্বাত্মকভাবে। যেমন রাসূলুল্লাহ (ছাঃ) বলেন, جَاهِدُوا الْمُشْرِكِينَ بِأَمْوَالِكُمْ وَأَنْفُسِكُمْ وَأَلْسِنَتِكُمْ ‘তোমরা জিহাদ কর মুশরিকদের বিরুদ্ধে তোমাদের মাল দ্বারা, জান দ্বারা ও যবান দ্বারা’।[3] ইমাম কুরতুবী বলেন, কুরআন ও হাদীছে মালের কথা আগে বলা হয়েছে। তার কারণ জিহাদের জন্য প্রথমে মালের প্রয়োজন হয়ে থাকে।[4]\n\nআল্লাহর কালেমাকে সমুন্নত করার জন্য সশস্ত্র যুদ্ধে অংশগ্রহণ করা যেমন ‘জিহাদ’, যবান ও কলমের মাধ্যমে ও নিরন্তর সাংগঠনিক প্রচেষ্টার মাধ্যমে মানুষের চিন্তা-চেতনা ও আমল-আচরণে পরিবর্তন আনাটাও তেমনি ‘জিহাদ’। এর জন্য জান-মাল, সময় ও শ্রম ব্যয় করাও তেমনি ‘জিহাদ’। বরং কথা, কলম ও সংগঠনের মাধ্যমে জিহাদই স্থায়ী ফলদায়ক। যার মাধ্যমে ব্যক্তি, পরিবার, সমাজ ও রাষ্ট্র পরিবর্তিত হয়। আর সশস্ত্র জিহাদ ঘোষণার অধিকার কেবল জামা‘আতে ‘আম্মাহ তথা রাষ্ট্রনেতার, অন্য কারু নয়। যেমন মাদানী জীবনে রাসূল (ছাঃ)-এর এবং পরবর্তীতে খলীফাগণের অধিকারে ছিল।\n\nফলাফল :\n\nআল্লাহ বলেন,يَا أَيُّهَا الَّذِينَ آمَنُوا إِنْ تَنْصُرُوا اللهَ يَنْصُرْكُمْ وَيُثَبِّتْ أَقْدَامَكُمْ- وَالَّذِيْنَ كَفَرُوْا فَتَعْسًا لَهُمْ وَأَضَلَّ أَعْمَالَهُمْ- ‘হে মুমিনগণ! যদি তোমরা আল্লাহকে সাহায্য কর, তাহ’লে তিনি তোমাদেরকে সাহায্য করবেন এবং তোমাদের পাগুলি দৃঢ় করবেন’। ‘আর যারা কুফরী করে তাদের জন্য রয়েছে দুর্ভোগ এবং তিনি তাদের কর্মগুলি নিস্ফল করে দিবেন’ (মুহাম্মাদ ৪৭/৭-৮)। যেমন আল্লাহ অন্যত্র বলেন, وَلَيَنْصُرَنَّ اللهُ مَنْ يَنْصُرُهُ إِنَّ اللهَ لَقَوِيٌّ عَزِيْزٌ- ‘আল্লাহ অবশ্যই তাকে সাহায্য করেন, যে তাকে সাহায্য করে। নিশ্চয়ই আল্লাহ সর্বশক্তিমান ও মহা পরাক্রান্ত’ (হজ্জ ২২/৪০)। এখানে আল্লাহকে সাহায্য করা অর্থ তাঁর দ্বীনকে ও নবীকে এবং আল্লাহর বন্ধুদেরকে সাহায্য করা (কুরতুবী, ক্বাসেমী)। যার ব্যাখ্যা হ’ল সার্বিক জীবনে যথাযথভাবে দ্বীন পালন করা, তার হালাল-হারামের বিধান সমূহ মেনে চলা এবং যথার্থভাবে দ্বীনের প্রচার করা। এটা করলেই তিনি আমাদের সাহায্য করবেন ও আমাদের পাগুলিকে দৃঢ় করবেন। অর্থাৎ ব্যক্তি ও সামাজিক জীবনে স্থিতি ও দৃঢ়তা প্রদান করবেন। যেমন তিনি বলেন,\n\nوَعَدَ اللهُ الَّذِينَ آمَنُوا مِنْكُمْ وَعَمِلُوا الصَّالِحَاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضَى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْنًا يَعْبُدُونَنِي لاَ يُشْرِكُونَ بِي شَيْئًا وَمَنْ كَفَرَ بَعْدَ ذَلِكَ فَأُولَئِكَ هُمُ الْفَاسِقُونَ- وَأَقِيمُوا الصَّلاَةَ وَآتُوا الزَّكَاةَ وَأَطِيعُوا الرَّسُولَ لَعَلَّكُمْ تُرْحَمُونَ-\n\n‘তোমাদের মধ্যে যারা ঈমান আনে ও সৎকর্মসমূহ সম্পাদন করে, আল্লাহ তাদের ওয়াদা দিয়েছেন যে, তিনি তাদেরকে অবশ্যই পৃথিবীতে শাসন ক্ষমতা প্রদান করবেন, যেমন তিনি দান করেছিলেন পূর্ববর্তীদেরকে। আর তিনি অবশ্যই সুদৃঢ় করবেন তাদের ধর্মকে যা তিনি তাদের জন্য মনোনীত করেছেন এবং তিনি তাদেরকে ভয়-ভীতির বদলে অবশ্যই নিরাপত্তা দান করবেন। (শর্ত হ’ল) তারা কেবল আমারই ইবাদত করবে এবং আমার সাথে কাউকে শরীক করবে না। এরপরে যারা অবাধ্য হবে তারাই হবে পাপাচারী’। ‘তোমরা ছালাত কায়েম কর, যাকাত আদায় কর এবং রাসূলের আনুগত্য কর। যাতে তোমরা অনুগ্রহ প্রাপ্ত হ’তে পারে’ (নূর ২৪/৫৫-৫৬)। আল্লাহ নিশ্চয়তা দিয়ে বলেন,وَأُخْرَى تُحِبُّونَهَا نَصْرٌ مِنَ اللهِ وَفَتْحٌ قَرِيبٌ وَبَشِّرِ الْمُؤْمِنِينَ- ‘তিনি আরও একটি অনুগ্রহ দান করবেন যা তোমরা পসন্দ কর। (আর তা হ’ল) আল্লাহর সাহায্য ও আসন্ন বিজয়। অতএব তুমি বিশ্বাসীদেরকে সুসংবাদ দাও’ (ছফ ৬১/১৩)।\n\nতাযকিয়াহ ও তারবিয়াহর নীতি সমূহ :\n\n(১) আল্লাহর জন্য বিশুদ্ধচিত্তে কাজ করা। আল্লাহ বলেন, فَاعْبُدِ اللهَ مُخْلِصًا لَهُ الدِّينَ ‘তুমি আল্লাহর ইবাদত কর তার প্রতি খালেছ আনুগত্য সহকারে’ (যুমার ৩৯/২)। কেননা আল্লাহর সন্তুষ্টির লক্ষ্য ব্যতীত কখনোই চিত্ত বিশুদ্ধ হয় না। যে আল্লাহ আমাকে দুনিয়ায় পাঠিয়েছেন, আমাকে কাজ করার তাওফীক দিয়েছেন, আমি অবশ্যই প্রাণ ভরে তার শুকরিয়া আদায় করব। আমি অবশ্যই সেই কাজ করব যে কাজে তিনি খুশী হন এবং সে কাজ ছাড়ব, যে কাজে তিনি নাখোশ হন। জীবন সংগ্রামের প্রতিটি মুহূর্তে আমি তাঁকে স্মরণ করব। তাঁর নিকটে সাহায্য চাইব এবং সর্বদা তাঁরই উপর ভরসা করব। তিনি সরাসরি আমাকে সরল পথ প্রদর্শন করবেন এবং গায়েবী মদদ করবেন। আমার কাজে কোন লোক দেখানো বা লোক শুনানো উদ্দেশ্য থাকবে না। যখন সকল মানুষ আমাকে পরিত্যাগ করবে, তখন আমি বলব, যেমনটি বলেছিলেন আমাদের পিতা ইবরাহীম (عليه السلام)।-رَبَّنَا إِنَّكَ تَعْلَمُ مَا نُخْفِي وَمَا نُعْلِنُ وَمَا يَخْفَى عَلَى اللهِ مِنْ شَيْءٍ فِي الْأَرْضِ وَلاَ فِي السَّمَاءِ- ‘হে আমাদের পালনকর্তা! নিশ্চয় তুমি জান যা কিছু আমরা গোপন করি ও যা কিছু আমরা প্রকাশ করি। আর যমীন ও আসমানের কোন কিছুই আল্লাহর নিকট গোপন থাকে না’ (ইবরাহীম ১৪/৩৮)। তিনি পথভ্রষ্টদের সম্পর্কে বলেছিলেন,رَبِّ إِنَّهُنَّ أَضْلَلْنَ كَثِيرًا مِنَ النَّاسِ فَمَنْ تَبِعَنِي فَإِنَّهُ مِنِّي وَمَنْ عَصَانِي فَإِنَّكَ غَفُورٌ رَحِيمٌ- ‘হে আমার প্রতিপালক! এই মূর্তিগুলো বহু মানুষকে বিপথগামী করেছে। অতএব যে আমার অনুসারী হবে, সে আমার দলভুক্ত। আর যে আমার অবাধ্য হবে, নিশ্চয় তুমি ক্ষমাশীল ও দয়াবান’ (ইবরাহীম ১৪/৩৬)। একইভাবে নিজ কওম বনু ইস্রাঈলের অবাধ্যতায় অতিষ্ঠ হয়ে নবী মূসা (عليه السلام) বলেছিলেন,رَبِّ إِنِّي لاَ أَمْلِكُ إِلاَّ نَفْسِي وَأَخِي فَافْرُقْ بَيْنَنَا وَبَيْنَ الْقَوْمِ الْفَاسِقِينَ- ‘হে আমার প্রতিপালক! আমি শুধু নিজের উপর ও আমার ভাইয়ের উপর অধিকার রাখি। অতএব তুমি আমাদের উভয়ের ও এই অবাধ্য সম্প্রদায়ের মধ্যে ফায়ছালা করে দাও’ (মায়েদাহ ৫/২৫)।\n\n(২) জ্ঞান ও দূরদর্শিতা :\n\nএখানে ‘জ্ঞান’ বলতে কুরআন ও হাদীছের জ্ঞান। ‘দূরদর্শিতা’ বলতে আখেরাতে কল্যাণের দূরদর্শিতা। আল্লাহ বলেন,قُلْ هَذِهِ سَبِيلِي أَدْعُو إِلَى اللهِ عَلَى بَصِيرَةٍ أَنَا وَمَنِ اتَّبَعَنِي وَسُبْحَانَ اللهِ وَمَا أَنَا مِنَ الْمُشْرِكِينَ- ‘তুমি বল এটাই আমার পথ। আমি ও আমার অনুসারীগণ ডাকি আল্লাহর দিকে জাগ্রত জ্ঞান সহকারে। আল্লাহ পবিত্র। আর আমি অংশীবাদীদের অন্তর্ভুক্ত নই’ (ইউসুফ ১২/১০৮)।\n\nকুরআন ও হাদীছের জ্ঞান এজন্য যে, এদু’টিই হ’ল অভ্রান্ত জ্ঞানের উৎস এবং এজ্ঞানই মানুষকে আখেরাতে কল্যাণের পথ দেখায়। লৌকিক জ্ঞান যেকোন সময় ভ্রান্ত প্রমাণিত হ’তে পারে। যাকে এ দুই অভ্রান্ত সত্যের আলোকে যাচাই করতে হয়। অতঃপর আখেরাতে কল্যাণের দূরদর্শিতা এজন্য যে, লৌকিক অভিজ্ঞতা ভিত্তিক দূরদর্শিতা কেবল নগদ লাভের মধ্যেই সীমাবদ্ধ থাকে। যা ভবিষ্যতে অনেক সময় ভ্রান্ত প্রমাণিত হয়। কিন্তু আখেরাতে কল্যাণ ভিত্তিক দূরদর্শিতা চিরন্তন মঙ্গলের পথ দেখিয়ে থাকে। আর যে জ্ঞান মানুষকে চিরন্তন কল্যাণের পথ দেখায়, সেটাই হ’ল ‘জাগ্রত জ্ঞান’। সে পথেই কুরআন ও সুন্নাহ মানুষকে আহবান করে থাকে। শেষনবী মুহাম্মাদ (ছাঃ) মানবজাতিকে সেদিকে  আহবান করার জন্যই আল্লাহ কর্তৃক প্রেরিত হয়েছিলেন। যুগে যুগে ইসলামের সনিষ্ঠ অনুসারীগণ সেদিকেই মানুষকে আহবান করবে। উক্ত আয়াতে চারটি বিষয় বর্ণিত হয়েছে। (১) মানুষকে স্রেফ আল্লাহর পথে আহবান জানাতে হবে। (২) আখেরাতে মুক্তির জন্য জাগ্রত জ্ঞান সহকারে ডাকতে হবে। বাপ-দাদা বা প্রচলিত প্রথার প্রতি অন্ধ আনুগত্যের সংকীর্ণ জ্ঞান সহকারে নয়। (৩) একাকী নয়। অনুসারীদের সাথে নিয়ে জামা‘আতবদ্ধভাবে সংস্কারের কাজ করতে হবে। এর মধ্যে সংগঠনের অপরিহার্যতা প্রমাণিত হয়। (৪) মুশরিকদের দলভুক্ত হওয়া যাবে না এবং কোনরূপ শিরকী প্রথা ও আদর্শের সাথে আপোষ করা যাবে না।\n\n(৩) তাওহীদের আহবানের মাধ্যমেই দাওয়াত শুরু করতে হবে :\n\nআল্লাহর আনুগত্য এবং অন্যের আনুগত্য একসঙ্গে চলে না। তাই প্রথমে আল্লাহর আনুগত্যের প্রতি মানুষকে আহবান জানাতে হবে। যেমন হযরত মু‘আয বিন জাবাল (رضي الله عنه)-কে ইয়ামনে প্রেরণের সময় রাসূলুল্লাহ (ছাঃ) তাকে নির্দেশ দিয়ে বলেন, ‘তুমি আহলে কিতাবদের নিকটে যাচ্ছ। অতএব তুমি প্রথমে তাদেরকে তাওহীদের দাওয়াত দাও। এটা মেনে নিলে তুমি তাদেরকে দিনে ও রাতে পাঁচ ওয়াক্ত ফরয ছালাতের দাওয়াত দাও। এটা মেনে নিলে তুমি তাদেরকে তাদের সম্পদের যাকাত আদায়ের কথা বল। যা তাদের ধনীদের নিকট থেকে নেওয়া হবে এবং তাদের অভাবগ্রস্তদের মধ্যে বিতরণ করা হবে। এটা মেনে নিলে তুমি তাদের থেকে যাকাত নাও এবং তাদের উত্তম মাল সমূহ থেকে বিরত থাক। আর তুমি মযলূমের বদদো‘আ থেকে সাবধান থাক। কেননা মযলূমের দো‘আ ও আল্লাহর মধ্যে কোন পর্দা নেই’।[5] অন্য বর্ণনায় এসেছে, ‘আল্লাহর ইবাদতের দিকে ডাক’ (মুসলিম হা/১৯ (৩১)। আরেক বর্ণনায় এসেছে, কালেমা শাহাদাতের দিকে ডাক’ (মুসলিম হা/১৯ (২৯)। সবগুলি একই মর্ম বহন করে।\n\nবস্ত্ততঃ তাওহীদের দাওয়াতের মধ্যেই রিসালাতের প্রতি আনুগত্যের কথা রয়েছে। যা কালেমায়ে শাহাদাতের স্বীকৃতির মাধ্যমে উচ্চারিত হয়। অমুসলিমদের নিকট প্রথমে তাওহীদের দাওয়াত দানের কারণ হ’ল এই যে, তারা আল্লাহকে ছেড়ে অন্যকে অথবা আল্লাহর সাথে অন্যের আনুগত্যকে শরীক করে থাকে। আনুগত্যের পরিবর্তন ব্যতীত বিধান প্রদানের কোন অর্থই হয় না। কেননা তাতে বিধান কার্যকর হবে না। বরং পরিত্যক্ত হবে। তাওহীদ হ’ল বিশ্বাসের বস্ত্ত। এটা মেনে নেওয়ার পরেই ফরয বিধান সমূহ একে একে বর্ণিত হয়েছে। এর দ্বারা প্রমাণিত হয় যে, সমাজ সংশোধন ও পরিবর্তনের জন্য সর্বাগ্রে বিশ্বাসের পরিবর্তন আবশ্যক। উক্ত হাদীছে তাওহীদের পর কেবল ছালাত ও যাকাতের কথা এসেছে। প্রথমটি নৈতিক ও চারিত্রিক দৃঢ়তা সৃষ্টির জন্য এবং দ্বিতীয়টি অর্থনৈতিক ও সামাজিক স্থিতিশীলতার জন্য। দু’টিই মানব জীবনের সবচাইতে গুরুত্বপূর্ণ বিষয়। এ নীতি সকল যুগে প্রযোজ্য। যারা ছালাত আদায় করেন, অথচ নানা অজুহাতে ফরয যাকাত আদায় করেন না, তারা বিষয়টি অনুধাবন করুন। বস্ত্ততঃ নিয়মমাফিক যাকাত আদায় ও বণ্টন ব্যবস্থা না থাকায় মুসলিম সমাজে ধন বৈষম্য সৃষ্টি হয়ে থাকে এবং পুঁজিবাদীরা সুযোগ নিয়ে থাকে।\n\n(৪) সত্যকে স্পষ্টভাবে বর্ণনা করা :\n\nআল্লাহ বলেন,وَكَذَلِكَ نُفَصِّلُ الْآيَاتِ وَلِتَسْتَبِينَ سَبِيلُ الْمُجْرِمِين ‘এমনিভাবে আমরা আয়াত সমূহ সবিস্তার বর্ণনা করি, যাতে পাপাচারীদের পথ সুস্পষ্ট হয়ে ওঠে’ (আন‘আম ৬/৫৫)। উক্ত আয়াতে স্পষ্টভাবে বর্ণিত হয়েছে যে, নবীদের তরীকা ও অন্যদের তরীকা পৃথক। উভয় তরীকার মধ্যে আপোষ সম্ভব নয়। হেদায়াত স্পষ্ট এবং গুমরাহী স্পষ্ট। হেদায়াতের পরিণাম জান্নাত এবং গুমরাহীর পরিণাম জাহান্নাম। মানুষের স্বাধীনতা রয়েছে, যেটি ইচ্ছা গ্রহণ করার। যেমন আল্লাহ বলেন,إِنَّا هَدَيْنَاهُ السَّبِيلَ إِمَّا شَاكِرًا وَإِمَّا كَفُورًا ‘আমরা তাকে সুপথ প্রদর্শন করেছি। এক্ষণে সে কৃতজ্ঞ হৌক কিংবা অকৃতজ্ঞ হৌক’ (দাহর ৭৬/৩)। একথাই বর্ণিত হয়েছে অন্যত্র। যেমন আল্লাহ বলেন,قَدْ تَبَيَّنَ الرُّشْدُ مِنَ الْغَيِّ ‘নিশ্চয়ই সুপথ ভ্রান্তপথ হ’তে স্পষ্ট হয়ে গেছে’ (বাক্বারাহ ২/২৫৫)। অতএব ভ্রান্ত ও অভ্রান্ত পথের মধ্যে আপোষ সম্ভব নয়।\n\nমুসলমান ইসলামে বিশ্বাসী। অতএব তাদের জন্য কুরআন ও সুন্নাহর বাইরে যাওয়ার কোন সুযোগ নেই। ইসলামের কিছু এবং কুফরীর কিছু মিলিয়ে জগাখিচুড়ী জীবন পরিচালনারও কোন সুযোগ নেই। বরং তাদের কর্তব্য হ’ল, একমুখী হওয়া এবং কথায় ও কাজে ইসলামের সত্যকে স্পষ্টভাবে তুলে ধরা। এর ফলে মিথ্যা অবশ্যই পরাভূত হবে এবং সমাজ পরিশুদ্ধ হবে। যেমন আল্লাহ বলেন,بَلْ نَقْذِفُ بِالْحَقِّ عَلَى الْبَاطِلِ فَيَدْمَغُهُ فَإِذَا هُوَ زَاهِقٌ وَلَكُمُ الْوَيْلُ مِمَّا تَصِفُونَ- ‘বরং আমরা সত্যকে মিথ্যার উপর নিক্ষেপ করি। অতঃপর তা ওটাকে চূর্ণ করে দেয়। ফলে তা মুহূর্তেই নিশ্চিহ্ন হয়ে যায়। আর তোমরা যেসব কথা বল সেজন্য আফসোস’ (আম্বিয়া ২১/১৮)।\n\nবস্ত্ততঃ ইসলামে হক ও বাতিল মিশ্রণের কোন সুযোগ নেই। আল্লাহ বলেন,وَلاَ تَلْبِسُوا الْحَقَّ بِالْبَاطِلِ وَتَكْتُمُوا الْحَقَّ وَأَنْتُمْ تَعْلَمُونَ- ‘তোমরা সত্যকে মিথ্যার সাথে মিশ্রিত করো না এবং জেনেশুনে সত্যকে গোপন করো না’ (বাক্বারাহ ২/৪২)।\n\nযুগে যুগে ধর্মনেতা ও সমাজনেতারা শিরক ও বিদ‘আত রূপে সর্বদা ইসলামে ভেজাল মিশানোর চেষ্টা করেছে এবং এখনও করে যাচ্ছে। হাদীছপন্থী ওলামায়ে কেরাম সর্বদা এগুলি প্রতিহত ও পরিশুদ্ধ করার চেষ্টা করে গেছেন এবং আজও করে চলেছেন। এরাই উত্তম। যদিও সংখ্যায় কম। হযরত আব্দুল্লাহ ইবনু মাসঊদ (رضي الله عنه) হ’তে বর্ণিত রাসূলুল্লাহ (ছাঃ) বলেন,بَدَأَ الإِسْلاَمُ غَرِيْبًا وَسَيَعُوْدُ كَمَا بَدَأَ فَطُوبَى لِلْغُرَبَاءِ، قِيْلَ يَا رَسُوْلَ اللهِ وَمَنِ الْغُرَبَاءُ قَالَ: الَّذِيْنَ يُصْلِحُوْنَ مَا أَفْسَدَ النَّاسُ- ‘ইসলাম নিঃসঙ্গভাবে যাত্রা শুরু করেছিল। সত্বর সেই অবস্থায় ফিরে যাবে। অতএব সুসংবাদ হ’ল সেই অল্পসংখ্যক লোকদের জন্য। যারা আমার পরে লোকেরা (ইসলামের) যে বিষয়গুলি ধ্বংস করে, সেগুলিকে পুনঃসংস্কার করে’।[6] বস্ত্ততঃ হকপন্থীরা এই দলেই থাকেন। এরা না থাকলে আল্লাহর বিশুদ্ধ দ্বীন বাতিলের মিছিলে হারিয়ে যেত। এদিকে ইঙ্গিত করেই ইমাম আবুদাঊদ (২০২-২৭৫ হিঃ) বলেছেন,لَوْ لاَ هَذِهِ الْعِصَابَةُ لَانْدَرَسَ الْإِسْلاَمُ يَعْنِىْ أَصْحَابَ الْحَدِيْثِ- ‘আহলেহাদীছ জামা‘আত যদি দুনিয়ায় না থাকত, তাহ’লে ইসলাম দুনিয়া থেকে মিটে যেত’ (শারফ ২৯ পৃ.)।\n\nমানুষের তৈরী মতবাদগুলি সর্বদা সংকীর্ণ স্বার্থ ও ভেজালে পূর্ণ। যেমন সমাজতন্ত্র প্রতিষ্ঠায় কোটি মানুষের রক্ত ঝরলেও সোভিয়েট ইউনিয়ন ও চীনা সমাজতন্ত্র কখনোই এক ছিল না। আর  বর্তমানে দু’টি দেশই চরম পুঁজিবাদী। কিন্তু চীনারা তাদের নীতিভ্রষ্টতাকে সর্বদা কয়েকটি পরিভাষার আড়ালে ঢেকে রাখে। যেমন তারা বলে, Socialism with Chinese characteristics ‘চীনা বৈশিষ্ট্য যুক্ত সমাজতন্ত্র’। তাদের আরেকটি কালো চাদর হ’ল Principal contradiction & Non Principal ‘প্রধান দ্বন্দ্ব ও অপ্রধান দ্বন্দ্ব’। প্রথম পরিভাষাটি চীনাদের নিকট আপ্তবাক্যের ন্যায় প্রচলিত। দ্বিতীয়টি নিয়ে তাদের তাত্ত্বিকদের মধ্যে রয়েছে প্রচুর মতপার্থক্য। ইসলামী রাজনৈতিক দলগুলিও ‘হানাফী মাযহাবের বৈশিষ্ট্যযুক্ত ইসলাম’ তথা Hanafied Islam কায়েম করতে চান। এছাড়াও তাদের মধ্যে রয়েছে শতশত পরস্পর বিরোধী দল ও উপদল। তাদের মধ্যেও ফরয বিধানগুলিকে প্রধান এবং অন্যগুলিকে অপ্রধান বলে এড়িয়ে যাওয়ার প্রবণতা প্রকটভাবে বিদ্যমান। এমনকি শিরক ও বিদ‘আত এবং হালাল-হারামের মত বিষয়গুলিতেও তাদের কোন স্পষ্ট বক্তব্য পাওয়া যায় না। তাদের এই সংকীর্ণতার কারণেই পাকিস্তানে ইসলামী শাসন কায়েম হয়নি। বাংলাদেশেও হবে না যদিনা আল্লাহর বিশেষ রহমত হয়। এদিকে ইঙ্গিত করেই আল্লামা ইকবাল বলেন,\n\nہے فقط  توحيدوسنت  امن وراحت  كا  طريق\n\nفتنہ وجنگ  وجدل  تقليد  سے پيدا  نہ  كر\n\n‘কেবল তাওহীদ ও সুন্নাত হ’ল শান্তি ও স্থিতির পথ + তাক্বলীদের মাধ্যমে ফিৎনা-ফাসাদ ও লড়াই সৃষ্টি করো না’।\n\n(৫) আচরণ নম্র হওয়া :\n\nআল্লাহ পাক স্বীয় রাসূলকে বলেন,\n\nفَبِمَا رَحْمَةٍ مِنَ اللهِ لِنْتَ لَهُمْ وَلَوْ كُنْتَ فَظًّا غَلِيظَ الْقَلْبِ لَانْفَضُّوْا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِي الْأَمْرِ فَإِذَا عَزَمْتَ فَتَوَكَّلْ عَلَى اللهِ إِنَّ اللهَ يُحِبُّ الْمُتَوَكِّلِيْنَ-\n\n‘আর আল্লাহর রহমতের কারণেই তুমি তাদের প্রতি (অর্থাৎ স্বীয় উম্মতের প্রতি) কোমলহৃদয় হয়েছ। যদি তুমি কর্কশভাষী ও কঠোর হৃদয়ের হ’তে, তাহ’লে তারা তোমার পাশ থেকে সরে যেত। কাজেই তুমি তাদের মার্জনা করে দাও ও তাদের জন্য ক্ষমা প্রার্থনা কর। আর যরূরী বিষয়ে তাদের সাথে পরামর্শ কর। অতঃপর যখন তুমি সংকল্পবদ্ধ হবে, তখন আল্লাহর উপর ভরসা কর। নিশ্চয়ই আল্লাহ তার উপর ভরসাকারীদের ভালবাসেন’ (আলে ইমরান ৩/১৫৯)। অন্যত্র আল্লাহ স্বীয় নবী  মূসা ও হারূণকে ফেরাঊনের নিকট প্রেরণের সময় বলেন,فَقُولاَ لَهُ قَوْلاً لَيِّنًا لَعَلَّهُ يَتَذَكَّرُ أَوْ يَخْشَى- ‘অতঃপর তার সাথে তোমরা দু’জন নরমভাবে কথা বল। হয়ত সে উপদেশ গ্রহণ করবে অথবা ভয় করবে’ (ত্বোয়াহা ২০/৪৪)। এতে বুঝা গেল যে, বাতিলের সামনে হক প্রকাশের সময় নিজের আক্বীদা দৃঢ় থাকবে ও আচরণ নম্র থাকবে। ভরসা পুরোপুরি আল্লাহর উপরে রাখতে হবে। যেমন আল্লাহ মূসা ও হারূণকে উপদেশ দিয়ে বলেন,لاَ تَخَافَا إِنَّنِي مَعَكُمَا أَسْمَعُ وَأَرَى ‘তোমরা ভয় করো না। নিশ্চয় আমি তোমাদের সাথে আছি। আমি সবকিছু শুনি ও দেখি’ (ত্বোয়াহা ২০/৪৬)।\n\nসর্বদা মনে রাখতে হবে যে, বাতিল যেন হকপন্থীর আচরণে সন্তুষ্ট থাকে। যদিও সে হক কবুল করবে না। যেমন কুরায়েশ নেতারা রাসূল (ছাঃ)-কে সম্মান করত। যদিও তারা কুরআনকে মেনে নেয়নি। যেমন আল্লাহ বলেন,فَإِنَّهُمْ لاَ يُكَذِّبُوْنَكَ وَلَكِنَّ الظَّالِمِيْنَ بِآيَاتِ اللهِ يَجْحَدُوْنَ-  ‘বস্ত্ততঃ ওরা তোমাকে মিথ্যা বলে না। বরং এইসব যালেমরা আল্লাহর আয়াত সমূহকে অস্বীকার করে’ (আন‘আম ৬/৩৩)।\n\n(৬) হেদায়াতের প্রতি লোভ থাকা :\n\nএজন্য আল্লাহর তাওফীক প্রয়োজন। যাতে হকপন্থী ব্যক্তি মানুষকে হেদায়াতের পথে ডাকার জন্য নিজের ভিতর থেকেই উৎসাহ পান। এই সহজাত আকাঙ্ক্ষা (Instinct) না থাকলে শত যোগ্যতা থাকা সত্ত্বেও ঐ ব্যক্তি সমাজ সংস্কারে ব্যর্থ হবে। যেমন আল্লাহ স্বীয় রাসূল সম্পর্কে বলেন,لَقَدْ جَاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ مَا عَنِتُّمْ حَرِيصٌ عَلَيْكُمْ بِالْمُؤْمِنِينَ رَءُوفٌ رَحِيمٌ- ‘নিশ্চয়ই তোমাদের নিকট এসেছেন তোমাদের মধ্য থেকে একজন রাসূল, যার নিকট তোমাদের দুঃখ-কষ্ট বড়ই দুঃসহ। তিনি তোমাদের কল্যাণের আকাংখী। তিনি মুমিনদের প্রতি স্নেহশীল ও দয়াপরায়ণ’ (তওবা ৯/১২৮)।\n\n(৭) হক প্রকাশে ইতস্তত না করা এবং হক বিরোধীদের  এড়িয়ে চলা :\n\nযেমন আল্লাহ স্বীয় রাসূলকে বলেন,فَاصْدَعْ بِمَا تُؤْمَرُ وَأَعْرِضْ عَنِ الْمُشْرِكِينَ- إِنَّا كَفَيْنَاكَ الْمُسْتَهْزِئِينَ- ‘অতএব তুমি যে বিষয়ে আদিষ্ট হয়েছ, তা প্রকাশ্যে ব্যক্ত কর এবং মুশরিকদের উপেক্ষা কর’। ‘বিদ্রুপকারীদের বিরুদ্ধে আমরাই তোমার জন্য যথেষ্ট’ (হিজর ১৫/৯৪-৯৫)। এজন্যই দেখা যায় যে, শেষনবী মুহাম্মাদ (ছাঃ) স্বীয় কওমের সমর্থনের অপেক্ষা না করে সমমনা ইয়াছরিববাসীদের আমন্ত্রণে সেখানেই হিজরত করেন।\n\n(৮) সহনশীল হওয়া এবং দ্রুত ফল লাভের আশা না করা :\n\nযেমন আব্দুল ক্বায়েস গোত্র ইসলাম কবুল করে মদীনায় আগমন করলে এবং কাফেলার মালামাল গুছিয়ে সকলের শেষে উপস্থিত হ’লে তাদের নেতা আশাজ্জ আল-‘আছরী (الأَشَجُّ العَصْرِيُّ)-কে লক্ষ্য করে রাসূল (ছাঃ) বলেন,\n\nإِنَّ فِيكَ خَلَّتَيْنِ يُحِبُّهُمَا اللهُ الْحِلْمُ وَالأَنَاةُ. قَالَ يَا رَسُولَ اللهِ أَنَا أَتَخَلَّقُ بِهِمَا أَمِ اللهُ جَبَلَنِى عَلَيْهِمَا قَالَ : بَلِ اللهُ جَبَلَكَ عَلَيْهِمَا. قَالَ الْحَمْدُ لِلَّهِ الَّذِى جَبَلَنِى عَلَى خَلَّتَيْنِ يُحِبُّهُمَا اللهُ وَرَسُولُهُ\n\n‘তোমার মধ্যে দু’টি স্বভাব রয়েছে, যা আল্লাহ পসন্দ করেন, সহনশীলতা ও দূরদর্শিতা’ (অর্থাৎ কোন কাজের ফল লাভে ব্যস্ততা প্রদর্শন না করা এবং লক্ষ্যে দৃঢ় থাকা ও সুফলের অপেক্ষা করা (মির‘আত)। তিনি বললেন, হে আল্লাহর রাসূল! আমি কি উক্ত দু’টি গুণ দ্বারা ভূষিত হয়েছি, নাকি আল্লাহ আমাকে উক্ত দু’টি গুণের উপর সৃষ্টি করেছেন? জবাবে রাসূল (ছাঃ) বললেন, বরং আল্লাহ তোমাকে উক্ত দু’টি গুণের উপর সৃষ্টি করেছেন। তখন তিনি বললেন, আল্লাহর জন্য সকল প্রশংসা। যিনি আমাকে এমন দু’টি গুণের উপর সৃষ্টি করেছেন, যে দু’টি আল্লাহ ও তাঁর রাসূল ভালবাসেন’ (আবুদাঊদ হা/৫২২৫)।\n\nউক্ত হাদীছ দ্বারা প্রমাণিত হয় যে, সুন্দর চরিত্র মূলতঃ স্বভাবগতভাবেই হয়ে থাকে। যা কেবলমাত্র আল্লাহর রহমতেই লাভ করা সম্ভব। এদিক দিয়ে মানুষকে চারভাগে ভাগ করা যায়।- (১) জন্মগতভাবে চরিত্রহীন। ফলে দাওয়াত ও পরিচর্যার মাধ্যমেও যার কোন পরিবর্তন হয় না।\n\n– প্রফেসর ড. মুহুম্মাদ আসাদুল্লাহ আল-গালিব\n\n[1]. ইবনু কাছীর, তাফসীর সূরা জুম‘আ ২ আয়াত;وَذَلِكَ أَنَّ الْعَرَبَ كَانُوا مُتَمَسِّكِينَ بِدِينِ إِبْرَاهِيمَ الْخَلِيلِ عَلَيْهِ السَّلاَمُ فَبَدَّلُوهُ وَغَيَّرُوهُ، وَقَلَبُوهُ وَخَالَفُوهُ، وَاسْتَبْدَلُوا بِالتَّوْحِيدِ شِرْكًا وَبِالْيَقِينِ شَكًّا، وَابْتَدَعُوا أَشْيَاءَ لَمْ يَأْذَنْ بِهَا اللهُ وَكَذَلِكَ أَهْلُ الْكِتَابَيْنِ قَدْ بَدَّلُوا كُتُبَهُمْ وَحَرَّفُوهَا وَغَيَّرُوهَا وَأَوَّلُوهَا، فَبَعَثَ اللهُ مُحَمَّدًا صَلَوَاتُ اللهِ وَسَلاَمُهُ عَلَيْهِ بِشَرْعٍ عَظِيمٍ كَامِلٍ شَامِلٍ لِجَمِيعِ الْخَلْقِ، فِيهِ هِدَايَتُهُمْ، وَالْبَيَانُ لِجَمِيعِ مَا يَحْتَاجُونَ إِلَيْهِ مِنْ أَمْرِ مَعَاشِهِمْ وَمَعَادِهِمْ،…\n\n[2]. মুসলিম হা/৫০; মিশকাত হা/১৫৭ ‘ঈমান’ অধ্যায়।\n\n[3]. আবুদাঊদ হা/২৫০৪; নাসাঈ হা/৩০৯৬; দারেমী হা/২৪৩১; মিশকাত হা/৩৮২১ ‘জিহাদ’ অধ্যায়।\n\n[4]. কুরতুবী, তাফসীর সূরা তওবা ৪১ আয়াত, ৮/১৩৯।\n\n[5]. বুখারী হা/৭৩৭২, ১৪৫৮; মুসলিম হা/১৯ (২৯, ৩১); মিশকাত হা/১৭৭২ ‘যাকাত’ অধ্যায়।\n\n[6]. আহমাদ হা/১৬৭৩৬; মিশকাত হা/১৫৯, ১৭০; ছহীহাহ হা/১২৭৩।"
    },
    {
        "1": "আল্লাহ্‌ অবশ্যই কাফিরদের অপমানিত করবেন",
        "2": "১.\n\nমার্কিন সরকারের পৃষ্ঠপোষকতায় তৈরী একপ্রকার ড্রোন আছে, যেগুলো মশা বা ঐজাতীয় উড়ন্ত পোকার মতো দেখতে। এগুলোকে বলে Insect Spy Drone.এ ড্রোনগুলো মানুষের শরীরে বসে ডিএনএ স্যাম্পল কালেক্ট করতে পারে, এমনকি শরীরের ভেত\n\nর ট্র্যাকিং ডিভাইস ঢুকিয়ে দিতে পারে। সেই ডিভাইসের সাহায্যে এরপর ঐ লোকের চলাফেরার পর্যবেক্ষণ করবে CIA বা অনুরূপ গোয়েন্দা সংস্থা।\n\nকী মারাত্মক টেকনোলজি, তাই না?\n\nঅনেকেই জানে না, এমন কি বিজ্ঞানের ছাত্ররাও বেশিরভাগই জানে না যে, উনবিংশ এবং বিংশ শতাব্দীর টেকনোলজিক্যাল মেজর আবিষ্কারগুলোর বড় অংশই এসেছে যুদ্ধক্ষেত্র থেকে, অথবা মিলিটারি পারপাসে। আমাদের দৈনন্দিন ব্যবহার্য বহু টেকনোলজিই দেখা যাবে প্রথম আর দ্বিতীয় বিশ্বযুদ্ধের অবদান।\n\nপেনিসিলিন থেকে শুরু করে টেলিগ্রাফি, ওয়াকি টকি, নিউক্লিয়ার টেকনোলজি, ডিজিটাল ফটোগ্রাফি, জেট ইঞ্জিন, ইলেক্ট্রনিক কম্পিউটার, মাইক্রোওয়েভ ওভেন, ড্রোন, ইন্টারনেট, স্যাটেলাইট নেভিগেশন, এমন কি স্যানিটারি ন্যাপকিন পর্যন্ত! কী নেই এই তালিকায়! কমিউনিকেশান এঞ্জিনিয়ারিং পুরোটাই তো দাঁড়িয়ে আছে মিলিটারি ফিল্ডের ওপর।\n\nআমরা আজকে যেসব টেকনোলজিকে ভাবছি কাটিং এজ, সেগুলো আসলে আবিষ্কৃত হয়েছে অনেক বছর আগেই।\n\nইউ এস আর্মি যখন আরও উন্নত প্রযুক্তিতে চলে যায় তখন আগের প্রযুক্তিগুলো পাবলিকের জন্য উন্মুক্ত করে দেয়। আমরা আজকে হরদম যে GPS ব্যবহার করে গুগল ম্যাপ ঘাটি আর উবার ডাকি, এই GPS আমেরিকান আর্মি ব্যবহার করেছে সত্তরের দশকে। তারা এখন যেসব টেকনোলজি ব্যবহার করছে তা হয়তো পাবলিকের হাতে আসবে আরও ত্রিশ-চল্লিশ বছর পর। সুতরাং এখন তারা যেসব টেকনোলজি ব্যবহার করে সেগুলো হয়তো আমাদের কল্পনাতেও আসবে না।\n\nএই ব্যাপারগুলো আপনি যদি সারাক্ষণ চিন্তা করেন তাহলে আপনার মনে হতে পারে The Mighty US Army, মনে হতে পারে তারা এক অপরাজেয় শক্তি। আপনি হয়তো বিশ্বাস করতে শুরু করবেন আমেরিকাকে হারানো অসম্ভব।\n\nকিন্তু বাস্তবতা অন্য রকম।\n\nIED এর নাম অনেকে হয়তো শুনেছেন। খুবই সিম্পল মেকানিজমের একপ্রকার বোমা, মাটির নিচে পুঁতে রাখা হয় আর নির্দিষ্ট সময়ে বিষ্ফোরণ ঘটানো হয়। আফগানিস্তান আর ইরাকের যুদ্ধে নিহত আমেরিকান সৈন্যের প্রায় দুই তৃতীয়াংশের মৃত্যুর কারণ এই IED. এই বস্তুর কারণে এ দুটো জায়গায় ইউ এস আর্মি একেবারেই অসহায় হয়ে পড়েছে।\n\nযে সৈন্যরা টেকনোলজিতে বাকিদের ধরাছোঁয়ার বাইরে তারা হাজারে হাজারে মরেছে আর পঙ্গু হয়েছে এই সিম্পল অস্ত্রের কাছে।\n\nযুদ্ধজয় যে অস্ত্রের গর্বে হয় না, তা ইতিহাসে অজস্রবার প্রমাণিত হয়েছে।\n\n—\n\n২.\nমুফতী যুবায়ের আহমেদ ভাইয়ের নাম অনেকে হয়তো জানেন। উনি প্রধানত অমুসলিমদের মধ্যে দাওয়াতের কাজ করেন। বিশেষত মিশনারি, কাদিয়ানী ইত্যাদি ফেরকার কারণে যারা ঈমানহারা হচ্ছেন তাদের মধ্যে মেহনত করেন।\n\nগতবছর উনার মারকাযে গিয়েছিলাম। তাঁর মুখে শুনলাম মিশনারিরা কীভাবে মানুষকে প্রতারণার মাধ্যমে খ্রিষ্টান বানায়, কীভাবে তারা প্রভাবশালী সব রাজনৈতিক নেতাদের পৃষ্ঠপোষকতা পায়, কীভাবে তারা ইউরোপ থেকে বিলিয়ন বিলিয়ন ডলার ফান্ডিং পেয়ে প্রত্যন্ত সব অঞ্চলে হাসপাতাল, স্কুল বানিয়ে মানুষকে খ্রিষ্টান করে ইত্যাদি।\n\nএসব শুনে মনটা কিছুটা দমে গেল। বললাম, ভাই ওরা তো এত ফান্ডিং পায়, প্রভাবশালী লোকজন ওদের সাথে, আমাদের দাঈদের আর্থিক অবস্থা খারাপ, সরকারের চাপসহ নানা সমস্যা। আমরা ওদের মোকাবেলায় কতটুকু সফল হচ্ছি?\n\nযুবায়ের ভাই যে উত্তর দিলেন তাতে কলজেটা জুড়িয়ে গেল। বললেন, “মাকড়সার জাল দেখেছেন?”\n\n– হ্যাঁ, দেখেছি।\n\n– একটা ঘরে মাকড়সার জালভর্তি। মানুষ ঐ ঘরে ঢুকলেই আঁতকে উঠবে। ভাববে, এই ঘরে কীভাবে এগোনো সম্ভব। কিন্তু সাহস করে একটা লাঠি দিয়ে বাড়ি দিলেই সাথে সাথে জালগুলো ঝুরঝুর করে ঝরে পড়বে। ভাই, মিশনারিদের কাজগুলো ঐ মাকড়সার জালের মত। দেখলে মনে হয় বিরাট কিছু, কিন্তু মুসলিমদের লাঠির আঘাতেই ধসে পড়ে। দেখা যায় ওরা কোটি কোটি টাকা খরচ করে, দশ বছর-বিশ বছর মেহনত করে যে কয়টা লোককে খ্রিষ্টান বানায়, আমাদের আলেম উলামারা দু-তিনদিন দাওয়াত দিয়ে তাদের আবার ইসলামে ফিরিয়ে আনেন।\n\nসুবহানাল্লাহ! মাকড়সার জালের এই উপমাই তো রাব্বুল আলামীন দিয়েছেন কুরআনে-\n\n“যারা আল্লাহ্‌র পরিবর্তে অন্যকে অভিভাবকরূপে গ্রহণ করে তাদের দৃষ্টান্ত হলো মাকড়সার মতো। সে ঘর বানায়, আর নিশ্চয়ই সবচাইতে দুর্বল ঘর হলো মাকড়সার ঘর, যদি তারা জানতো!” [সূরা আনকাবুত: ৪১]\n\nএটাই মুমিনের সাথে কাফিরের পার্থক্য। একজন মুমিন ভরসা করে একমাত্র আল্লাহ্‌র ওপর, যিনি সমগ্র বিশ্বজগতের একচ্ছত্র অধিপতি, যার কোনওকিছুতে কমতি নেই, যার শক্তি-ক্ষমতা সীমাহীন, যিনি সমগ্র সৃষ্টি থেকে অমুখাপেক্ষী। মুমিনরা তাঁকেই অভিভাবকরূপে গ্রহণ করে, তাঁরই ইবাদাত করে, তাঁর কাছেই সাহায্য চায়। অন্যদিকে কাফিরের অভিভাবক হচ্ছে গাইরুল্লাহ, যে বড়ই দুর্বল, বড়ই সীমিত তার ক্ষমতা। মুমিনের বিপরীতে কাফিরের শক্তি তাই মাকড়সার জালের মতো, যা টোকা দিলেই ছিন্ন-বিচ্ছিন্ন হয়ে পড়ে।\n\n—\n\n৩.\nমুমিনরা কখনো কাফিরের শক্তির কাছে পরাজিত হয় না। তারা পরাজিত হয় নিজেদের কমতির কারণে। এই কমতি হলো ঈমানের কমতি, আমলের কমতি। সায়্যিদিনা উমার (রা) একবার যুদ্ধে সা’দ বিন আবি ওয়াক্কাস (রা) কে সেনাপতি করে পাঠালেন। তিনি সা’দ (রা) এর প্রতি চিঠি পাঠিয়ে বললেন, “সা’দ, কাফিরদের শক্তির চেয়ে নিজেদের গুনাহকে বেশি ভয় করো”।\n\nআজকে কিছু লোক কাফিরদের শক্তি-বিত্ত-প্রভাব দেখে আঁতকে ওঠে, কাফিরদের ম্যাজেস্টি তাদের চমকে দেয়। তারা বলে ওঠে- এদের হারানো অসম্ভব, এরাই তো এ যুগের প্রভু। এই লোকেরা কাফিরদের বড়ত্বে এতটাই মুগ্ধ যে যখন কেউ কাফিরদের সাথে যুদ্ধে সাফল্য দেখায় তখন এরা বলে ওঠে, “ওরা আমেরিকারই সৃষ্টি”।\n\nঅথচ একজন মুমিন তো এভাবে দেখবে না। সে দেখবে আমেরিকা কী ভঙ্গুর একটা অর্থনীতির ওপর কাঁপতে কাঁপতে দাঁড়িয়ে আছে। সে দেখবে ইউরোপীয় সভ্যতার চাকচিক্যের আড়ালে নৈতিকতার অবক্ষয়ের গুমড়ে পড়া কান্না। সে তো হলিউডের চোখ ধাঁধানো চলচ্চিত্রের রূপে কাফিরদের বিচার করবে না, সে তো জানে আল্লাহ্‌র ওয়াদা-\n\n“আর আল্লাহ্‌ অবশ্যই কাফিরদের অপমানিত করবেন”। [সূরা তাওবাহ: ২]\n\nএবং\n\n“আর যাবুর কিতাবে উপদেশ দেবার পর আমি লিখে দিয়েছি, আমার সৎকর্মশীল বান্দারাই যমিনের অধিকারী হবে”। [সূরা আম্বিয়া: ১০৫]\n\n—\n\n৪.\nমাকড়সার জাল বড়ই দুর্বল জাল। কাদের কাছে দুর্বল? যারা জানে ওটাকে আঘাত করলেই ছিড়ে পড়বে। কিন্তু পোকামাকড়ের কাছে? তাদের কাছে দুর্ভেদ্য এ জাল, পর্বতপ্রমাণ এক শৃঙ্খল। মু’মিনরা যখন আল্লাহ্‌র ওপর তাওয়াক্কুল ছেড়ে দেয়, পাপের ভারে ন্যুব্জ হয়ে পড়ে তখন তারা হয়ে যায় ঐ পোকামাকড়ের মতো। যারা মাকড়সার শক্তিকে দানবাকার মনে করে ভয়ে কাঁপতে থাকে। এরাই ঐ জালের ভেতরে আটকে যায়, আর মাকড়সার খাবারে পরিণত হয়। আমরা যেন তাদের মতো না হই।\n\nঅজস্র মাকড়সার জাল ছিড়তে লাঠির একটা আঘাতই যথেষ্ট। কিন্তু এই আঘাতটা তো করতে হবে।\n\nএই লাঠির উপাদান হচ্ছে ঈমান, নেক আমল আর তাওয়াক্কুল। আমরা যদি একে তৈরি করতে পারি, তবে মাকড়সার জাল ছিড়বেই।\n\nওটা তো ছেড়ার জন্যই।\n\n– MuHammad Jubaer"
    },
    {
        "1": "মানবসম্পদ উন্নয়নে ইমামদের ভূমিকা",
        "2": "সুস্থ জীবন যাপনের জন্য আমাদের মৌলিক চাহিদাগুলো যেমন অপরিহার্য, তেমনি মানবসম্পদ উন্নয়নের জন্য প্রয়োজন মানুষের মধ্যে ধর্মীয় মূল্যবোধ সৃষ্টি করে তাদের বিবেককে জাগিয়ে তোলা। জীবনে উচ্ছৃঙ্খলতা ও বিশৃঙ্খলা সৃষ্টির মূলে দায়ী আমরা নিজেরাই। পারিবারিক ও সমাজ জীবনের পরিমন্ডল এবং মূল্যবোধ সংরক্ষণের দায়িত্ব আমাদেরই। বর্তমানে নীতিবোধ ও নৈতিক শিক্ষা উপেক্ষিত বলে ব্যক্তি ও সমাজ জীবনে মানব সম্পদ উন্নয়নের এ গতিধারাটি বারবার বাধাগ্রস্ত হচ্ছে। অটুট পারিবারিক বন্ধন, ভ্রাতৃত্বের বন্ধন, সামাজিক ও রাষ্ট্রীয় বন্ধন, আল্লাহর ভয়, ন্যায়-নিষ্ঠা ও আন্তরিকতা, সংযত ও রুচিশীল পোষাক-পরিচ্ছদ, সামাজিক বিধি-নিষেধ, পারস্পরিক সহমর্মিতা, সহনশীলতা প্রভৃতি রীতিনীতিগুলো ব্যক্তিগত ও সামাজিক জীবনে ভূলুণ্ঠিত প্রায়। ইসলামের পূর্ণ অনুশীলন ও অনুশাসনের অভাব এবং মুসলমানদের ইসলাম সম্পর্কে জ্ঞানের অজ্ঞতাই হ’ল ইসলামের শত্রুদের  বড় হাতিয়ার। মুসলমানদের ইসলামের সঠিক পরিচয় ও এর বিধি-নিষেধের জ্ঞান না থাকায় তারাও শত্রুদের চক্রান্তের শিকার হয়। এজন্য দায়ী আমাদের আলেম সমাজ ও ইসলাম বর্জিত রাজনীতি-সমাজনীতি।\n\nপৃথিবীর অন্যান্য উন্নয়নশীল দেশের মতো আমাদের দেশেরও মানবসম্পদ উন্নয়নের পথে কতগুলো বাধা বা সমস্যা রয়েছে। যেমন জনগণের মৌলিক শিক্ষা ও প্রশিক্ষণের অভাব। অপরদিকে জনমানবের উন্নয়নের জন্য আমাদের চমৎকার সম্ভাবনাও আছে। উন্নয়নের পথে আমাদের সমস্যাগুলোকে সঠিকভাবে চিহ্নিত করে তা দূর করার প্রয়োজনীয় পদক্ষেপ গ্রহণ করতে হবে। সেই সঙ্গে আমাদের সম্ভাবনাগুলোকে পুরোপুরি কাজে লাগাতে হবে। আর এই মহান কাজে কার্যকর ভূমিকায় অবতীর্ণ হওয়ার যোগ্য উত্তরসূরি হ’লেন আমাদের মসজিদের ইমামগণ। রাসূল (ছাঃ) বলেছেন,إِنَّ الْعُلَمَاءَ هُمْ وَرَثَةُ الأَنْبِيَاءِ إِنَّ الأَنْبِيَاءَ لَمْ يُوَرِّثُوْا دِيْنَارًا وَلاَ دِرْهَمًا إِنَّمَا وَرَّثُوا الْعِلْمَ فَمَنْ أَخَذَهُ أَخَذَ بِحَظٍّ وَافِرٍ- ‘আলেমগণই নবীগণের উত্তরাধিকারী। নবীগণ দীনার বা দিরহামের উত্তরাধিকারী করেন না। বরং তারা ইলমের উত্তরাধিকারী করেন। ফলে যে ব্যক্তি তা গ্রহণ করল সে বৃহদাংশ গ্রহণ করল’।[1] আলোচ্য নিবন্ধে আমরা মানব সম্পদ উন্নয়নে ইমামগণের ভূমিকা উল্লেখ করার চেষ্টা করব।-\n\nইমামদের জন্য করণীয় : ইমামগণ জনগণকে ইসলামের সাম্য-মৈত্রী, একতা-সংহতি, নীতি-নৈতিকতা, মানবতা, সমাজপ্রেম, স্বদেশপ্রেম, অন্যের  অধিকার, আমানতদারিতা, পরহেযগারিতা, জবাবদিহীতা, নমনীয়তা, সর্বোপরি মানবসম্পদ উন্নয়নে গঠনমূলক পরিকল্পনা, আত্মনিয়ন্ত্রণ, আত্মশুদ্ধি, আত্মসমালোচনা ও গর্ব-অহংকার বর্জনসহ প্রভৃতি বিষয়ে জ্ঞান শিক্ষা দিতে পারেন। নিজেদের মেধা, শ্রমকে কাজে লাগিয়ে সমাজ থেকে অলসতা, কর্মবিমুখতা, ব্যক্তিপূজার প্রবণতা, লোভ, আত্মসাৎ, গীবত, তোহমত, কাঁদা ছোড়াছুড়ি, হিংসার বিষবাষ্প ছড়ানো থেকে বিরত থেকে আত্মকর্মশীল করে তুলতে অত্যন্ত নিষ্ঠার সাথে দায়িত্ব পালন করতে পারেন। ইমামগণের জন্য অবশ্যই করণীয় হ’ল জানা বিষয়গুলো আমজনতার নিকট প্রচার করা। যুগোপযুগী কৌশল, বুদ্ধিমত্তা, দূরদর্শিতা ও যথাযথ আদর্শের প্রতীক হয়ে সত্যকে মুছল্লীদের কাছে সহনীয়, বরণীয় ও গ্রহণীয় করে তুলতে হবে। যেমন আল্লাহ তাঁর নবীর নিকট অহী প্রেরণের পর তা মানুষের নিকট প্রচারের নির্দেশ দিয়ে বলেন,يَا أَيُّهَا الرَّسُوْلُ بَلِّغْ مَا أُنْزِلَ إِلَيْكَ مِنْ رَبِّكَ وَإِنْ لَّمْ تَفْعَلْ فَمَا بَلَّغْتَ رِسَالَتَهُ وَاللهُ يَعْصِمُكَ مِنَ النَّاسِ إِنَّ اللهَ لَا يَهْدِي الْقَوْمَ الْكَافِرِيْنَ- ‘হে রাসূল! তোমার প্রতি তোমার প্রভুর পক্ষ হ’তে যা নাযিল হয়েছে (অর্থাৎ কুরআন), তা মানুষের কাছে পৌঁছে দাও। যদি না দাও, তাহ’লে তুমি তাঁর রিসালাত পৌঁছে দিলে না। আল্লাহ তোমাকে শত্রুদের হামলা থেকে রক্ষা করবেন। নিশ্চয়ই আল্লাহ কাফির সম্প্রদায়কে সুপথ প্রদর্শন করেন না’ (মায়েদাহ ৫/৬৭)।\n\nএ প্রসঙ্গে রাসূল (ছাঃ) বলেন, بَلِّغُوْا عَنِّىْ وَلَوْ آيَةً ‘আমার পক্ষ হ’তে মানুষের নিকট পৌঁছে দাও, যদি একটি আয়াতও হয়’।[2] অপরদিকে আলেম সমাজ যদি তার প্রতি অর্পিত দায়িত্ব পালনে বা দ্বীন প্রচারের কাজে অবহেলা করে কিংবা তা পালনে বিরত থাকে তবে তার অবস্থা হবে অত্যন্ত ভয়াবহ। হাদীছে এসেছে, আবু বকর (رضي الله عنه) বলেন,\n\nأَيُّهَا النَّاسُ إِنَّكُمْ تَقْرَءُوْنَ هَذِهِ الآيَةَ (يَا أَيُّهَا الَّذِيْنَ آمَنُوا عَلَيْكُمْ أَنْفُسَكُمْ لاَ يَضُرُّكُمْ مَنْ ضَلَّ إِذَا اهْتَدَيْتُمْ) وَإِنِّىْ سَمِعْتُ رَسُوْلَ اللهِ صلى الله عليه وسلم يَقُوْلُ إِنَّ النَّاسَ إِذَا رَأَوُا الظَّالِمَ فَلَمْ يَأْخُذُوْا عَلَى يَدَيْهِ أَوْشَكَ أَنْ يَعُمَّهُمُ اللهُ بِعِقَابٍ مِنْهُ-\n\n‘হে লোক সকল! নিশ্চয়ই তোমরা এ আয়াত তেলাওয়াত কর যে, ‘হে মুমিনগণ! তোমরা সাধ্যমত তোমাদের কাজ করে যাও। পথভ্রষ্টরা তোমাদের কোন ক্ষতি করতে পারবে না, যখন তোমরা সৎপথে থাকবে’ (মায়েদাহ ৫/১০৫), আর আমি রাসূল (ছাঃ)-কে বলতে শুনেছি যে, যখন লোকেরা যালিমের হাত ধরে তাকে যুলুম করা থেকে বিরত না রাখবে, তখন মহান আল্লাহ তাদের উপর ব্যাপকভাবে আযাব নাযিল করবেন’।[3] অন্যত্র নবী করীম (ছাঃ) বলেন,مَا مِنْ قَوْمٍ يُعْمَلُ فِيْهِمْ بِالْمَعَاصِى ثُمَّ يَقْدِرُوْنَ عَلَى أَنْ يُغَيِّرُوْا ثُمَّ لاَ يُغَيِّرُوْا إِلاَّ يُوْشِكُ أَنْ يَعُمَّهُمُ اللهُ مِنْهُ بِعِقَابٍ. ‘যে কওম এরূপ হবে যে, তারা যখন গুনাহে লিপ্ত হবে, তখন তা প্রতিরোধ করার মত কিছু লোক থাকা সত্ত্বেও যদি তারা প্রতিকার না করে তখন আল্লাহ তা‘আলা সকলকে আযাবে গ্রেফতার করবেন’।[4]\n\nমানুষকে দাওয়াত না দিলে দুনিয়াতেই শাস্তি হ’তে পারে। যেমন রাসূল (ছাঃ) বলেন,وَالَّذِىْ نَفْسِىْ بِيَدِهِ لَتَأْمُرُنَّ بِالْمَعْرُوْفِ وَلَتَنْهَوُنَّ عَنِ الْمُنْكَرِ أَوْ لَيُوْشِكَنَّ اللهُ أَنْ يَبْعَثَ عَلَيْكُمْ عِقَابًا مِنْهُ ثُمَّ تَدْعُوْنَهُ فَلاَ يُسْتَجَابُ لَكُمْ، ‘সেই সত্তার শপথ, যার হাতে আমার প্রাণ! নিশ্চয়ই তোমরা সৎকাজের আদেশ করবে এবং অন্যায় কাজের প্রতিরোধ করবে। অন্যথা আল্লাহ তা‘আলা শীঘ্রই তোমাদের উপর তার শাস্তি অবতীর্ণ করবেন। তখন তোমরা তাঁর নিকট দো‘আ করলেও তিনি তোমাদের দো‘আ কবুল করবেন না’।[5]\n\nতবে আলেমগণকে অবশ্যই তাদের দাওয়াত অনুযায়ী আমল করতে হবে। অন্যথা ক্বিয়ামতের দিন তাদেরকে কঠিন শাস্তির সম্মুখীন হ’তে হবে। রাসূল (ছাঃ) বলেন,\n\nيُجَاءُ بِالرَّجُلِ يَوْمَ الْقِيَامَةِ فَيُلْقَى فِي النَّارِ فَتَنْدَلِقُ أَقْتَابُهُ فِي النَّارِ فَيَطْحَنُ فِيهَا كَطَحْنِ الْحِمَارِ بِرَحَاهُ فَيَجْتَمِعُ أَهْلُ النَّارِ عَلَيْهِ فَيَقُولُونَ: أَيْ فُلَانُ مَا شَأْنُكَ؟ أَلَيْسَ كُنْتَ تَأْمُرُنَا بِالْمَعْرُوفِ وَتَنْهَانَا عَنِ الْمُنْكَرِ؟ قَالَ: كُنْتُ آمُرُكُمْ بِالْمَعْرُوفِ وَلَا آتِيهِ وَأَنْهَاكُمْ عَنِ الْمُنْكَرِ وَآتِيْهِ-\n\n‘এক ব্যক্তিকে ক্বিয়ামতের দিন নিয়ে আসা হবে। তারপর তাকে জাহান্নামে নিক্ষেপ করা হবে।  তখন তার নাড়িভূঁড়ি বের হয়ে যাবে। আর সে তা নিয়ে ঘুরতে থাকবে যেমনভাবে গাধা আটা পিষা যাতার সাথে ঘুরতে থাকে। জাহান্নামীরা তার নিকটে একত্রিত হয়ে তাকে জিজ্ঞেস করবে, হে অমুক ব্যক্তি! আপনার এই অবস্থা (পরিণতি) কেন? আপনি কি আমাদের ভাল কাজের আদেশ ও মন্দ কাজ হ’তে নিষেধ করতেন না? সে বলবে, হ্যাঁ। আমি তোমাদের ভাল কাজের আদেশ করতাম, কিন্তু নিজে তা করতাম না। আর মন্দ কাজের নিষেধ করতাম, কিন্তু নিজেই সে মন্দ কাজ করতাম’।[6]\n\nইমামদের জন্য বর্জনীয় : জাতির উন্নয়নে দেশের দক্ষ মানবসম্পদ সবচেয়ে বড় ভূমিকা পালন করে। মানবসম্পদ এমন এক বিরাট সম্পদ, যা সঠিকভাবে কার্যকর করা হ’লে প্রতিষ্ঠান, অফিস-আদালত তথা দেশ-জাতির প্রভূত উন্নতি সাধিত হয়। মানবসম্পদকে যথাযথ দিক নির্দেশনা দিতে না পারলে উন্নয়ন-প্রক্রিয়া দারুণভাবে ব্যাহত হয়। সুতরাং মানবসম্পদ উন্নয়নে দেশের আলেম সমাজ, ধর্মীয় নেতা ও মসজিদের ইমাম-খতীবদেরকে নেতৃত্বের প্রতি অনীহা, দুশ্চরিত্র, অশ্লীলভাষা, কর্কষভাষা ও রূঢ় আচরণ, অসৎ সঙ্গ, অসত্য কথা, কথা-কর্মের গড়মিল, ধৈর্যহীনতা, গোঁড়ামি, বিদ‘আতের লালন, অপসংস্কৃতির অনুকরণ, জিহাদবিমুখতা, শিষ্টাচার বহির্ভূত কথা ও কর্ম, হিংসার ও বৈষম্য আচরণ প্রভৃতি অসুন্দর ও অকল্যাণকর কাজ বর্জনে সর্বাত্মক প্রচেষ্টা নিয়োজিত করা বাঞ্ছনীয়। আল্লাহ তা‘আলা বলেন,وَلَقَدْ بَعَثْنَا فِيْ كُلِّ أُمَّةٍ رَّسُوْلًا أَنِ اعْبُدُوْا اللهَ وَاجْتَنِبُوْا الطَّاغُوْتَ- ‘প্রত্যেক সম্প্রদায়ের নিকট আমরা রাসূল প্রেরণ করেছি এই মর্মে যে, তোমরা আল্লাহর ইবাদত কর এবং ত্বাগূত থেকে দূরে থাক’ (নাহল ১৬/৩৬)। আল্লাহ আরো বলেন,\n\nقُلْ فَأْتُوْا بِكِتَابٍ مِنْ عِنْدِ اللهِ هُوَ أَهْدَى مِنْهُمَا أَتَّبِعْهُ إِنْ كُنْتُمْ صَادِقِيْنَ، فَإِنْ لَّمْ يَسْتَجِيبُوْا لَكَ فَاعْلَمْ أَنَّمَا يَتَّبِعُوْنَ أَهْوَاءَهُمْ وَمَنْ أَضَلُّ مِمَّنِ اتَّبَعَ هَوَاهُ بِغَيْرِ هُدًى مِنَ اللهِ إِنَّ اللهَ لَا يَهْدِيْ الْقَوْمَ الظَّالِمِيْنَ-\n\n‘তুমি বল, বেশ তাহ’লে তোমরা আল্লাহর নিকট থেকে এমন একটি কিতাব নিয়ে এসো যা এদু’টিকে (তওরাত ও কুরআনের) চাইতে উত্তম পথ প্রদর্শনকারী হবে। আমি তা অনুসরণ করব, যদি তোমরা সত্যবাদী হও। অতঃপর যদি তারা তোমার কথায় সাড়া না দেয় তবে জানবে যে, তারা কেবল তাদের খেয়াল-খুশীর অনুসরণ করে। আর যে ব্যক্তি আল্লাহর হেদায়াত অগ্রাহ্য করে নিজের প্রবৃত্তির অনুসরণ করে, তার চাইতে অধিক পথভ্রষ্ট আর কে আছে? নিশ্চয়ই আল্লাহ যালেম সম্প্রদায়কে সুপথ প্রদর্শন করেন না’ (ক্বাছাছ ২৮/৪৯-৫০)।\n\nঅন্যত্র আল্লাহ বলেন,بَلِ اتَّبَعَ الَّذِيْنَ ظَلَمُوْا أَهْوَاءَهُمْ بِغَيْرِ عِلْمٍ فَمَنْ يَّهْدِيْ مَنْ أَضَلَّ اللهُ وَمَا لَهُمْ مِنْ نَاصِرِيْنَ- ‘বরং সীমালংঘনকারীরা অজ্ঞতাবশে তাদের খেয়াল-খুশীর অনুসরণ করে থাকে। অতএব আল্লাহ যাকে পথভ্রষ্ট করেন, তাকে পথ দেখাবে কে? তাদের তো কোন সাহায্যকারী নেই’ (রূম ৩০/২৯)। হাদীছে এসেছে,\n\nوَعَنْ أَبِيْ هُرَيْرَةَ أَنَّ رَسُوْلَ اللهِ صَلَّى اللهُ عَلَيْهِ وَسَلَّمَ قَالَ: ثَلَاثٌ مُنْجِيَاتٌ وَثَلَاثٌ مُهْلِكَاتٌ فَأَمَّا الْمُنْجِيَاتُ: فَتَقْوَى اللهِ فِي السِّرِّ والعلانيةِ والقوْلُ بالحقِّ فِي الرضى وَالسَّخَطِ وَالْقَصْدُ فِي الْغِنَى وَالْفَقْرِ. وَأَمَّا الْمُهْلِكَاتُ: فَهَوًى مُتَّبَعٌ وَشُحٌّ مُطَاعٌ وَإِعْجَابُ الْمَرْءِ بِنَفْسِهِ وَهِيَ أَشَدُّهُنَّ،\n\n‘আবু হুরায়রা (رضي الله عنه) হ’তে বর্ণিত, রাসূল (ছাঃ) বলেছেন, তিনটি জিনিস মুক্তিদানকারী ও তিনটি জিনিস ধ্বংসকারী। মুক্তিদানকারী জিনিসগুলো হ’ল (১) গোপনে ও প্রকাশ্যে আল্লাহকে ভয় করা (২) সন্তুষ্টি ও অসন্তুষ্টিতে সত্য কথা বলা এবং (৩) সচ্ছলতা ও অসচ্ছলতায় দানের ইচ্ছা পোষণ করা। আর ধ্বংসকারী জিনিসগুলো হ’ল (১) প্রবৃত্তি পূজারী হওয়া (২) লোভের দাস হওয়া এবং (৩) আত্ম অহংকারী হওয়া। আর এটিই হ’ল সবচেয়ে মারাত্মক’।[7]\n\nমানবসম্পদ উন্নয়নে ইমামদের ভূমিকা :\n\nআমাদের দেশে যথেষ্ট মূলধন না থাকলেও আছে পর্যাপ্ত জনসংখ্যা। এই জনসংখ্যার বিশুদ্ধ ধর্ম বিশ্বাস, নৈতিকতা ও সঠিক ইসলামী জ্ঞানে দক্ষতা বাড়ানোর মাধ্যমে এই বিশাল জনগোষ্ঠীকে জনসম্পদে তথা মানবসম্পদে রূপান্তরিত করা যেতে পারে। আর রূপান্তরিত এই বিশাল জনসম্পদই হ’ল প্রকৃত অর্থে মানবসম্পদ। দেশের প্রায় আড়াই লক্ষাধিক মসজিদের ইমাম-খত্বীবগণ যদি পরিকল্পিত পন্থায় দা‘ওয়াতী কাজে অগ্রসর হন, তাহ’লে তাঁরা মসজিদের আওতাধীন ধর্মপ্রাণ মানুষকে সামাজিক অনাচার ও অনৈতিক বিষয়াদি সম্পর্কে সজাগ-সচেতন করতে পারেন। নিরক্ষরতা দূরীকরণ, মাদকতা প্রতিরোধ, নারী ও শিশু নির্যাতন রোধ, পরিবেশ সংরক্ষণসহ জাতীয় উন্নয়নমূলক কর্মকান্ড বাস্তবায়নে ও তারা সহায়ক ভূমিকা পালন করতে পারেন। এক্ষেত্রে তাঁরা বিশেষ কিছু বিষয়ে মুছল্লীদের বিবেককে জাগিয়ে তোলার জন্য কাজ করতে পারেন। যেমন:\n\n(ক) মানব সৃষ্টির উদ্দেশ্য : আল্লাহ তা‘আলা মানব জাতিকে সৃষ্টি করেছেন কেবলমাত্র তাঁর ইবাদত করার জন্য। তবে সাথে সাথে ইচ্ছা-অনিচ্ছার ক্ষমতাও তাকে দিয়েছেন। তাই কেউ আল্লাহ প্রদত্ত ক্ষমতা যথার্থ ব্যয় করে ইবাদতে আত্মনিয়োগ করেছে এবং কেউ এই ক্ষমতার অপব্যবহার করে ইবাদত থেকে মুখ ফিরিয়ে নিয়েছে। আল্লাহ বলেন,وَمَا خَلَقْتُ الْجِنَّ وَالْإِنْسَ إِلَّا لِيَعْبُدُوْنِ- ‘আর আমি জিন ও মানুষকে কেবল এজন্যই সৃষ্টি করেছি যে, তারা আমার ইবাদত করবে’ (যারিয়াত ৫১/৫৬)। অন্যত্র তিনি বলেন,وَمَا أُمِرُوْا إِلَّا لِيَعْبُدُوْا اللهَ مُخْلِصِيْنَ لَهُ الدِّيْنَ حُنَفَاءَ وَيُقِيْمُوْا الصَّلَاةَ وَيُؤْتُوا الزَّكَاةَ وَذَلِكَ دِيْنُ الْقَيِّمَةِ- ‘অথচ তাদেরকে এছাড়া কোন নির্দেশ দেয়া হয়নি যে, তারা খালেছ অন্তরে একনিষ্ঠভাবে কেবলমাত্র আল্লাহর ইবাদত করবে এবং ছালাত কায়েম করবে ও যাকাত আদায় করবে। আর এটাই হ’ল সরল দ্বীন’ (বাইয়িনাহ ৯৮/৫)।\n\nরাসূল (ছাঃ) বলেন,إِنَّ اللهَ يَرْضَى لَكُمْ ثَلَاثًا، وَيَكْرَهُ لَكُمْ ثَلَاثًا، فَيَرْضَى لَكُمْ: أَنْ تَعْبُدُوْهُ، وَلَا تُشْرِكُوْا بِهِ شَيْئًا، وَأَنْ تَعْتَصِمُوْا بِحَبْلِ اللهِ جَمِيْعًا وَلَا تَفَرَّقُوْا، وَيَكْرَهُ لَكُمْ: قِيْلَ وَقَالَ، وَكَثْرَةَ السُّؤَالِ، وَإِضَاعَةِ الْمَالِ- ‘আল্লাহ তোমাদের তিনটি বিষয় পসন্দ করেন এবং তিনটি বিষয় অপসন্দ করেন। পসন্দনীয় বিষয়গুলো হ’ল, একমাত্র তাঁরই ইবাদত করবে, তাঁর সাথে অন্য কাউকে শরীক করবে না এবং আল্লাহর রজ্জুকে মযবূতভাবে ধারণ করবে ও পরস্পর বিচ্ছিন্ন হবে না। আর অপসন্দনীয় তিনটি বিষয় হ’ল অনর্থক কথা বলা, অধিকহারে প্রশ্ন করা এবং সম্পদ বিনষ্ট করা’।[8]\n\n(খ) طَاغُوْتٌ (ত্বাগূত)-এর স্পষ্ট ধারণা প্রদান : طَاغُوْتٌ শব্দটি আল-কুরআনে আটবার এসেছে। ত্বাগূত-এর শাব্দিক অর্থ- সীমা লঙ্ঘনকারী, অবাধ্য। আল্লাহ ছাড়া আর যাকেই মানা হয় সেই ত্বাগূত। এ অর্থে আল্লাহ তা‘আলাকে বাদ দিয়ে বা আল্লাহর মর্যাদায় বা আল্লাহ প্রদত্ত বিধান বহির্ভূত নিয়মে বস্ত্ত, ব্যক্তি, সমাজ, রাষ্ট্র এবং সমাজে প্রচলিত রসম-রেওয়ায ও তরীকা যা কিছুই মানা হয় সবই ত্বাগূত।\n\nহাফেয ইবনুল ক্বাইয়িম (رحمة الله) বলেন, فَطَاغُوْتُ كُلِّ قَوْمٍ مِنْ يَتَحَاكَمُوْنَ إلَيْهِ غَيْرَ اللهِ وَرَسُوْلِهِ- ‘প্রত্যেক জাতির ত্বাগূত সে, যার কাছে আল্লাহ ও রাসূল (ছাঃ)-কে বাদ দিয়ে লোকেরা শাসন ও বিচার চায়’।[9]\n\nআল্লাহ তা‘আলা বলেন,ذَلِكَ بِأَنَّ اللهَ هُوَ الْحَقُّ وَأَنَّ مَا يَدْعُوْنَ مِنْ دُوْنِهِ هُوَ الْبَاطِلُ وَأَنَّ اللهَ هُوَ الْعَلِيُّ الْكَبِيْرُ- ‘এটা একারণেও যে, কেবলমাত্র আল্লাহই সত্য এবং তাঁর পরিবর্তে যাকে তারা ডাকে তা অসত্য। আর আল্লাহই সর্বোচ্চ ও মহান’ (হজ্জ ২২/৬২)।\n\nঅন্যত্র আল্লাহ বলেন,وَلَقَدْ بَعَثْنَا فِيْ كُلِّ أُمَّةٍ رَسُوْلًا أَنِ اعْبُدُوْا اللهَ وَاجْتَنِبُوا الطَّاغُوْتَ- ‘প্রত্যেক সম্প্রদায়ের নিকট আমরা রাসূল প্রেরণ করেছি এই মর্মে যে, তোমরা আল্লাহর ইবাদত কর এবং ত্বাগূত থেকে দূরে থাক’ (নাহল ১৬/৩৬)।\n\n(গ) আল্লাহ ও রাসূলের আনুগত্য : মূলতঃ একনিষ্ঠতার নিদর্শন হ’ল আনুগত্য। আনুগত্য হচ্ছে জান্নাত লাভের উপায় ও জাহান্নাম থেকে মুক্তির পথ। আনুগত্যের মাধ্যমে ব্যক্তি নিজেকে একটি সুশৃঙ্খল ও সুন্দর জীবন ধারায় পরিচালনা করতে পারে। আল্লাহ বলেন,وَاذْكُرُوْا نِعْمَةَ اللهِ عَلَيْكُمْ وَمِيْثَاقَهُ الَّذِيْ وَاثَقَكُمْ بِهِ إِذْ قُلْتُمْ سَمِعْنَا وَأَطَعْنَا وَاتَّقُوْا اللهَ- ‘আর তোমরা তোমাদের উপর আল্লাহর নে‘মতকে স্মরণ কর এবং ঐ অঙ্গীকারকে স্মরণ কর, যা তোমরা তাঁর সাথে করেছিলে। যখন তোমরা বলেছিলে, আমরা শুনলাম ও মেনে নিলাম। তোমরা আল্লাহকে ভয় কর’ (মায়েদাহ ৫/৭)।\n\nঅন্যত্র আল্লাহ বলেন, وَأَطِيعُوْا اللهَ وَالرَّسُوْلَ لَعَلَّكُمْ تُرْحَمُوْنَ ‘তোমরা আল্লাহ ও রাসূলের  আনুগত্য  কর।  যাতে  তোমরা\n\nরহমত প্রাপ্ত হ’তে পার’ (আলে ইমরান ৩/১৩২)।\n\nরাসূলুল্লাহ (ছাঃ) বলেন,اسْمَعُوْا وَأَطِيعُوْا، وَإِنِ اسْتُعْمِلَ عَلَيْكُمْ عَبْدٌ حَبَشِيٌّ، كَأَنَّ رَأْسَهُ زَبِيبَةٌ، ‘যদি তোমাদের উপর একজন হাবশী গোলামকেও শাসক হিসাবে নিযুক্ত করা হয়, যার মাথাটি কিসমিশের মতো তবুও তার কথা শোন ও আনুগত্য কর’।[10]\n\n(ঘ) আল্লাহভীতি জাগিয়ে তোলা : যে ব্যক্তি আল্লাহকে ভয় করে আল্লাহ তা‘আলা তার জন্য পথ বের করে দেন এবং ঐ ব্যক্তি আল্লাহর কাছে অধিক সম্মানিত। আল্লাহভীতি একজন সৎ মানুষের মূল ভিত্তি। তাক্বওয়াশীল ব্যক্তি জান্নাতে যাবে এ কথার নিশ্চয়তা দিতে গিয়ে রাসূলুল্লাহ (ছাঃ) বলেন, ‘গাভীর ওলান থেকে দুধ বের করে ঐ দুধ পুনরায় ভিতরে ঢুকানো যেমন অসম্ভব, আল্লাহর ভয়ে ক্রন্দনকারী ব্যক্তির জাহান্নামে যাওয়া তেমনি অসম্ভব’।[11]\n\nআল্লাহ বলেন, وَيَخِرُّوْنَ لِلْأَذْقَانِ يَبْكُوْنَ وَيَزِيْدُهُمْ خُشُوعًا ‘আর তারা কাঁদতে কাঁদতে মাটিতে লুটিয়ে পড়ে এবং তাদের বিনয়চিত্ততা আরও বৃদ্ধি পায়’ (ইসরা ১৭/১০৯)।\n\nআল্লাহ তা‘আলা অন্যত্র বলেন,أَفَمِنْ هَذَا الْحَدِيْثِ تَعْجَبُوْنَ، وَتَضْحَكُوْنَ وَلَا تَبْكُوْنَ، وَأَنْتُمْ سَامِدُوْنَ، فَاسْجُدُوْا لِلَّهِ وَاعْبُدُوا- ‘অতঃপর তাহ’লে কি তোমরা এই কুরআন থেকে বিস্মিত হচ্ছ? আর হাসছ অথচ কাঁদছ না? আর তোমরা (অহংকারে) উদাসীন? অতএব তোমরা আল্ল­াহ্কে সিজদা কর এবং তাঁর ইবাদত কর’ (নাজম ৫৩/৫৯-৬২)।\n\n(ঙ) প্রাচুর্যের প্রতিযোগিতাকে নিরুৎসাহিত করা : দুনিয়াবী শান-শওকত, মায়া-মমতা মরীচিকার মত। এগুলোর কোন কিছুই মানুষ সাথে নিয়ে যেতে পারবে না। কেবলমাত্র তার নেক আমল ব্যতীত। রাসূলুল্লাহ (ছাঃ) বলেন,مَنْهُوْمَانِ لَا يَشْبَعَانِ: مَنْهُومٌ فِي الْعِلْمِ لَا يَشْبَعُ مِنْهُ وَمَنْهُومٌ فِي الدُّنْيَا لَا يَشْبَعُ مِنْهَا- ‘দু’জন পিপাসু ব্যক্তি রয়েছে, যারা কখনো তৃপ্ত হয় না। একজন হ’ল জ্ঞান পিপাসু, যার পিপাসা কখনো নিবৃত্ত হয় না। অন্যজন হ’ল দুনিয়া পিয়াসী, যার লোভ কখনো শেষ হয় না’।[12]\n\nতিনি আরো বলেন,لَوْ أَنَّ لِابْنِ آدَمَ وَادِيًا مِنْ ذَهَبٍ أَحَبَّ أَنْ يَكُوْنَ لَهُ وَادِيَانِ، وَلَنْ يَمْلَأَ فَاهُ إِلَّا التُّرَابُ، وَيَتُوْبُ اللهُ عَلَى مَنْ تَابَ- ‘যদি আদম সন্তানকে এক ময়দান ভর্তি স্বর্ণ দেওয়া হয়, তাহ’লে সে দুই ময়দান ভর্তি স্বর্ণ আকাঙ্ক্ষা করবে। তার মুখ ভরবে না মাটি ব্যতীত (অর্থাৎ কবরে না যাওয়া পর্যন্ত)। আর আল্লাহ তওবাকারীর তওবা কবুল করে থাকেন’।[13]\n\nদুনিয়াবী ধন-দৌলত, শান-শওকত ও নে‘মতরাজির হিসাব আল্লাহ তা‘আলার কাছে পেশ করতে হবে। অধিকাংশ মানুষই ধন-সম্পদের ধোঁকায় পতিত হয়। তাই অধিক পাওয়ার আকাঙ্ক্ষা পরিহার করে অল্পে তুষ্ট থাকাই হবে প্রকৃত মুমিনের বৈশিষ্ট্য। আব্দুল্লাহ ইবনে আববাস (رضي الله عنه) হ’তে বর্ণিত, রাসূলুল্লাহ (ছাঃ) এরশাদ করেন, نِعْمَتَانِ مَغْبُونٌ فِيهِمَا كَثِيرٌ مِنَ النَّاسِ: الصِّحَّةُ وَالفَرَاغُ ‘দু’টি নে‘মত রয়েছে, যে দু’টিতে বহু মানুষ ধোঁকায় পতিত হয়েছে- স্বাস্থ্য এবং সচ্ছলতা’।[14]\n\nআবু হুরায়রা (رضي الله عنه) হ’তে বর্ণিত, রাসূলুল্লাহ (ছাঃ) বলেন, يَقُوْلُ الْعَبْدُ: مَالِي، مَالِي، إِنَّمَا لَهُ مِنْ مَالِهِ ثَلَاثٌ: مَا أَكَلَ فَأَفْنَى، أَوْ لَبِسَ فَأَبْلَى، أَوْ أَعْطَى فَاقْتَنَى، وَمَا سِوَى ذَلِكَ فَهُوَ ذَاهِبٌ، وَتَارِكُهُ لِلنَّاسِ ‘বান্দা বলে আমার মাল, আমার মাল! অথচ তার মাল হ’ল মাত্র তিনটি : (১) যা সে খেয়েছে ও শেষ করেছে (২) যা সে পরিধান করেছে ও জীর্ণ করেছে এবং (৩) যা সে ছাদাক্বা করেছে ও সঞ্চয় করেছে। এগুলি ব্যতীত বাকী সবই চলে যাবে এবং মানুষের জন্য রেখে যাবে’।[15]\n\n(চ) নম্র ও বিনয়ী করে গড়ে তোলা : নম্রতা, ভদ্রতা ও সদাচার সমাজে আজ উপেক্ষিত প্রায়। নবী করীম (ছাঃ) মু‘আয ও আবু মূসাকে ইয়ামনে প্রেরণের সময় বলেন,يَسِّرَا وَلاَ تُعَسِّرَا، وَبَشِّرَا وَلاَ تُنَفِّرَا، وَتَطَاوَعَا وَلاَ تَخْتَلِفَا ‘তোমরা লোকদের প্রতি কোমলতা করবে, কঠোরতা করবে না। সুসংবাদ দিবে, ঘৃণা সৃষ্টি করবে না। পরস্পর একমত হবে, মতভেদ করবে না’।[16] সুতরাং কোমল ও সদাচরণ মুছল্লীদের মাঝে প্রতিষ্ঠার সর্বাত্মক চেষ্টা করবে।\n\nউপসংহার : ইসলাম মানবসম্পদ উন্নয়নে নীতি-নৈতিকতা, আর্থ-সামাজিক, ইহলৌকিক ও পারলৌকিক অগ্রগতির বিষয়ে জোরালো তাকীদ দিয়েছে, যাতে একজন নীতিবান ও আদর্শ মানুষ সামাজিক কল্যাণ, রাষ্ট্রীয় কল্যাণ ও মানবিক উন্নয়নে সমর্থ হয় এবং ইহকাল ও পরকালে সাফল্য লাভ করে। মানব সন্তানের কার মধ্যে কোন শক্তি-সামর্থ্য নিহিত, তা খুঁজে বের করে যথোপযুক্ত পরিচর্যা, প্রশিক্ষণ ও সঠিক দিক নির্দেশনা দিতে পারলে মানবতার নৈতিক, চারিত্রিক, বৈষয়িক ও আধ্যাত্মিক উন্নয়ন সম্ভব। মসজিদের ইমাম, খত্বীব, আলেম, মুহাদ্দিছ, ওয়ায়েজ ও বক্তাদের উপরেই মূলতঃ  এ দায়িত্ব অর্পিত হয়েছে। আল্লাহর পক্ষ হ’তে অর্পিত এ দায়িত্ব পালন করে মানবজাতিকে প্রকৃতার্থে সভ্য মানুষে পরিণত করার জন্য আল্লাহ আমাদের তাওফীক্ব দান করুন-আমীন!\n\n– জামীলুর রহমান\n\n[1]. ইবনু মাজাহ হা/২২৩; ছহীহুল জামে‘ হা/৬২৯৭।\n\n[2]. বুখারী হা/৩৪৬১; তিরমিযী হা/২৬৬৯।\n\n[3]. তিরমিযী হা/৩০৫৭; ছহীহাহ হা/২২৫৭।\n\n[4]. আবুদাউদ হা/৪৩৩৮, হাদীছ ছহীহ।\n\n[5]. তিরমিযী হা/২১৬৯; মিশকাত হা/৫১৪০, সনদ হাসান।\n\n[6]. বুখারী হা/৩২৬৭; মিশকাত হা/৫১৩৯।\n\n[7]. বায়হাক্বী, শু‘আবুল ঈমান হা/৭২৫২; সিলসিলা ছহীহাহ হা/১৮০২; মিশকাত হা/৫১২২।\n\n[8]. মুওয়াত্ত্বা ইমাম মালেক হা/৮২৫; মুসলিম হা/৪৫৭৮ (১৭১৫)।\n\n[9]. হাফেয ইবনুল ক্বাইয়িম, ই‘লামুল মুওয়াক্কিঈন ১/৫০ পৃঃ।\n\n[10]. বুখারী হা/৭১৪২; ইবনু মাজাহ হা/২৮৬০; মিশকাত হা/৩৬৬৩।\n\n[11]. তিরমিযী হা/১৬৩৩, ২৩১১; নাসাঈ হা/৩১০৭, ৩১০৮।\n\n[12]. হাকেম, আল-মুসতাদরাক হা/৩১২; মিশকাত হা/২৬০; ছহীহুল জামে‘ হা/৬৬২৪।\n\n[13]. বুখারী হা/৬৪৩৯; মুসলিম হা/১০৪৮; মিশকাত হা/৫২৭৩।\n\n[14]. বুখারী হা/৬৪১২; মিশকাত হা/৫১৫৫।\n\n[15]. মুসলিম হা/২৯৫৯; মিশকাত হা/৫১৬৬।\n\n[16]. বুখারী হা/৩০৩৮; মুসলিম হা/৪৬২৩।"
    },
    {
        "1": "দাওয়াতের গুরুত্ব ও দাঈর গুণাবলী",
        "2": "মহান আল্লাহর নিকট মনোনীত দ্বীন হচ্ছে ইসলাম। ইসলামের প্রচার ও প্রসারে আত্মনিয়োগ করা প্রত্যেক মুসলমানের ঈমানী দায়িত্ব। এই প্রচার ও প্রসারের অন্যতম মাধ্যম হচ্ছে দাওয়াত। সুষ্ঠু সমাজ বিনির্মাণে দাওয়াতের গুরুত্ব অপরিসীম। আল্লাহ তা‘আলার দ্ব্যর্থহীন ঘোষণা-وَلْتَكُنْ مِّنْكُمْ أُمَّةٌ يَدْعُوْنَ إِلَى الْخَيْرِ وَيَأْمُرُوْنَ بِالْمَعْرُوْفِ وَيَنْهَوْنَ عَنِ الْمُنْكَرِ وَأُولَئِكَ هُمُ الْمُفْلِحُوْنَ- ‘আর তোমাদের মধ্যে একটা দল থাকা চাই, যারা মানুষকে কল্যাণের দিকে আহবান করবে ও অন্যায় থেকে নিষেধ করবে। বস্ত্ততঃ তারাই হ’ল সফলকাম’ (আলে ইমরান ৩/১০৪)।\n\nবর্তমান সমাজ ক্রমশঃ এক ভয়াবহ পরিণতির দিকে এগিয়ে যাচ্ছে। সমাজের রন্ধ্রে রন্ধ্রে আজ অপসংস্কৃতি জেঁকে বসেছে। ন্যায়-নীতি এখানে বিলুপ্ত প্রায়। যুলুম-অত্যাচার, গুম, হত্যা, লুণ্ঠন প্রভৃতি পাপাচারের বিষবাষ্পে জাতি আজ দিশেহারা। এক্ষণে এই ভয়াবহ পরিস্থিতির কোপানল থেকে সমাজকে রক্ষা করতে হ’লে দাওয়াতের ব্যাপক প্রসারে সবাইকে এগিয়ে আসতে হবে। আলোচ্য নিবন্ধে দাওয়াতের গুরুত্ব ও দাঈ তথা দাওয়াত দানকারীর গুণাবলী সম্পর্কে সংক্ষিপ্তভাবে আলোকপাত করা হ’ল।-\n\nদাওয়াতের সংজ্ঞা :\n\nআরবীতে ‘দাওয়াত’ (اَلدَّعْوَةُ) শব্দটি মাছদার বা ক্রিয়ামূল। যার অর্থ ডাকা। যেমন-\n\nالنِّدَاءُ বা আহবান করা। আল্লাহ বলেন, يَوْمَ يَدْعُوْكُمْ فَتَسْتَجِيبُوْنَ بِحَمْدِهِ ‘সেদিন তিনি তোমাদেরকে আহবান করবেন, অতঃপর তোমরা তাঁর প্রশংসা করতে করতে চলে আসবে’ (বনী ইসরাঈল ১৭/৫২)।\n\nতিনি আরো বলেন,أُجِيْبُ دَعْوَةَ الدَّاعِ إِذَا دَعَانِ ‘যখন আমাকে ডাকা হয়, তখন আমি তার ডাকে সাড়া দেই’ (বাক্বারাহ ২/১৮৬)।\n\nদাওয়াতের পারিভাষিক অর্থ :\n\nইমাম ইবনে তায়মিয়া (رحمة الله) বলেন,الدعوة إلى الله هي الدعوة إلى الإيمان به وما جاءت به رسله بتصديقهم فيما أخبروا به وطاعتهم فيما أمروا- ‘আল্লাহর দিকে দাওয়াত হচ্ছে, আল্লাহর প্রতি ও তাঁর রাসূলগণ যা নিয়ে এসেছেন তার প্রতি বিশ্বাস  স্থাপন,  তাঁরা  যেসব বিষয়ে সংবাদ দিয়েছেন সেসব\n\nসত্য বলে স্বীকার এবং যেসব তাঁরা আদেশ দিয়েছেন সেসব বিষয়ে তাদের আনুগত্য করার দিকে আহবান জানানো।[1]\n\nশায়খ খিজির হুসাইন বলেন, حث الناس على الخير والهدى والأمر بالمعروف والنهي عن المنكر ليفوزوا بسعادة العاجل والآجل- ‘মানুষকে কল্যাণ, হেদায়াত, সৎকাজের আদেশ ও অসৎ কাজের নিষেধের প্রতি উৎসাহিত করা’।[2]\n\nশায়খ মুহাম্মাদ বিন ছালেহ আল-উছায়মীন বলেন, هي دعوة إلى مكارم الأخلاق، ومحاسن الأعمال، وحفظ الحقوق، وإقامة العدل بين الناس بإعطاء كل ذي حق حقه وتنزيله من المنازل ما يستحقه، فترتفع العقائد الكاملة والأحكام الشرعية، وتزهق العقائد الباطلة والقوانين الجاهلية والأحكام الوضعية- ‘এটা হচ্ছে উত্তম চরিত্র, সৎ আমল, হক সংরক্ষণ এবং প্রাপকের যথাযথ হক ও যথোপযুক্ত মর্যাদা দানের মাধ্যমে মানুষের মধ্যে ইনছাফ বা ন্যায়-নীতি প্রতিষ্ঠার দিকে আহবান জানানো। যাতে পূর্ণাঙ্গ আক্বীদা ও শরী‘আতের বিধি-বিধান উন্নত ও প্রতিষ্ঠিত হয় এবং বাতিল আক্বীদা, জাহেলী নিয়ম-কানূন ও নিকৃষ্ট বিধান সমূহ দূরীভূত হয়’।\n\nসমাজ সংস্কারে দাওয়াতের অপরিহার্যতা :\n\nইসলামের আবির্ভাবের পূর্বে আরবের সামাজিক জীবন যেমন অনাচার, পাপাচার, দুর্নীতি, কুসংস্কার, অরাজকতা, ঘৃণ্য আচার-অনুষ্ঠান এবং নিন্দনীয় কার্যকলাপে পরিপূর্ণ ছিল, তেমনি বর্তমান সমাজ ব্যবস্থাও আমাদেরকে আইয়ামে জাহেলিয়াতের সেই বর্বর সমাজচিত্রের কথা স্মরণ করিয়ে দেয়। এই জাহেলিয়াতের মূলোৎপাটনের জন্যই আল্লাহ তা‘আলা মানবতার মুক্তির দূত হিসাবে মুহাম্মাদ (ছাঃ)-কে প্রেরণ করেন। তিনি এসে মানব সমাজকে আল্লাহর নির্দেশিত পথের দিকে আহবান করেন এবং জাহেলিয়াতের ঘোর অমানিশা থেকে মানুষকে রক্ষা করেন। আল্লাহ বলেন, كَمَا أَرْسَلْنَا فِيْكُمْ رَسُوْلًا مِنْكُمْ يَتْلُو عَلَيْكُمْ آيَاتِنَا وَيُزَكِّيْكُمْ وَيُعَلِّمُكُمُ الْكِتَابَ وَالْحِكْمَةَ وَيُعَلِّمُكُمْ مَالَمْ تَكُوْنُوْا تَعْلَمُوْنَ- ‘যেমন আমরা তোমাদের মধ্য থেকে তোমাদের জন্য একজন রাসূল প্রেরণ করেছি, যিনি তোমাদের নিকটে আমাদের আয়াত সমূহ পাঠ করে শুনান। আর যিনি তোমাদের পবিত্র করেন এবং তোমাদেরকে কিতাব ও সুন্নাহ শিক্ষা দেন। তোমাদেরকে এমন সব বিষয় শিক্ষা দেন, যা তোমরা জানতে না’ (বাক্বারাহ ২/১৫১)।\n\nদাওয়াত দানের নির্দেশ দিয়ে মহান আল্লাহ বলেন, وَادْعُ إِلَى رَبِّكَ وَلاَ تَكُوْنَنَّ مِنَ الْمُشرِكِيْنَ- ‘তুমি তোমার পালনকর্তার দিকে (মানুষকে) আহবান করো। আর তুমি অবশ্যই মুশরিকদের অন্তর্ভুক্ত হবে না’ (ক্বাছাছ ২৮/৮৭)। তিনি আরো বলেন,قُلْ هَذِهِ سَبِيْلِيْ أدْعُو إلَى اللهِ عَلَى بَصِيْرَةٍ أنَا وَمَنِ اتَّبَعَنِيْ وَسُبْحَانَ اللهِ وَمَا أنَا مِنَ الْمُشْرِكِيْنَ- ‘হে নবী বলুন! এটিই আমার পথ। আমি এবং আমার অনুসারীগণ ডাকি আল্লাহর পথে জাগ্রত জ্ঞান সহকারে (সুস্পষ্ট দলীল সহকারে)। আল্লাহ মহা পবিত্র। আর আমি মুশরিকদের অন্তর্ভুক্ত নই’ (ইউসুফ ১২/১০৮)।\n\nঅন্যত্র আল্লাহ বলেন,يَأيُّهَا النَّبِيُّ إنَّا أرْسَلْنَاكَ شَاهِدًا وَّمُبَشِّرًا وَّنَذِيْرًا وَّدَاعِيًا إلَى اللهِ بِإذْنِهِ وَسِرَاجًا مُّنِيْرًا- ‘হে নবী! আমরা তোমাকে সাক্ষী, সুসংবাদদাতা ও সতর্ককারীরূপে প্রেরণ করেছি এবং আল্লাহর আদেশক্রমে তাঁর পথে দাওয়াত দানকারী হিসাবে ও উজ্জ্বল প্রদীপ রূপে’ (আহযাব ৩৩/৪৪-৪৫)।\n\nআমাদের সমাজও আজ জাহেলী যুগের ন্যায় অন্ধকারের অতল গহবরে নিমজ্জিত। মানব রচিত কোন তন্ত্র-মন্ত্র দিয়ে তমসাচ্ছন্ন এই সমাজকে রক্ষা করা আদৌ সম্ভব নয়। একমাত্র বিশ্ব সংস্কারক মুহাম্মাদ (ছাঃ) প্রদর্শিত পন্থায় দাওয়াত দানের মাধ্যমেই এই সমাজের উত্তরণের পথ উন্মোচিত হ’তে পারে। তাই রাসূলুল্লাহ (ছাঃ) নির্দেশিত পদ্ধতিতে মানবতাকে ইসলামের সুশীতল ছায়াতলে আহবান করতে হবে। রাসূল (ছাঃ) বলেন,بَلِّغُوْا عَنِّىْ وَلَوْ آيَةً، وَحَدِّثُوْا عَنْ بَنِى إِسْرَائِيلَ وَلاَ حَرَجَ، وَمَنْ كَذَبَ عَلَىَّ مُتَعَمِّدًا فَلْيَتَبَوَّأْ مَقْعَدَهُ مِنَ النَّارِ- ‘আমার পক্ষ থেকে একটি আয়াত জানা থাকলেও তোমরা তা পৌঁছিয়ে দাও। আর বনী ইসরাঈলের কাহিনী বর্ণনা কর তাতে কোন দোষ নেই। তবে যে ব্যক্তি আমার উপর ইচ্ছাকৃতভাবে মিথ্যারোপ করল, সে যেন তার ঠিকানা জাহান্নামে নির্ধারিত করে নিল’।[3]\n\nমুসলিম উম্মাহর উপর দাওয়াত দানের আবশ্যকতা :\n\nপবিত্র কুরআনের অমিয় বাণী,يَا أَيُّهَا الرَّسُولُ بَلِّغْ مَا أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَمَا بَلَّغْتَ رِسَالَتَهُ- ‘হে রাসূল! তোমার প্রতি তোমার প্রভুর পক্ষ হ’তে যা নাযিল হয়েছে (অর্থাৎ কুরআন), তা মানুষের কাছে পৌঁছে দাও। যদি না দাও, তাহ’লে তুমি তাঁর রিসালাত পৌঁছে দিলে না’ (মায়েদাহ ৫/৬৭)।\n\nমহানবী (ছাঃ)-এর অবর্তমানে দাওয়াতের এই গুরুভার তাঁর উম্মতের উপর অর্পিত হয়েছে। সেকারণ এ মহান দায়িত্বে অবহেলা করা চলবে না, বরং তা পালন করতে হবে যথাযথভাবে। রাসূলুল্লাহ (ছাঃ) বলেন, مَنْ رَأَى مِنْكُمْ مُنْكَرًا فَلْيُغَيِّرْهُ بِيَدِهِ فَإِنْ لَّمْ يَسْتَطِعْ فَبِلِسَانِهِ فَإِنْ لَّمْ يَسْتَطِعْ فَبِقَلْبِهِ وَذَلِكَ أَضْعَفُ الإِيْمَانِ. ‘তোমাদের কেউ অন্যায় কাজ দেখলে সে যেন তা হাত দ্বারা প্রতিহত করে। যদি এটা তার দ্বারা সম্ভব না হয়, তাহ’লে মুখ দ্বারা বাধা দিবে, তাও সম্ভব না হ’লে অন্তর দ্বারা (তাকে ঘৃণা করবে)। আর এটাই হ’ল দুর্বলতম ঈমান’।[4]\n\nআল্লাহর পথে দাওয়াতের গুরুত্ব ও ফযীলত :\n\nআল্লাহর পথে দাওয়াতের গুরুত্ব অপরিসীম। আল্লাহ বলেন,\n\nوَمَنْ أَحْسَنُ قَوْلاً مِمَّنْ دَعَا إِلَى اللهِ وَعَمِلَ صَالِحًا وَّقَالَ إِنَّنِيْ مِنَ الْمُسْلِمِيْنَ، وَلاَ تَسْتَوِى الْحَسَنَةُ وَلاَ السَّيِّئّةُ ادْفَعْ بِالَّتِىْ هِيَ أَحْسَنُ فَإِذَا الَّذِيْ بَيْنَكَ وَبَيْنَهُ عَدَاوَةٌ كَأَنَّهُ وَلِيٌّ حَمِيْمٌ.\n\n‘ঐ ব্যক্তির কথার চেয়ে কার কথা উত্তম হ’তে পারে, যে আল্লাহর পথে দাওয়াত দেয়, সৎকর্ম করে এবং বলে যে, নিশ্চয়ই আমি মুসলমানদের অন্তর্ভুক্ত। সৎকর্ম ও অসৎকর্ম কখনো সমান নয়। প্রত্যুত্তর নম্রভাবে দাও, দেখবে তোমার শত্রুও অন্তরঙ্গ বন্ধুরূপে পরিণত হয়েছে’ (হা-মীম সাজদা ৪১/৩৩-৩৪)।\n\nউপরোক্ত আয়াতে দাওয়াতের গুরুত্ব ফুটে উঠেছে। এর ফলে পারস্পরিক শত্রুতা দূরীভূত হয় এবং বন্ধুত্ব ফিরে আসে। একে অপরের মধ্যে ভ্রাতৃত্ব ও ভালবাসা সৃষ্টি হয়। অন্যত্র আল্লাহ বলেন,ثُمَّ كَانَ مِنَ الَّذِيْنَ آمَنُوْا وَتَوَاصَوْا بَالصَّبْرِ وَتَوَاصَوا بِالْمَرْحَمَةِ، أُوْلَئِكَ أَصْحَابُ الْمَيْمَنَةِ. ‘অতঃপর (আল্লাহর নৈকট্য তারাও লাভ করতে পারে) যারা ঈমান আনে এবং পরস্পরে ধৈর্যের উপদেশ দেয় এবং পরস্পরে দয়ার উপদেশ দেয়। তারাই হ’ল ডানপন্থী, তারাই সফলকাম’ (বালাদ ৯০/১৭)। অত্র আয়াত দ্বারা প্রতীয়মান হয় যে, মানুষ দাওয়াতের মাধ্যমে ঈমানদার হয়, ধৈর্যশীল হয় এবং পরস্পর দয়া ও করুণা করতে শিখে, যা মানব সমাজে খুবই প্রয়োজন। আল্লাহ আরো বলেন,وَالْعَصْرِ، إِنَّ الْإِنْسَانَ لَفِيْ خُسْرٍ، إِلاَّ الَّذِيْنَ آمَنُوْا وَعَمِلُوْا الصَّالِحَاتِ وَتَوَاصَوْا بِالْحَقِّ وَتَوَصَوْا بِالصَّبْرِ. ‘কালের শপথ! নিশ্চয়ই মানুষ অবশ্যই ক্ষতির মধ্যে নিপতিত। তবে তারা ব্যতীত, যারা ঈমান আনে ও সৎকর্ম করে, পরস্পরকে হকের উপদেশ দেয় এবং পরস্পরকে ধৈর্যের উপদেশ দেয়’ (আছর ১০৩/১-৩)। আল্লাহ তা‘আলা এখানে হক-এর দাওয়াত দিতে বলেছেন। আর হক-এর দাওয়াত দিতে গিয়ে ক্ষতির সম্মুখীন হ’লে ধৈর্যধারণ করতে বলেছেন। রাসূল (ছাঃ) বলেন,\n\nمَنْ سَنَّ فِي الإِسْلاَمِ سُنَّةً حَسَنَةً فَلَهُ أَجْرُهَا وَأَجْرُ مَنْ عَمِلَ بِهَا مِنْ غَيْرِ أَنْ يُّنْقَصَ مِنْ أُجُورِهِمْ شَيْئٌ وَمَنْ سَنَّ فِيْ الإِسْلاَمِ سُنَّةً سَيِّئَةً كَانَ عَلَيْهِ وِزْرُهَا وَوِزْرُ مَنْ عَمِلَ بِهَا مِنْ بَعْدِهِ مِنْ غَيْرِ أَنْ يُّنْقَصَ مِنْ أَوْزَارِهِمْ شَيْئٌ.\n\n‘যে ব্যক্তি (দাওয়াতের মাধ্যমে) ইসলামের একটি উত্তম সুন্নাত চালু করবে সে তার নেকী পাবে এবং ঐ সুন্নাতের প্রতি মানুষ আমল করে যত নেকী পাবে, তাদের সমপরিমাণ নেকী তার আমলনামায় লেখা হবে। তবে তাদের কারো নেকী কম করা হবে না। পক্ষান্তরে যে ব্যক্তি ইসলামে কোন মন্দ আমল চালু করবে, সেজন্য তার পাপ রয়েছে। আর ঐ মন্দ আমল করে যত লোক যে পরিমাণ পাপ অর্জন করবে সবার সমপরিমাণ পাপ তার আমলনামায় লেখা হবে। তবে তাদের কারো পাপ এতটুকুও কম করা হবে না’।[5]\n\nঅন্যত্র রাসূলুল্লাহ (ছাঃ) বলেন,\n\nمَنْ دَعَا إِلَى هُدًى كَانَ لَهُ مِنَ الأَجْرِ مِثْلُ أُجُوْرِ مَنْ تَبِعَهُ لاَ يَنْقُصُ ذَلِكَ مِنْ أُجُوْرِهِمْ شَيْئًا وَمَنْ دَعَا إِلَى ضَلاَلَةٍ كَانَ عَلَيْهِ مِنَ الإِثْمِ مِثْلُ آثَامِ مَنْ تَبِعَهُ لاَ يَنْقُصُ ذَلِكَ مِنْ آثَامِهِمْ شَيْئًا-\n\n‘যে ব্যক্তি হেদায়াতের দিকে আহবান করবে তার জন্য তার অনুসারী ব্যক্তিদের সমপরিমাণ নেকী রয়েছে। কিন্তু তাদের নেকী থেকে বিন্দু পরিমাণও হ্রাস করা হবে না। অপরদিকে যে ব্যক্তি ভ্রষ্টতার দিকে আহবান করবে তার জন্য তার অনুসারী ব্যক্তিদের সমপরিমাণ পাপ রয়েছে। কিন্তু তাদের পাপ থেকে বিন্দু পরিমাণও হ্রাস করা হবে না’।[6] অন্য বর্ণনায় এসেছে,\n\nعَنْ أَبِىْ مَسْعُوْدٍ الأَنْصَارِىِّ قَالَ جَاءَ رَجُلٌ إِلَى النَّبِىِّ صلى الله عليه وسلم فَقَالَ إِنِّى أُبْدِعَ بِى فَاحْمِلْنِى فَقَالَ مَا عِنْدِى فَقَالَ رَجُلٌ يَا رَسُولَ اللهِ أَنَا أَدُلُّهُ عَلَى مَنْ يَحْمِلُهُ فَقَالَ رَسُوْلُ اللهِ صلى الله عليه وسلم مَنْ دَلَّ عَلَى خَيْرٍ فَلَهُ مِثْلُ أَجْرِ فَاعِلِهِ.\n\nআবু মাসঊদ আল-আনছারী (رضي الله عنه) বলেন, জনৈক ব্যক্তি নবী করীম (ছাঃ)-এর নিকটে এসে বলল, আমার সওয়ারী ধ্বংস হয়ে গেছে। আমাকে একটি সওয়ারী দান করুন। তিনি বললেন, সওয়ারী আমার কাছে নেই। এক ব্যক্তি বলল, হে আললাহর রাসূল (ছাঃ)! আমি তাকে এমন লোকের কথা বলে দিতে পারি, যে তাকে সওয়ারীর পশু দিতে পারবে। রাসূলুল্লাহ (ছাঃ) বললেন, ‘যে ব্যক্তি কল্যাণের দিকে পথ দেখায় তার জন্য কল্যাণকর কাজ সম্পাদনকারীর সমপরিমাণ পুরস্কার রয়েছে’।[7]\n\nদাওয়াত দানের পদ্ধতি :\n\nদাওয়াত দানের পদ্ধতি সম্পর্কে মহান আল্লাহ বলেন,ادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُمْ بِالَّتِي هِيَ أَحْسَنُ- ‘তুমি মানুষকে তোমার প্রতিপালকের পথে আহবান কর প্রজ্ঞা ও সুন্দর উপদেশের মাধ্যমে এবং তাদের সাথে বিতর্ক কর সুন্দর পন্থায়’ (নাহল ১৬/১২৫)।\n\nএ আয়াতে দাওয়াতের তিনটি পদ্ধতি উল্লিখিত হয়েছে। যথা-\n\n(১) হিকমত তথা পবিত্র কুরআন ও ছহীহ হাদীছ ভিত্তিক দাওয়াত দেওয়া। (২) উত্তম উপদেশ দেওয়া। (৩) উত্তম পন্থায় বিতর্ক করা।\n\nপ্রসঙ্গতঃ উল্লেখ্য যে, দ্বীনের দাওয়াত দিতে হবে পবিত্র কুরআন ও ছহীহ হাদীছের আলোকে। প্রথমে তাওহীদের প্রতি মানুষকে আহবান করতে হবে। কেননা ইসলামের মূল ভিত্তি হচ্ছে তাওহীদ। পরে ইসলামের যাবতীয় বিধান সম্পর্কে ছহীহ সুন্নাহর আলোকে মানুষকে দাওয়াত দিতে হবে। হাদীছে এসেছে,\n\nعَنِ ابْنِ عَبَّاسٍ رضى الله عنهما أَنَّ النَّبِىَّ صلى الله عليه وسلم بَعَثَ مُعَاذًا رضى الله عنه إِلَى الْيَمَنِ فَقَالَ ادْعُهُمْ إِلَى شَهَادَةِ أَنْ لاَ إِلَهَ إِلاَّ اللهُ، وَأَنِّيْ رَسُوْلُ اللهِ، فَإِنْ هُمْ أَطَاعُوْا لِذَلِكَ فَأَعْلِمْهُمْ أَنَّ اللهَ قَدِ افْتَرَضَ عَلَيْهِمْ خَمْسَ صَلَوَاتٍ فِيْ كُلِّ يَوْمٍ وَلَيْلَةٍ، فَإِنْ هُمْ أَطَاعُوْا لِذَلِكَ فَأَعْلِمْهُمْ أَنَّ اللهَ افْتَرَضَ عَلَيْهِمْ صَدَقَةً فِيْ أَمْوَالِهِمْ، تُؤْخَذُ مِنْ أَغْنِيَائِهِمْ وَتُرَدُّ عَلَى فُقَرَائِهِمْ-\n\nইবনু আববাস (رضي الله عنه) হ’তে বর্ণিত, তিনি বলেন, রাসূল (ছাঃ) মু‘আয (رضي الله عنه)-কে ইয়ামান দেশে (শাসক হিসাবে) প্রেরণ করেন। এ সময় তাকে উদ্দেশ্য করে তিনি বলেন, ‘সেখানকার অধিবাসীদেরকে এ সাক্ষ্য দানের প্রতি আহবান জানাবে যে, আল্লাহ ব্যতীত প্রকৃত কোন ইলাহ নেই এবং আমি আল্লাহর রাসূল। যদি তারা তা মেনে নেয় তবে তাদেরকে অবগত করাবে যে, আল্লাহ তা‘আলা তাদের উপর দিনে ও রাতে পাঁচ ওয়াক্ত ছালাত ফরয করেছেন। যদি সেটাও তারা মেনে নেয় তবে তাদেরকে অবগত করাবে যে, আল্লাহ তা‘আলা তাদের সম্পদে ছাদাক্বা (যাকাত) ফরয করেছেন। যা তাদের ধনীদের নিকট থেকে গ্রহণ করা হবে আর দরিদ্রদের মাঝে বণ্টন করা হবে’।[8]\n\nউম্মাতে মুহাম্মাদীর শ্রেষ্ঠত্বের কারণ :\n\nমহান আল্লাহ বলেন,كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِاللهِ- ‘তোমরাই শ্রেষ্ঠ জাতি, তোমাদের উদ্ভব ঘটানো হয়েছে মানবজাতির কল্যাণের জন্য। তোমরা সৎকাজের আদেশ করবে ও অন্যায় কাজে নিষেধ করবে এবং আল্লাহর উপর ঈমান আনবে’ (আলে ইমরান ৩/১১০)। আলোচ্য আয়াতে শ্রেষ্ঠ জাতির শ্রেষ্ঠ গুণ হিসাবে ‘আমর বিল মারূফ ওয়া নাহি আনিল মুনকার’ তথা সৎ কর্মের আদেশ ও অন্যায় ও নিষিদ্ধ কর্মের নিষেধাজ্ঞা উল্লেখ করা হয়েছে। সুতরাং উম্মাতে মুহাম্মাদীর শ্রেষ্ঠত্বের মূল কারণই হচ্ছে দাওয়াত।\n\nআল্লাহর পথে দাওয়াত দানকারীর যেসব গুণাবলী থাকা আবশ্যক :\n\nসত্যবাদী হওয়া : আল্লাহর পথের দাঈকে অবশ্যই সত্যবাদী হ’তে হবে। দাঈর মধ্যে যদি মিথ্যার লেশমাত্র পাওয়া যায় তাহ’লে তার দাওয়াত ফলপ্রসু হবে না। কুরআন ও হাদীছে সত্যবাদিতার বহু ফযীলত বর্ণিত হয়েছে এবং মুমিনদেরকে সত্যবাদীদের সাথী হওয়ার নির্দেশ দেওয়া হয়েছে। আল্লাহ বলেন, يَا أَيُّهَا الَّذِيْنَ آمَنُوْا اتَّقُوا اللهَ وَكُوْنُوْا مَعَ الصَّادِقِيْنَ ‘হে মুমিনগণ! তোমরা আল্লাহকে ভয় কর এবং সত্যবাদীদের সাথে থাক’ (তওবা ৯/১১৯)।\n\nধৈর্যশীল হওয়া : ধৈর্য মহৎ গুণ। আল্লাহর পথের দাঈদের এই মহৎ গুণে গুণান্বিত হ’তে হবে। নচেৎ দাওয়াত দানে আশানুরূপ ফল পাওয়া যাবে না। কেননা আল্লাহর রাস্তায় দাওয়াত দিতে গেলে অনেক বিপদ আসতে পারে, সেক্ষেত্রে ধৈর্যের সাথে তা মোকাবিলা করতে হবে। আল্লাহ বলেন,وَبَشِّرِ الصَّابِرِينَ، الَّذِينَ إِذَا أَصَابَتْهُمْ مُصِيبَةٌ قَالُوا إِنَّا لِلَّهِ وَإِنَّا إِلَيْهِ رَاجِعُوْنَ- ‘সুসংবাদ দাও ধৈর্যশীলদের। যাদের উপরে কোন বিপদ আসলে তারা বলে, নিশ্চয়ই আমরা আল্লাহর জন্য এবং তাঁর দিকেই আমরা ফিরে যাব’ (বাক্বারাহ ২/১৫৫-১৫৬)। অন্যত্র আল্লাহ বলেন,إِنَّمَا يُوَفَّى الصَّابِرُوْنَ أَجْرَهُمْ بِغَيْرِ حِسَابٍ ‘নিশ্চয়ই যারা ধৈর্যশীল, তারা তাদের পুরস্কার পায় অগণিত’ (যুমার ৩৯/১০)।\n\nকোমল স্বভাবের অধিকারী হওয়া : নম্রতা-ভদ্রতা ও কোমলতা আদর্শ মানুষের গুণ। দ্বীনের দাঈর মধ্যে অবশ্যই এ গুণ থাকা বাঞ্ছনীয়। এ গুণের অধিকারী দাঈগণ দাওয়াতী কাজে সহজে মানুষের মাঝে প্রভাব ফেলতে পারে। পবিত্র কুরআনের বিভিন্ন স্থানে কোমলতা অর্জনের নির্দেশ দেওয়া হয়েছে। ফেরাঊনের সাথে কোমল আচরণের নির্দেশ দিয়ে আল্লাহ তা‘আলা মূসা ও হারূণ (عليه السلام)-এর উদ্দেশ্যে বলেন, اذْهَبَا إِلَى فِرْعَوْنَ إِنَّهُ طَغَى، فَقُولَا لَهُ قَوْلًا لَيِّنًا لَعَلَّهُ يَتَذَكَّرُ أَوْ يَخْشَى- ‘তোমরা উভয়ে ফেরাউনের নিকটে যাও, নিশ্চয়ই সে সীমালংঘণ করেছে। অতঃপর তার সাথে নম্র ভাষায় কথা বল। সম্ভবতঃ সে উপদেশ গ্রহণ করবে অথবা ভীতি অবলম্বন করবে’ (ত্ব-হা ৩৯/৪৩-৪৪)। রাসূল (ছাঃ)-কে আল্লাহ বলেন,\n\nفَبِمَا رَحْمَةٍ مِنَ اللهِ لِنْتَ لَهُمْ وَلَوْ كُنْتَ فَظًّا غَلِيْظَ الْقَلْبِ لَانْفَضُّوْا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِي الْأَمْرِ فَإِذَا عَزَمْتَ فَتَوَكَّلْ عَلَى اللهِ إِنَّ اللهَ يُحِبُّ الْمُتَوَكِّلِيْنَ-\n\n‘আর আল্লাহর রহমতে তুমি তাদের প্রতি (অর্থাৎ স্বীয় উম্মতের প্রতি) কোমল হৃদয় হয়েছ। যদি তুমি কর্কশভাষী ও কঠোর হৃদয়ের অধিকারী হ’তে তাহ’লে তারা তোমার পাশ থেকে সরে যেত। কাজেই তুমি তাদের ক্ষমা করে দাও ও তাদের জন্য ক্ষমা প্রার্থনা কর এবং তাদের সাথে পরামর্শ কর। অতঃপর যখন তুমি সংকল্পবদ্ধ হবে, তখন আল্লাহর উপর ভরসা কর। নিশ্চয়ই আল্লাহ তার উপর ভরসাকারীদের ভালবাসেন’ (আলে ইমরান ৩/১৫৯)।\n\nদ্বীনী কাজে একনিষ্ঠ হওয়া : দ্বীনি কাজে একনিষ্ঠতা ব্যতীত কখনও দাওয়াতী কাজে সফলতা আসবে না। আর ইখলাছ বা একনিষ্ঠতা হচ্ছে আল্লাহর সন্তুষ্টির উদ্দেশ্যে কাজ করা। মহান আল্লাহ বলেন,قُلْ إِنِّي أُمِرْتُ أَنْ أَعْبُدَ اللهَ مُخْلِصًا لَهُ الدِّينَ- ‘বল, আমি নিষ্ঠার সাথে আল্লাহর ইবাদত করতে আদিষ্ট হয়েছি’ (যুমার ৩৯/১১)।\n\nকথায় ও কাজে মিল থাকা : আল্লাহ বলেন,يَا أَيُّهَا الَّذِيْنَ آمَنُوْا لِمَ تَقُولُوْنَ مَا لَا تَفْعَلُوْنَ، كَبُرَ مَقْتًا عِنْدَ اللهِ أَنْ تَقُولُوا مَا لَا تَفْعَلُوْنَ ‘হে মুমিনগণ! তোমরা এমন কথা কেন বল যা নিজেরা কর না? তোমরা যা কর না তা বলা আল্লাহর দৃষ্টিতে অতিশয় অসন্তোষজনক’ (ছফ ৬১/২-৩)। রাসূল (ছাঃ) বলেন,\n\nرَأَيْتُ لَيْلَةَ أُسرِيَ بِيْ رِجَالاً تُقرَضُ شَفَاهُهُمْ بِمَقَارِيْضَ مِنَ النَّارِ فَقُلتُ مَنْ هَؤُلاَءِ يَا جِبْرِيْلُ قَالَ الْخُطَبَاءُ مِنْ أُمَّتِكَ الَّذِيْنَ يَأْمُرُوْنَ النَّاسَ بِالْبِرِّ وَيَنسَوْنَ أَنْفُسَهُمْ وَهُمْ يَتْلُوْنَ الْكِتَابَ أَفَلاَ يَعْقِلُوْنَ.\n\n‘যখন আমাকে মে‘রাজের রাতে নিয়ে যাওয়া হয়, তখন আমি কিছু লোককে দেখলাম, যাদের ঠোঁট আগুনের কাঁচি দ্বারা কেটে দেওয়া হচ্ছে। আমি বললাম, হে জিব্রীল! এরা কারা? তিনি বললেন, তারা আপনার উম্মতের বক্তাগণ, যারা মানুষকে ভাল কাজের জন্য আদেশ করত এবং নিজেদেরকে ভুলে যেত, অথচ তারা কুরআন তেলাওয়াত করত। কিন্তু তারা চর্চা করত না’।[9]\n\nঅন্যত্র তিনি বলেন,يُجَاءُ بِالرَّجُلِ يَوْمَ الْقِيَامَةِ فَيُلْقَى فِي النَّارِ فَتَنْدَلِقُ أَقْتَابُهُ فِي النَّارِ فَيُطْحَنُ فِيْهَا كَطَحْنِ الْحِمَارِ بِرَحَاهُ فَيَجْتَمِعُ أَهْلُ النَّارِ عَلَيْهِ فَيَقُوْلُوْنَ أَيْ فُلاَنُ مَا شَأْنُكَ أَلَيْسَ كُنْتَ تَأْمُرُنَا بِالْمَعْرُوْفِ وَتَنْهَانَا عَنْ الْمُنْكَرِ قَالَ كُنْتُ آمُرُكُمْ بِالْمَعْرُوْفِ وَلاَ آتِيْهِ وَأَنْهَاكُمْ عَنْ الْمُنْكَرِ وَآتِيْهِ. ‘ক্বিয়ামতের দিন এক ব্যক্তিকে নিয়ে আসা হবে। তারপর তাকে জাহান্নামে নিক্ষেপ করা হবে। এতে তার নাড়িভুঁড়ি বের হয়ে\n\nযাবে। আর সে তা নিয়ে ঘুরতে থাকবে যেমনভাবে গাধা আটা পিষা জাঁতার সাথে ঘুরতে থাকে। জাহান্নামীরা তার নিকট একত্রিত হয়ে তাকে জিজ্ঞেস করবে, আপনি কি আমাদেরকে ভাল কাজের আদেশ এবং মন্দ কাজের নিষেধ করতেন না? সে বলবে, হ্যাঁ। আমি তোমাদেরকে ভাল কাজের আদেশ করতাম, কিন্তু নিজে তা করতাম না। আর খারাপ কাজ হ’তে তোমাদেরকে নিষেধ করতাম, কিন্তু আমি নিজেই তা করতাম’।[10]\n\nদাওয়াত না দেওয়ার পরিণতি :\n\nআল্লাহর পথে দাওয়াত দানে অলসতাকারীর জন্য পরকালে কঠিন শাস্তি রয়েছে। নু‘মান বিন বাশীর (رضي الله عنه) বলেন, রাসূল (ছাঃ) বলেছেন,\n\nمَثَلُ الْمُدْهِنِ فِيْ حُدُوْدِ اللهِ وَالْوَاقِعُ فِيْهَا مَثَلُ قَوْمٍ اِسْتَهَمُوْا سَفِيْنَةً فَصَارَ بَعْضُهُمْ فِيْ اَسْفَلِهَا وَصَارَ بَعْضُهُمْ فِيْ أَعْلاَهَا فَكَانَ الَّذِيْ فِيْ أَسْفَلِهَا يَمُرُّ بِالْمَاءِ عَلَى الَّذِيْنَ فِيْ أَعْلَهَا فَتَأَذَّوْا بِهِ فَأَخَذَ فَأْسًا فَجَعَلَ يَنْقُرُ أَسْفَلَ السَّفِيْنَةِ فَأَتَوْهُ فَقَالُوْا مَا لَكَ قاَلَ تَأَذَّيْتُمْ بِيْ وَلاَ بُدَّلِيْ مِنَ الْمَاءِ فَاِنْ أَخَذُوْا عَلَى يَدَيْهِ أَنْجُوْهُ وَنَجُّوْا أَنْفُسَهُمْ وَإِنْ تَرَكُوْهُ أَهْلَكُوْهُ وَأَهْلَكُوْا أَنْفُسَهُمْ.\n\n‘আল্লাহর বিধান পালনে অলসতাকারী ও অমান্যকারীর দৃষ্টান্ত ঐ লোকদের ন্যায় যারা লটারীর মাধ্যমে কেউ জাহাজের উপরে, কেউ জাহাজের নীচে স্থান পেল। তাদের মধ্যে যারা নীচে রয়েছে, তারা পানি আনার জন্য উপরে গেলে উপরের লোকদের কষ্ট হ’ত। কাজেই নীচের এক ব্যক্তি (পানি সংগ্রহের জন্য) একটি কুঠার নিয়ে নৌকার তলা ছিদ্র করতে আরম্ভ করল। তখন উপরের লোকজন এসে বলল, তোমার কি হয়েছে? (তুমি নৌকা ছিদ্র করছ কেন?) সে বলল, উপরে পানি আনতে গেলে তোমাদের কষ্ট হয়, আর পানি আমার একান্ত প্রয়োজন। এক্ষণে যদি তারা ঐ ব্যক্তিকে নৌকা ছিদ্র করতে বাধা দেয় তবে তারা তাকে এবং নিজেদেরকে রক্ষা করল। আর যদি তাকে নৌকা ছিদ্র করার কাজে ছেড়ে দেয় তবে তারা তাকে এবং নিজেদেরকে ধ্বংস করল’।[11]\n\nআবুবকর ছিদ্দীক্ব (رضي الله عنه) বলেন, আমি রাসূল (ছাঃ)-কে বলতে শুনেছি,\n\nيَقُوْلُ إِنَّ النَّاسَ إِذَا رَأَوْا مِنْكُمْ فَلَمْ يُغَيِّرُوهُ يُوْشكُ أَنْ يَّعُمَّهُمُ اللهُ بِعِقَابَهِ وَفِيْ رِوَايَةٍ أَبِيْ دَاوُدَ مَا مِنْ قَوْمٍ يَعْمَلُ فِيْهِمْ بِالْمَعَاصِيْ ثُمَّ يَقْدِرُوْنَ عَلَى أَنْ يُّغَيِّرُوْا ثُمَّ لاَ يُغَيِّرُوْنَ إِلاَّ أَنْ يَّعُمَّهُمْ اللهُ بِعِقَابٍ.\n\n‘নিশ্চয়ই মানুষ যখন কোন গর্হিত কর্ম দেখে তা প্রতিরোধ করার চেষ্টা না করে, অচিরেই আল্লাহ তাদের সকলকে শাস্তি দিবেন। অন্য বর্ণনায় রয়েছে, যখন কোন সম্প্রদায়ের মাঝে পাপ হ’তে থাকে এবং প্রতিরোধ করতে সক্ষম ব্যক্তিরা প্রতিরোধ না করে, তখন আল্লাহ সকলকেই শাস্তি দেন’।[12] হুযাইফা (رضي الله عنه) হ’তে বর্ণিত, রাসূল (ছাঃ) বলেছেন,\n\nوَالَّذِيْ نَفْسِيْ بِيَدِهِ لَتَأْمُرُنَّ بِالْمَعْرُوْفِ وَلَتَنْهَوُنَّ عَنِ الْمُنْكَرِ أَوْ لَيُوْشِكَنَّ اللهُ أَنْ يَبْعَثَ عَلَيْكُمْ عَذَابًا مِنْ عِنْدِهِ ثُمَّ لَتَدْعُنَّهُ وَلَا يُسْتَجَابُ لَكُمْ.\n\n‘সেই সত্তার কসম, যাঁর হাতে আমার প্রাণ! তোমরা অবশ্যই ভাল কাজের আদেশ দিবে এবং খারাপ কাজ হ’তে নিষেধ করবে। নতুবা অচিরে আল্লাহ তা‘আলা নিজের পক্ষ হ’তে তোমাদের উপর আযাব প্রেরণ করবেন। অতঃপর তোমরা (আযাব মুক্তির জন্য) তাঁর নিকটে দো‘আ করবে, কিন্তু তোমাদের দো‘আ কবুল হবে না’।[13]\n\nজারীর ইবনে আব্দুল্লাহ (رضي الله عنه) বলেন, আমি রাসূলুল্লাহ (ছাঃ)-কে বলতে শুনেছি, مَا مِنْ رَجُلٍ يَكُوْنُ فِيْ قَوْمٍ يَعْمَلُ فِيْهِمْ بِالْمَعَاصِي يَقْدِرُوْنَ عَلَى أَنْ يُغَيِّرُوْا عَلَيْهِ وَلَا يُغَيِّرُوْنَ إِلَّا أَصَابَهُمُ اللهُ مِنْهُ بِعِقَابٍ قَبْلَ أَنْ يَمُوْتُوْا. ‘যে সম্প্রদায়ের মধ্যে কোন এক ব্যক্তি পাপে লিপ্ত হয়, আর সে সম্প্রদায়ের লোকেরা ক্ষমতা থাকা সত্ত্বেও তাকে পরিবর্তন না করে, তখন তাদের মৃত্যুর পূর্বেই আল্লাহ তা‘আলার আযাব তাদের উপর পতিত হবে’।[14]\n\nউপসংহার :\n\nতমসাচ্ছন্ন এই সমাজ অজ্ঞতা, হীনতা, হিংসা-বিদ্বেষ, খুন-খারাবী, নগ্নতা ও বেহায়াপনার মত জঘন্য পাপাচারে নিমজ্জিত। সমাজের এহেন পরিস্থিতি মোকাবিলায় আল্লাহর পথে দাওয়াত দানের কোন বিকল্প নেই। দাওয়াতের মাধ্যমেই একটি সুষ্ঠু-সুন্দর ও আদর্শ সমাজ গঠন করা সম্ভব। এ কাজে সবাইকে এগিয়ে আসা এখন সময়ের অনিবার্য দাবী। আল্লাহ তা‘আলা আমাদের সকলকে সাধ্যমত দ্বীনের দাওয়াতে সময় ও শ্রম কুরবানী করার তাওফীক্ব দান করুন-আমীন!\n\n– আফরোযা খাতুন\n\n\n[1]. মাজমূ‘ ফাতাওয়া ১৫/১৫৭।\n\n[2]. আদ-দাওয়াত ইলাল ইছলাহ, পৃঃ ১৭।\n\n[3]. বুখারী হা/৩৪৬১; মিশকাত হা/১৯৮।\n\n[4]. মুসলিম হা/৪৯ ‘ঈমান’ অধ্যায়।\n\n[5]. মুসলিম, মিশকাত হা/২১০ ‘ইলম’ অধ্যায়।\n\n[6]. মুসলিম হা/৬৯৮০; মিশকাত হা/১৫৮।\n\n[7]. মুসলিম হা/৫০০৭; মিশকাত হা/২০৯।\n\n[8]. বুখারী হা/১৩৯৫, ‘যাকাত’ অধ্যায়, ‘যাকাত ওয়াজিব হওয়া’ অনুচ্ছেদ, বঙ্গানুবাদ বুখারী ২/৭৫ পৃঃ; মুসলিম হা/১৯।\n\n[9]. আত-তারগীব ওয়াত তারহীব হা/২৩২৭; সিলসিলা ছহীহাহ হা/২৯১।\n\n[10]. বুখারী, মুসলিম, মিশকাত হা/৫১৩৯, বাংলা মিশকাত, ৯ম খন্ড হা/৪৯১২ ‘আদব’ অধ্যায়, ‘সৎ কাজের নির্দেশ’ অনুচ্ছেদ।\n\n[11]. বুখারী, মিশকাত হা/৫১৩৮; বাংলা মিশকাত, ৯ম খন্ড, হা/৪৯১১।\n\n[12]. তিরমিযী, আবুদাউদ, মিশকাত হা/৫১৪২।\n\n[13]. তিরমিযী, মিশকাত হা/৫১৪০; তারগীব হা/৩৩০৭।\n\n[14]. আবুদাঊদ,  ইবনু মাজাহ, মিশকাত হা/৫১৪৩।"
    },
    {
        "1": "আলোর পথ",
        "2": "আল্লাহ বলেন,\n\nاللهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُمَاتِ إِلَى النُّورِ وَالَّذِينَ كَفَرُوا أَوْلِيَاؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُمَاتِ أُولَئِكَ أَصْحَابُ النَّارِ هُمْ فِيهَا خَالِدُونَ –\n\n‘যারা বিশ্বাস স্থাপন করেছে, আল্লাহ তাদের অভিভাবক। তিনি তাদেরকে অন্ধকার হ’তে আলোর দিকে বের করে আনেন। আর যারা অবিশ্বাস করেছে, শয়তান তাদের অভিভাবক। তারা তাদেরকে আলো থেকে বের করে অন্ধকারের দিকে নিয়ে যায়। ওরা হ’ল জাহান্নামের অধিবাসী। সেখানে তারা চিরকাল থাকবে’ (বাক্বারাহ ২/২৫৭)।\n\nইবনু কাছীর (رحمة الله) বলেন, অত্র আয়াতের মাধ্যমে আল্লাহ আমাদের খবর দিচ্ছেন যে, তার সন্তুষ্টির সন্ধানীদের তিনি শান্তির রাস্তাসমূহ দেখাবেন। অতঃপর তিনি বিশ্বাসী বান্দাদেরকে অবিশ্বাস, সন্দেহবাদ ও দ্বিধা-সংকোচের অন্ধকার থেকে বের করে সত্যের স্পষ্ট, উজ্জ্বল, প্রকাশ্য ও উদ্ভাসিত সরল পথের দিকে নিয়ে যাবেন। পক্ষান্তরে অবিশ্বাসীদের অভিভাবক হ’ল শয়তানেরা। যারা মানুষের মূর্খতা ও পথভ্রষ্টতাকে শোভনীয় করে দেখায়। এর মাধ্যমে তারা তাদেরকে সত্যের পথ থেকে বের করে নেয় এবং সেখান থেকে সরিয়ে অবিশ্বাস ও অপবাদের দিকে নিয়ে যায়।\n\nআর সেকারণ এখানে আল্লাহ ‘নূর’ বা আলো-কে এক বচন এবং ‘যুলুমাত’ বা অন্ধকারকে বহু বচনে উল্লেখ করেছেন। কেননা সত্য এক এবং অবিশ্বাসের পথ বহু। যার সবই মিথ্যা। যেমন আল্লাহ বলেছেন,\n\nوَأَنَّ هَذَا صِرَاطِي مُسْتَقِيمًا فَاتَّبِعُوهُ وَلاَ تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ ذَلِكُمْ وَصَّاكُمْ بِهِ لَعَلَّكُمْ تَتَّقُونَ-\n\n‘আর এটিই আমার সরল পথ। অতএব তোমরা এ পথেরই অনুসরণ কর। অন্যান্য পথের অনুসরণ করো না। তাহ’লে তা তোমাদেরকে তাঁর পথ থেকে বিচ্যুৎ করে দেবে। এসব বিষয় তিনি তোমাদেরকে নির্দেশ দিচ্ছেন যাতে তোমরা (ভ্রান্ত পথ সমূহ থেকে) বেঁচে থাকতে পার’ (আন‘আম ৬/১৫৩)। এভাবে আল্লাহ সর্বত্র সত্যের পথ একটাই এবং মিথ্যর পথ অগণিত বলেছেন (তাফসীর ইবনু কাছীর)।\n\nআলোচ্য আয়াতে আল্লাহ তাঁর প্রতিপক্ষ হিসাবে ‘তাগূত’-এর কথা বলেছেন। যা একবচন ও বহুবচন উভয় অর্থে ব্যবহৃত হয় (কুরতুবী)। সেকারণ এখানে ক্রিয়াপদ বহুবচন হয়েছে এবং বলা হয়েছে, يُخْرِجُونَهُمْ مِنَ النُّورِ إِلَى الظُّلُمَاتِ ‘তারা তাদেরকে আলো থেকে অন্ধকার সমূহের দিকে নিয়ে যায়’। অতঃপর পরিণতি হিসাবে বলা হয়েছে যে, তারা সবাই জাহান্নামের অধিবাসী এবং সেখানেই তারা চিরকাল থাকবে’।\n\nএতে বুঝিয়ে দেওয়া হয়েছে যে, তাগূত ও তার অনুসারীরা সবাই জাহান্নামের অধিবাসী হবে। আর ‘তাগূত’ হ’ল শয়তান ও তার সাথীরা। যারা আলোর পথের অনুসারী মানুষকে আল্লাহর পথ থেকে বিচ্যুত করে। এরা জিন ও ইনসান দুই জাতি থেকে হয়ে থাকে। জিন শয়তান মনের মধ্যে খটকা সৃষ্টি করে। আর মানুষ শয়তান সরাসরি সামনে এসে পথভ্রষ্ট করে।\n\nالطَّاغُوتُ এসেছে طُغْيَانٌ মাছদার থেকে। যার অর্থ সীমা অতিক্রম করা, অবাধ্যতা করা ইত্যাদি। যেমন আল্লাহ নূহের প্লাবণ সম্পর্কে বলেন,إِنَّا لَمَّا طَغَى الْمَاءُ حَمَلْنَاكُمْ فِي الْجَارِيَةِ ‘যখন পানি সীমা ছাড়িয়ে গেল, তখন আমরা তোমাদের নৌকায় উঠিয়ে নিলাম’ (হা-ক্কাহ ৬৯/১১)। জাহান্নামীদের দু’টি বৈশিষ্ট্য উল্লেখ করে আল্লাহ বলেন, فَأَمَّا مَنْ طَغَى- وَآثَرَ الْحَيَاةَ الدُّنْيَا- فَإِنَّ الْجَحِيمَ هِيَ الْمَأْوَى- ‘অতঃপর যে ব্যক্তি সীমা লংঘন করল’ ‘এবং পার্থিব জীবনকে অগ্রাধিকার দিল’, ‘জাহান্নাম তার ঠিকানা হবে’ (নাযে‘আত ৭৯/৩৭-৩৯)।\n\nআলোচ্য আয়াতে ‘তাগূত’ অর্থ হ’ল সীমালংঘনের মাধ্যম آلة الطغيان যাকে দেখে বা পূজা করে বা অনুসরণ করে মানুষ সীমালংঘন করে এবং আল্লাহর পথ থেকে বিচ্যুত হয়। এগুলি বিভিন্ন হ’তে পারে। যেমন মূর্তি, ছবি, প্রতিমূর্তি, পূজার স্থান বা বেদী, নেতা বা অনুরূপ যেকোন ব্যক্তি বা বস্ত্ত। যা মানুষকে আলোর পথ থেকে অন্ধকারের পথে নিয়ে যায়।\n\nকুরআনে তাগূত (الطَّاغُوتُ) শব্দটি ৮ জায়গায় এসেছে। বাক্বারাহ ২৫৬, ২৫৭; নিসা ৫১, ৬০, ৭৬; মায়েদাহ ৬০; নাহল ৩৬ ও যুমার ১৭। সব স্থানেই তাগূতকে আল্লাহর বিরুদ্ধে পেশ করা হয়েছে। সেই সাথে তাদের পরিচয়ও দেওয়া হয়েছে। যেমন নিসা ৫১ আয়াতেيُؤْمِنُونَ بِالْجِبْتِ وَالطَّاغُوت ‘তারা প্রতিমা ও শয়তানের উপর ঈমান আনে’ বলে উভয়টিকে ‘তাগূত’ নামে অভিহিত করা হয়েছে। ইহূদী-নাছারা প্রভৃতি ধর্মীয় সম্প্রদায়ের লোকদের কাছে ইলাহী কিতাব তাওরাত-ইনজীল থাকা সত্ত্বেও তারা ধর্মের নামে মূর্তিপূজারী হয়েছে। এতবড় পাপ করেও তারা দাবী করত যে তারা মুসলমানদের তুলনায় অধিক সরল পথে রয়েছে (ঐ)। শয়তান তাদেরকে চমৎকার যুক্তি ও আকর্ষণীয় কথাবার্তার মাধ্যমে এমনভাবে হতবুদ্ধি করেছিল যে, বড় বড় ধর্মনেতা ও সমাজ নেতারা অবলীলাক্রমে সৃষ্টিকর্তা আল্লাহকে ছেড়ে নিজেদের হাতে গড়া প্রাণহীন একটা মূর্তির সামনে গিয়ে প্রণত হ’ত ও তার কাছে প্রার্থনা জানাতো।\n\nএ যুগের মুসলিম ধর্মনেতারা মৃত ব্যক্তির কবরে গিয়ে একইভাবে প্রার্থনা করছে ও সেখানে নযর-নিয়ায পেশ করছে। অন্যদিকে রাজনৈতিক নেতারা তাদের মূল নেতার কবরে গিয়ে শ্রদ্ধাঞ্জলি জানাচ্ছে। তাদের ছবি-প্রতিকৃতিতে ফুল দিচ্ছে ও সেখানে গিয়ে নীরবে দু’মিনিট দাঁড়িয়ে থাকছে। মানুষ হত্যা করলেও বিচার নেই। কিন্তু নেতার ছবির অবমাননা করলে বা মূর্তির গায়ে ঢিল মারলে জীবন হারাতে হবে অথবা কারাগারে যাওয়াটা নিশ্চিত। আল্লাহর বিধান মানাটা ঐচ্ছিক। কিন্তু নেতাদের মনগড়া বিধান মান্য করা আবশ্যিক। শয়তানের প্ররোচনায় এরাই পথভ্রষ্ট মানুষের সর্বাধিক ভালবাসা পায়। এমনকি আল্লাহর চাইতে মানুষ তাদেরকেই বেশী ভালবাসে। কারণ জিন ও মানুষ শয়তানেরা তাদের ভক্তদের বুঝিয়েছে যে, এদের খুশীতে আল্লাহ খুশী। এদের অসীলাতেই মুক্তি। এমনকি বিনা চেষ্টায় মামলা খালাস। বিনা লেখায় পরীক্ষায় পাস। কেননা যে আল্লাহর হুকুমে পরীক্ষক একজনকে ১০০-এর মধ্যে ৯০ দেন। সেই আল্লাহর হুকুমে তিনি ‘শূন্য’ পাওয়া ছাত্রকে ১০০ দিতে পারেন। এরূপ নানাবিধ অপযুক্তির মাধ্যমে ধর্মের বেশধারী মানবরূপী শয়তানেরা ঈমানদারগণকে আল্লাহর পথে সংগ্রাম করা ও তাঁর বিধানসমূহ মান্য করা থেকে বিমুখ করে। কর্মস্পৃহ মানুষকে নিষ্কর্মা করে। উদ্যমীকে হতোদ্যম করে। আশান্বিতকে আশাহত করে।\n\nআল্লাহ বলেন,وَمِنَ النَّاسِ مَنْ يَتَّخِذُ مِنْ دُونِ اللهِ أَنْدَادًا يُحِبُّونَهُمْ كَحُبِّ اللهِ وَالَّذِينَ آمَنُوا أَشَدُّ حُبًّا لِلَّهِ وَلَوْ يَرَى الَّذِينَ ظَلَمُوا إِذْ يَرَوْنَ الْعَذَابَ أَنَّ الْقُوَّةَ لِلَّهِ جَمِيعًا وَأَنَّ اللهَ شَدِيدُ الْعَذَابِ- ‘আর মানুষের মধ্যে এমন কিছু মানুষ রয়েছে, যারা অন্যকে আল্লাহর সমকক্ষ সাব্যস্ত করে। তারা তাদেরকে ভালোবাসে আল্লাহকে ভালোবাসার ন্যায়। কিন্তু যারা ঈমানদার তারা আল্লাহর জন্য সর্বাধিক ভালোবাসা পোষণ করে থাকে। আর যালেমরা (মুশরিকরা) যদি জানত যখন তারা আযাবকে প্রত্যক্ষ করবে যে সমস্ত ক্ষমতা আল্লাহর জন্য এবং আল্লাহ কঠোর শাস্তিদাতা (তাহ’লে তারা শিরকের ক্ষতিকারিতা ব্যাখ্যা করে দিত)। বস্ত্ততঃ আল্লাহ কঠিন শাস্তি দাতা’ (বাক্বারাহ ২/১৬৫)।\n\nইমাম রাযী (৫৪৩-৬০৬ হি.) অত্র আয়াতের ব্যাখ্যায় বলেন, আল্লাহর সমকক্ষ বা ‘আনদাদ’ কারা সে বিষয়ে বিদ্বানগণ বিভিন্ন ব্যাখ্যা দিয়েছেন। অধিকাংশ বিদ্বান বলেছেন, এর অর্থ মূর্তি ও প্রতিমা। দ্বিতীয় হ’ল, ধর্ম ও সমাজ নেতারা। মানুষ যাদের অনুসরণ করে এবং হারামকে হালাল করে। এই দলের বিদ্বানগণ পূর্বেরটির উপর এটিকে অগ্রাধিকার দিয়েছেন তিনটি কারণে। (১) ‘তারা তাদেরকে ভালবাসে আল্লাহকে ভালবাসার ন্যায়’ বাক্যে ‘তাদেরকে’ সর্বনামটি প্রাণীর জন্য প্রযোজ্য, প্রাণহীন মূর্তির জন্য নয়। (২) তারা জানে যে, মূর্তি একটি প্রাণহীন বস্ত্ত মাত্র। যা কোন ক্ষতি বা উপকার করতে পারে না। (৩) এই আয়াতের পরেই আল্লাহ বলেছেন, ‘যেদিন অনুসরনীয়রা অনুসারীদের থেকে পৃথক হয়ে যাবে এবং আযাবকে প্রত্যক্ষ করবে’ (বাক্বারাহ ২/১৬৬)। এটাতো কেবল ঐ সময় সম্ভব যখন কাউকে মানুষ আল্লাহর সমকক্ষ হিসাবে গ্রহণ করবে। যাদের প্রতি মানুষ ঐরূপ আনুগত্য ও সম্মান প্রদর্শন করবে, যেরূপ করা উচিত ছিল আল্লাহর প্রতি’।[1]\n\nঅন্ধকারের লোকদের আকর্ষণীয় যুক্তিসমূহ\n\n(১) বাপ-দাদাদের বিধান মান্য করা :\n\nযখন তাদের বলা হয়, অহি-র বিধান মেনে চল। তখন তারা বলে, বরং আমরা আমাদের বাপ-দাদার বিধানসমূহ মেনে চলব (বাক্বারাহ ২/১৭০)। এর বাইরে তারা কিছুই শুনতে চায় না। ইমাম রাযী বলেন, এটাই হ’ল তাক্বলীদ। এর মধ্যে কয়েকটি বিষয় রয়েছে। (ক) যদি ঐ মুক্বাল্লিদকে বলা হয় যে, অন্যের তাক্বলীদ তখনই সিদ্ধ, যখন জানা যাবে যে, ঐ ব্যক্তি হক-এর উপর আছে। এক্ষণে যদি তুমি তা না জানো, তাহ’লে কিভাবে তার তাক্বলীদ জায়েয হবে? আর যদি জানো যে, ঐ ব্যক্তি হক-এর উপর আছে, তাহ’লে তোমার তাক্বলীদের প্রয়োজন কি?\n\nযদি তুমি বল যে, ওসব আমার জানার বিষয় নয়। তাহ’লে তুমি স্বীকার করে নিলে যে, মিথ্যার অনুসরণ করা সিদ্ধ। এটির প্রতিবাদেই আয়াতের শেষে আল্লাহ বলেছেন, ‘তারা আল্লাহর বিধান ছেড়ে তাদের বাপ-দাদাদের রীতি-নীতি অনুসরণ করে। যদিও তাদের বাপ-দাদারা কিছুই বুঝেনা বা হেদায়াতের উপর থাকেনা’। অন্যত্র আল্লাহ বলেন, ‘যদিও শয়তান তাদেরকে জাহান্নামের শাস্তির দিকে আহবান করে’ (লোকমান ৩১/২১)।\n\nএখানে পথভ্রষ্ট বাপ-দাদাকে আল্লাহ সরাসরি শয়তান বলেছেন। অতএব অহি-র বিধানের বাইরে সবকিছুই শয়তাদের পথ। অত্র আয়াতে দলীলের অনুসরণের প্রতি তীব্র তাকীদ রয়েছে। যেন তারা বে-দলীল কোন কথা না মানে’।[2]\n\n(২) ধর্মনেতাদের মনগড়া বিধান মান্য করা :\n\nআল্লাহ বলেন,اتَّخَذُوا أَحْبَارَهُمْ وَرُهْبَانَهُمْ أَرْبَابًا مِنْ دُونِ اللهِ وَالْمَسِيحَ ابْنَ مَرْيَمَ وَمَا أُمِرُوا إِلاَّ لِيَعْبُدُوا إِلَهًا وَاحِدًا لاَ إِلَهَ إِلاَّ هُوَ سُبْحَانَهُ عَمَّا يُشْرِكُونَ- (التوبة 31)- ‘তারা আল্লাহকে ছেড়ে নিজেদের আলেম-ওলামা ও পোপ-পাদ্রীদের এবং মারিয়াম পুত্র মসীহ ঈসাকে ‘রব’ হিসাবে গ্রহণ করেছে। অথচ তাদের প্রতি কেবল এই আদেশ করা হয়েছিল যে, তারা শুধুমাত্র এক উপাস্যের ইবাদত করবে। তিনি ব্যতীত কোন উপাস্য নেই। আর তারা যাদেরকে শরীক সাব্যস্ত করে, তিনি সে সব থেকে পবিত্র’ (তওবা ৯/৩১)।\n\n‘আদী বিন হাতেম বলেন, ‘আমি রাসূলুল্লাহ (ছাঃ)-এর দরবারে এলাম, তখন আমার গলায় স্বর্ণ (বা রৌপ্যের) ক্রুশ ঝুলানো ছিল। রাসূল (ছাঃ) বললেন, ‘তোমার গলা থেকে ঐ মূর্তিটা ফেলে দাও। এ সময় তিনি সূরা তওবাহর ৩১ আয়াতটি পাঠ করছিলেন। যেখানে বলা হয়েছে,اتَّخَذُوْا أَحْبَارَهُمْ وَرُهْبَانَهُمْ أَرْبَابًا مِنْ دُوْنِ اللهِ ‘ইহূদী-নাছারাগণ আল্লাহকে ছেড়ে তাদের আলেম-ওলামা ও পোপ-পাদ্রীদের ‘রব’ হিসাবে গ্রহণ করেছে’। তখন আমি বললাম, لَسْنَا نَعْبُدُهُمْ ‘আমরা ওদের ইবাদত করি না’। রাসূল (ছাঃ) বললেন,أَلَيْسَ يُحَرِّمُوْنَ مَا أَحلَّ اللهُ فَتُحَرِّمُونَهُ وَيُحِلُّونَ مَا حرَّمَ اللهُ فَتُحِلُّونَهُ؟ ‘তোমরা কি ঐসব বস্ত্তকে হারাম করো না, যা আল্লাহ হালাল করেছেন? অতঃপর লোকেরাও তা হারাম করে? তোমরা কি ঐসব বস্ত্ত হালাল করো না, যা আল্লাহ হারাম করেছেন? অতঃপর লোকেরাও তা হালাল করে? ‘আদী বললেন, হ্যাঁ। রাসূল (ছাঃ) বললেন, فَتِلْكَ عِبَادَتُهُمْ ‘এটাই তো ওদের ইবাদত হ’ল’।[3]\n\nউক্ত হাদীছের ও কুরআনী আয়াতের ব্যাখ্যায় ইবনু আববাস (رضي الله عنه) ও যাহহাক বলেন,لَمْ يَأْمُرُوهُمْ أَنْ يَسْجُدُوا لَهُمْ، وَلَكِنْ أَمَرُوهُمْ بِمَعْصِيَةِ اللهِ، فَأَطَاعُوهُمْ، فَسَمَّاهُمُ اللهُ بِذَلِكَ أَرْبَابًا. ‘ইহূদী-নাছারাদের সমাজনেতা ও ধর্মনেতাগণ তাদেরকে সিজদা করার আদেশ দেননি। বরং তারা তাদেরকে আল্লাহর অবাধ্যতার কাজে নির্দেশ দিতেন এবং তারা তা মান্য করত। সেকারণ আল্লাহ তাদেরকে ‘রব’ হিসাবে অভিহিত করেছেন’।[4]\n\nরবী‘ বলেন, আমি আবুল ‘আলিয়াকে জিজ্ঞেস করলাম, বনু ইস্রাঈলের মধ্যে রুবূবিয়াত কিভাবে প্রবেশ করল? তিনি বললেন, তারা যখন আল্লাহর কিতাবে তাদের ধর্মনেতাদের ফৎওয়া বিরোধী কিছু পেত, সেগুলিকে তারা প্রত্যাখ্যান করত। রাযী বলেন, আমাদের শায়েখ ও উস্তাদ বলেছেন, আমি একদল মুক্বাল্লিদকে দেখেছি, যখন তাদের সামনে আমি আল্লাহর কিতাব থেকে কোন আয়াত তেলাওয়াত করেছি যা তাদের মাযহাবের বিরোধী, সেগুলি তারা কবুল করেনি। বরং বিস্ময়ভরা দৃষ্টিতে আমার দিকে তাকিয়ে থেকে বলে, কিভাবে এইসব আয়াতের উপর আমল করা সম্ভব? অথচ আমাদের পূর্ববর্তীদের থেকে এর বিপরীত ফৎওয়া চলে আসছে? হে পাঠক! তুমি যদি গভীরভাবে দেখ, তবে দেখতে পাবে যে, এই ব্যাধি বিশ্ববাসীদের অধিকাংশের মধ্যে রয়েছে।\n\nরুবূবিয়াতের দ্বিতীয় ব্যাখ্যা হ’ল এই যে, কিছু জাহিল ও বাজে লোক তাদের শায়েখদের ও নেতাদের প্রতি সম্মানে বাড়াবাড়ি করে। ফলে তারা হুলূল ও ইত্তিহাদের ধারণায় বিশ্বাসী হয়ে পড়ে। হুলূল অর্থ স্বয়ং আল্লাহ তার দেহে প্রবেশ করেন এবং ইত্তিহাদ হ’ল আল্লাহ ও বান্দা এক হয়ে যাওয়া। তখন ঐ শায়েখ যদি দুনিয়াদার হয় ও দ্বীন থেকে দূরের হয়, তখন সে তার শাগরিদ ও ভক্তদের তার প্রতি সিজদার আহবান জানায়। হুলূল ও ইত্তিহাদের ধোঁকায় ফেলে সে অনেক সময় নিজেকে ইলাহ দাবী করে। যদি এটা এই উম্মতের পক্ষে সম্ভব হয়, তাহ’লে পূর্বের উম্মতগুলির পক্ষে কেন সম্ভব হবে না? বরং পূর্বের উম্মতের ব্যাধিগুলির সবই এই উম্মতের মধ্যে আছে’।[5]\n\nইমাম শাওকানী (১১৭৩-১২৫০ হি.) ও ছিদ্দীক হাসান খান ভূপালী (১২৪৮-১৩০৭ হি.) বলেন, কুরআন ও সুন্নাহর স্পষ্ট বিরোধিতা সত্ত্বেও এই উম্মতের মুক্বাল্লিদ লোকেরা ইহূদী-নাছারাদের মত আচরণ করে। উভয়ের পারস্পরিক সামঞ্জস্য যেমন ডিমের সাথে ডিমের, খেজুরের সাথে খেজুরের ও পানির সাথে পানির।\n\nঅতএব হে আল্লাহর বান্দারা! হে মুহাম্মাদ ইবনে আব্দুল্লাহর অনুসারীরা! তোমাদের কি হ’ল যে, তোমরা কিতাব ও সুন্নাহকে একপাশে রেখে দিলে। আর তোমাদেরই মত মানুষের দিকে রুজূ হ’লে? তোমরা তাদের মনগড়া বিধানসমূহের অনুসারী হ’লে? কিতাব ও সুন্নাতে যার ভিত্তি নেই এমনসব  কাজ তোমরা করছ। আর তাদের তোমরা ডাকছ সর্বোচ্চ ভক্তির সাথে?[6] নূহ (عليه السلام)-এর সময়কার প্রধান প্রধান ধর্মনেতা অদ, সুওয়া‘, ইয়াগূছ, ইয়া‘ঊক্ব ও নাসরের কথা কুরআনে বর্ণিত হয়েছে’ (নূহ ৭১/২৩)।\n\n(৩) সমাজ নেতা :\n\nসচেতন ও যোগ্য লোকেরাই সাধারণতঃ সমাজনেতা হয়ে থাকেন। সমাজ পরিচালনার জন্য এটা আল্লাহরই প্রদত্ত্ব সৃষ্টিগত বিধান। পশু-পক্ষীর মধ্যেও এমনকি পানিতে ও জঙ্গলে সর্বত্র সকল প্রাণীর মধ্যে আল্লাহর এ বিধান কার্যকর রয়েছে। এরা স্বভাবধর্ম অনুযায়ী আল্লাহর বিধান মতে চললে সমাজ সুন্দর ভাবে চলে। আর বিপথে গেলে সমাজ বিপথে যায়। পৃথিবীর এই সুন্দর ব্যবস্থাপনাকে বিশৃংখল ও বিনষ্ট করার জন্য শয়তান এদের পিছনে কাজ করে থাকে। এরা পার্থিব লোভ-লালসা ও মন ভুলানো যুক্তি সমূহের মাধ্যমে মানুষকে বিভ্রান্ত করে। প্রত্যেক নবীর যুগে এরাই ছিল অহি-র বিধানের সবচেয়ে বড় বিরোধী। যেমন আল্লাহ বলেন, وَكَذَلِكَ جَعَلْنَا لِكُلِّ نَبِيٍّ عَدُوًّا شَيَاطِينَ الْإِنْسِ وَالْجِنِّ يُوحِي بَعْضُهُمْ إِلَى بَعْضٍ زُخْرُفَ الْقَوْلِ غُرُورًا وَلَوْ شَاءَ رَبُّكَ مَا فَعَلُوهُ فَذَرْهُمْ وَمَا يَفْتَرُونَ ‘এভাবে আমরা প্রত্যেক নবীর জন্য মানুষ ও জিনের মধ্য থেকে বহু শয়তানকে শত্রুরূপে নিযুক্ত করেছি। তারা প্রতারণার উদ্দেশ্যে একে অপরকে চাকচিক্যপূর্ণ কথা দ্বারা প্ররোচনা দেয়। যদি তোমার প্রভু চাইতেন, তাহ’লে তারা এটা করতে পারতো না। অতএব তুমি ওদেরকে ও ওদের মিথ্যা অপবাদসমূহকে ছেড়ে চল’ (আন‘আম ৬/১১২)।\n\nসমাজে সংখ্যাগরিষ্ঠ হওয়ার কারণে তার দোহাই দিয়ে এরা নবীদের আন্দোলনকে স্তব্ধ করে দিতে চাইত। সেকারণ উক্ত আয়াতের পরপরই আল্লাহ স্বীয় শেষনবীকে সাবধান করে দিয়ে বলেন,وَإِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللهِ إِنْ يَتَّبِعُونَ إِلاَّ الظَّنَّ وَإِنْ هُمْ إِلاَّ يَخْرُصُونَ ‘যদি তুমি জনপদের অধিকাংশ লোকের কথা মেনে চল, তাহ’লে ওরা তোমাকে আল্লাহর পথ থেকে বিচ্যুত করবে। তারা তো কেবল ধারণার অনুসরণ করে এবং তারা তো কেবল অনুমান ভিত্তিক কথা বলে’ (আন‘আম ৬/১১৬)।\n\nঅতঃপর অহি-র বিধান যে চূড়ান্ত সত্য ও ন্যায়ের উৎস, সে বিষয়ে নিশ্চিন্ত থাকার জন্য আল্লাহ স্বীয় নবীকে দ্ব্যর্থহীনভাবে জানিয়ে দিয়ে বলেন,وَتَمَّتْ كَلِمَتُ رَبِّكَ صِدْقًا وَعَدْلاًّ لاَ مُبَدِّلَ لِكَلِمَاتِهِ وَهُوَ السَّمِيعُ الْعَلِيمُ ‘তোমার প্রতিপালকের বাণী সত্য ও ন্যায় দ্বারা পূর্ণ। তাঁর বাণীর পরিবর্তনকারী কেউ নেই। তিনি সর্বশ্রোতা ও সর্বজ্ঞ’ (আন‘আম ৬/১১৫)।\n\nবিশ্বের প্রথম রাসূল নূহ (عليه السلام)-কে আল্লাহর সত্যবাণী প্রচারের অপরাধে (?) ইবলীসের শিখন্ডী এইসব সমাজ নেতারাই নির্যাতন করত। এরাই লোকদের বলেছিল,لاَ تَذَرُنَّ آلِهَتَكُمْ ‘তোমরা তোমাদের উপাস্যদের পরিত্যাগ করো না’ (নূহ ৭১/২৩)। এভাবে তারা বহু লোককে পথভ্রষ্ট করেছিল (নূহ ৭১/২৪)। এমনকি অতুলনীয় রাষ্ট্রক্ষমতার অধিকারী নবী ইউসুফ, দাঊদ ও সুলায়মান (عليه السلام)-এর বিরুদ্ধে এরাই মিথ্যা ও নোংরা অপবাদ সমূহ আরোপ করেছিল। যাতে মানুষ নবীদের অনুসরণ না করে এইসব দুনিয়া সর্বস্ব সমাজ নেতাদের অনুসারী হয়। আজও দেশে দেশে অহি-র বিধান পালনে এরাই সমাজ জীবনে সবচেয়ে বড় বাধা। যদিও তারা মুখে বলে প্রত্যেকের ধর্মীয় স্বাধীনতা এবং বাক ও ব্যক্তি স্বাধীনতা অক্ষুণ্ণ রাখা হবে। এটা তারা অন্যের ক্ষেত্রে উৎসাহের সাথে প্রদর্শন করে থাকে। এমনকি ইসলামের নামে বিভিন্ন শিরকী ও বিদ‘আতী পর্বে ও অনুষ্ঠানে এদের বিশেষ উৎসাহ দেখা যায়। কিন্তু পবিত্র কুরআন ও ছহীহ হাদীছের প্রকৃত ইসলামের বিরুদ্ধে এরা সদা খড়গহস্ত।\n\n(৪) রাষ্ট্রনেতা :\n\nঅন্ধকার জগতের সবচেয়ে বড় নায়ক হলেন দুনিয়াদার রাষ্ট্রনেতারা। সেকারণ দরসে উল্লেখিত আয়াতের পরেই আল্লাহ ইরাকের সম্রাট নমরূদের সাথে ইবরাহীম (عليه السلام)-এর বাদানুবাদের ঘটনা উল্লেখ করেছেন (বাক্বারাহ ২/২৫৮)।\n\nরাষ্ট্রক্ষমতার অধিকারীরা সাধারণতঃ অহংকারী হয়ে থাকে। তারা মনে করে ‘আমাদের চাইতে ক্ষমতাশালী আর কে আছে? (হামীম সাজদাহ ৪১/১৫)। যখন তাদের বলা হয় আল্লাহকে ভয় কর, তখন পদমর্যাদার অহংকার তাদেরকে পাপে স্ফীত করে (বাক্বারাহ ২/২০৬)। এই ক্ষমতাকে আল্লাহ বিরোধী পথে লাগানোর জন্য শয়তান তার যাবতীয় ক্রিয়া-কৌশল প্রয়োগ করে। নমরূদ ও ফেরাঊনের সভাসদরা যেমন সেযুগে দুষ্কর্ম করেছে, এযুগেও তেমনি আল্লাহবিরোধী রাষ্ট্রনেতারা তাদের সভাসদগণের মাধ্যমে দুষ্কর্মসমূহ করে থাকে। তারা নিজেদের মনগড়া বিধান অনুযায়ী দেশ পরিচালনা করে। আল্লাহর বিপক্ষে কাজে লাগানোর জন্য শয়তান এদেরকে অগ্রাধিকার ভিত্তিতে বেছে নেয়। দেশের সর্বত্র এদের মাধ্যমে খুব সহজে কুফর ও জাহেলিয়াত ছড়িয়ে দেওয়া হয়। আর কিছু বুদ্ধিজীবী ও কথিত সুশীল লোক এদের সহযোগী হিসাবে মিথ্যাকে সত্য করার মিশন নিয়ে ময়দানে কাজ করে। এরা অনেক সময় ইসলামের দোহাই দিয়ে যুক্তিসমূহ উপস্থাপন করে। যেমন আল্লাহ বলেন, ‘লোকদের মধ্যে এমন কিছু লোক রয়েছে, পার্থিব জীবনে যার কথা-বার্তা তোমাকে চমৎকৃত করে এবং তার অন্তরের কথাগুলির ব্যাপারে আল্লাহকে সাক্ষী রাখে। অথচ সে ভীষণ ঝগড়াটে ব্যক্তি’ (বাক্বারাহ ২/২০৪)। এরাই দেশে সমস্ত অশান্তি ও বিশৃংখলার মূল নায়ক। কিন্তু মুখে তারা শান্তির ফেরিওয়ালা হয়ে থাকে। এদের মুখোশ খুলে দিয়ে আল্লাহ বলেন,وَإِذَا قِيلَ لَهُمْ لاَ تُفْسِدُوا فِي الْأَرْضِ قَالُوا إِنَّمَا نَحْنُ مُصْلِحُونَ- أَلاَ إِنَّهُمْ هُمُ الْمُفْسِدُونَ وَلَكِنْ لاَ يَشْعُرُونَ- ‘যখন তাদের বলা হয়, পৃথিবীতে অশান্তি সৃষ্টি করো না, তখন তারা বলে আমরা তো সংশোধনকামী’। ‘সাবধান! ওরাই হ’ল অশান্তি সৃষ্টিকারী। কিন্তু ওরা তা উপলব্ধি করে না’ (বাক্বারাহ ২/১১-১২)। আজকের অশান্ত বিশ্ব কি এদেরই সৃষ্ট নয়?\n\n(৫) অসৎ বন্ধু ও সংগঠন :\n\nমানুষ মানুষ ছাড়া চলতে পারে না। তাই তাকে সর্বদা বন্ধু তালাশ করতে হয়। বন্ধু যদি সৎ হয়, তাহ’লে সে সৎ হয়। আর বন্ধু অসৎ হ’লে সে অসৎ হয়। এ বিষয়ে আল্লাহ বলেন, يَا أَيُّهَا الَّذِينَ آمَنُوا اتَّقُوا اللهَ وَكُونُوا مَعَ الصَّادِقِينَ ‘হে মুমিনগণ! তোমরা আল্লাহকে ভয় কর এবং সত্যবাদীদের সাথে থাক’ (তওবা ৯/১১৯)। রাসূলুল্লাহ (ছাঃ) বলেন,الْمَرْءُ عَلَى دِينِ خَلِيلِهِ فَلْيَنْظُرْ أَحَدُكُمْ مَنْ يُخَالِلُ ‘মানুষ তার বন্ধুর রীতির উপর হয়ে থাকে। অতএব দেখ সে কার সাথে বন্ধুত্ব করছে’।[7] তিনি বলেন, الْمَرْءُ مَعَ مَنْ أَحَبَّ ‘(ক্বিয়ামতের দিন) প্রত্যেক ব্যক্তি তার বন্ধুর সাথে থাকবে’।[8] আল্লাহ বলেন,وَالْمُؤْمِنُونَ وَالْمُؤْمِنَاتُ بَعْضُهُمْ أَوْلِيَاءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ ‘মুমিন নর-নারীগণ পরস্পরের বন্ধু। তারা পরস্পরকে সৎ কাজের আদেশ দেয় এবং অসৎ কাজে নিষেধ করে’ (তওবা ৯/৭১)। পক্ষান্তরে কপট বিশ্বাসীদের সম্পর্কে আল্লাহ বলেন,الْمُنَافِقُونَ وَالْمُنَافِقَاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ وَيَقْبِضُونَ أَيْدِيَهُمْ ‘মুনাফিক পুরুষ ও নারী পরস্পরে সমান। তারা অসৎ কাজের আদেশ দেয় ও সৎকাজে নিষেধ করে এবং তাদের হাত সমূহ বন্ধ রাখে (অর্থাৎ আল্লাহর পথে ব্যয় থেকে কৃপণতা করে) (তওবা ৯/৬৭)। তিনি আরও বলেন,الَّذِينَ آمَنُوا يُقَاتِلُونَ فِي سَبِيلِ اللهِ وَالَّذِينَ كَفَرُوا يُقَاتِلُونَ فِي سَبِيلِ الطَّاغُوتِ فَقَاتِلُوا أَوْلِيَاءَ الشَّيْطَانِ إِنَّ كَيْدَ الشَّيْطَانِ كَانَ ضَعِيفًا ‘যারা ঈমানদার তারা লড়াই করে আল্লাহর পথে। আর যারা কাফের তারা লড়াই করে ত্বাগূতের পথে। অতএব তোমরা লড়াই কর শয়তানের বন্ধুদের বিরুদ্ধে। নিশ্চয়ই শয়তানের কৌশল অতীব দুর্বল’ (নিসা ৪/৭৬)। তিনি বলেন,إِنَّ اللهَ يُحِبُّ الَّذِينَ يُقَاتِلُونَ فِي سَبِيلِهِ صَفًّا كَأَنَّهُمْ بُنْيَانٌ مَرْصُوصٌ ‘নিশ্চয়ই আল্লাহ ভালোবাসেন ঐসব লোকদের যারা তাঁর পথে লড়াই করে সারিবদ্ধভাবে সীসাঢালা প্রাচীরের ন্যায়’ (ছফ ৬১/৪)। অতএব অসৎ বন্ধুর নিদর্শন হ’ল, সে সর্বদা শোভনীয় কথাবার্তা ও লোভনীয় প্রস্তাবসমূহের মাধ্যমে তার বন্ধুকে আল্লাহর পথ থেকে সরিয়ে রাখে এবং মন্দ কর্মে প্রলুব্ধ করে।\n\nঅন্ধকার থেকে আলোর পথে :\n\nঅন্ধকারের পথসমূহ না চিনলে মানুষ তা ছেড়ে আলোর পথে আসতে পারে না। উপরের আলোচনায় সে পথগুলি চিহ্নিত করা হয়েছে। যেগুলির একমাত্র পরিণাম দুনিয়াতে ব্যর্থতা ও আখেরাতে জাহান্নাম। এক্ষণে ঐসব পথ থেকে ফিরে আসার জন্য  প্রয়োজন  কেবল  দু’টি  বস্ত্ত :  (১)  বর্জন :  অর্থাৎ\n\nঅন্ধকারের পথ বুঝতে পারার সাথে সাথে তীব্র ঘৃণাসহ তা বর্জন করা এবং শয়তানকে বামে তিনবার থুক মেরে আলোর পথে ফিরে আসা। (২) গ্রহণ : অর্থাৎ পবিত্র কুরআন ও ছহীহ হাদীছের সুস্পষ্ট জান্নাতী পথের সন্ধান পাওয়ার সাথে সাথে তা গ্রহণ করা এবং পরিপূর্ণ রূপে আল্লাহর উপর নিজেকে সোপর্দ করা। কেননা তিনিই বান্দার হায়াত-মউত এবং রুটি-রূযী ও মান-সম্মান সবকিছুর একচ্ছত্র মালিক।\n\nআল্লাহর উপর ভরসা করার অপার্থিব তৃপ্তি যখন সত্যসেবী মুমিন উপলব্ধি করে, দুনিয়ার ভোগবিলাস তার কাছে তুচ্ছ মনে হয়। আর তখনই সে আলোর পথে পুরোপুরি চলে আসে এবং তার দিশারী হয়ে ওঠে। আর এটাই স্বাভাবিক যে আলোর পথের অভিসারী কখনই তার অপর ভাইকে জাহান্নামের আগুনে জীবন্ত পোড়ার মর্মান্তিক দৃশ্য উপভোগ করতে পারে না। ফলে সে পাগলপারা হয়ে উঠবে নিজেকে ও অন্যকে জাহান্নাম থেকে বাঁচানোর জন্য। সে তার সকল আরামকে হারাম করে ছুটবে প্রত্যেক আদম সন্তানের কাছে। আল্লাহর সন্তুষ্টির লক্ষ্যে সে সংগ্রাম করবে নবীগণের দেখানো পথে একাকী ও সংঘবদ্ধভাবে (তওবা ৯/৪১) সীসাঢালা প্রাচীরের ন্যায় (ছফ ৬১/৪)। এর বিপরীত করলে পৃথিবী বিশৃংখলায় ভরে যাবে ও অগ্নিগর্ভ হবে। যেমন আল্লাহ বলেন,الَّذِينَ كَفَرُوا وَصَدُّوا عَنْ سَبِيلِ اللهِ زِدْنَاهُمْ عَذَابًا فَوْقَ الْعَذَابِ بِمَا كَانُوا يُفْسِدُونَ ‘যারা (দুনিয়াতে) কুফরী করেছিল এবং আল্লাহর পথে বাধা দান করেছিল, আমরা তাদের শাস্তির উপর শাস্তি বাড়িয়ে দেব। কারণ তারা (পৃথিবীতে) অশান্তি সৃষ্টি করত’ (নহল ১৬/৮৮)।\n\nঅতএব হে মানুষ! অন্ধকারের পথ ছেড়ে ফিরে এসো আলোর পথে। শয়তানের দেখানো চাকচিক্য সর্বস্ব লোভনীয় পথ ছেড়ে ফিরে এস আল্লাহর দেখানো ছিরাতে মুস্তাক্বীমের কনকোজ্জ্বল রাজপথে। আল্লাহ আমাদের হেদায়াত দান করুন- আমীন!\n\n[1]. তাফসীর কাবীর ৪/২৩০ পৃঃ।\n\n[2]. তাফসীর কাবীর ৫/৭ পৃঃ।\n\n[3].  তাফসীর ইবনু জারীর হা/১৬৬৩২; তিরমিযী, হা/৩০৯৫; ছহীহাহ হা/৩২৯৩; সনদ হাসান।\n\n[4]. তাফসীর ইবনু জারীর (বৈরূত : ১৯৮৬) ১০/৮০-৮১; হা/১৬৬৪১। মুসলিম উম্মাহর বর্তমান পতনদশায় উক্ত হাদীছটি অতীব গুরুত্ববহ। এর মধ্যে হেদায়াতের আকাংখীদের জন্য রয়েছে সঠিক পথের দিশা।\n\n[5]. ফাখরুদ্দীন রাযী, তাফসীরুল কাবীর, (মিসর : বাহিইয়াহ প্রেস, ১ম সংস্করণ ১৩৫৭/১৯৩৮ খৃ.) ১৬/৩৬-৩৮ পৃঃ।\n\n[6].  নওয়াব ছিদ্দীক্ব হাসান খান ভূপালী, তাফসীর ফাৎহুল বায়ান ফী মাক্বাছিদিল কুরআন; ভূপাল, ছিদ্দীকী প্রেস, ১২৯১ হি.) ২/২৪১-৪২; শাওকানী, ফাৎহুল ক্বাদীর, (মিসর : বাবী হালবী প্রেস ১৩৫০ হি.) ২/৩৩৭ পৃঃ।\n\n[7].  আহমাদ হা/৮০১৫; তিরমিযী হা/২৩৭৮; আবুদাঊদ হা/৪৮৩৩; মিশকাত হা/৫০১৯; ছহীহাহ হা/৯২৭।\n\n[8]. বুখারী হা/৬১৬৮।"
    },
    {
        "1": "বক্তার আধিক্য ও আলেমের স্বল্পতা",
        "2": "বাস্তবেই আমরা এমন একটা সময়ে বসবাস করছি, যখন বক্তাদের সংখ্যা বৃদ্ধি পাচ্ছে এবং আলেমদের সংখ্যা কমে যাচ্ছে। এ সম্পর্কে সত্যবাদী বিশ্বস্ত মুহাম্মাদ (ছাঃ) যে ভবিষ্যদ্বাণী করে গিয়েছেন, এটা তারই বাস্তবতা। কারণ বর্তমান যুগে আলেম কম ও বক্তা বেশী। স্যাটেলাইট চ্যানেলগুলোতে ঢু মারলেই আপনি অনায়াসে বক্তাদের আধিক্য এবং আল্লাহওয়ালা মুত্তাক্বী আলেমদের স্বল্পতার প্রমাণ পাবেন।\n\nআবু হুরায়রা (رضي الله عنه) থেকে বর্ণিত তিনি বলেন, রাসূলুল্লাহ (ছাঃ) বলেছেন,إِنَّكُمُ الْيَوْمَ فِي زَمَانٍ كَثِيْرٌ عُلَمَاؤُهُ قَلِيْلٌ خُطَبَاؤُهُ، مَنْ تَرَكَ عُشْرَ مَا يَعْرِفُ فَقَدْ هَوَى، وَيَأْتِيْ مِنْ بَعْدِ ذَلِكَ زَمَانٌ كَثِيْرٌ خُطَبَاؤُهُ، قَلِيْلٌ عُلَمَاؤُهُ مَنِ اسْتَمْسَكَ بِعُشْرِ مَا يَعْرِفُ فَقَدْ نَجَا- ‘তোমরা বর্তমানে এমন একটা যুগে আছ, যখন আলেমদের সংখ্যা বেশী এবং বক্তাদের সংখ্যা কম। এক্ষণে যে ব্যক্তি তার জানা বিষয়ের এক দশমাংশ ত্যাগ করবে, সে ধ্বংস হবে। এরপর এমন একটা যুগ আসবে যখন বক্তাদের সংখ্যা বেশী হবে এবং আলেমদের সংখ্যা কমে যাবে। তখন যে ব্যক্তি তার জানা বিষয়ের এক দশমাংশ  অাঁকড়ে ধরবে সে নাজাত পাবে’।[1]\n\nহাদীছটি সুস্পষ্টভাবে নির্দেশ করে যে, পরবর্তী যুগ পূর্ববর্তী যুগ থেকে মন্দ হবে। রাসূলুল্লাহ (ছাঃ) ও তাঁর ছাহাবীদের যুগে মুসলিম উম্মাহর মাঝে অনেক আলেম ছিলেন। যখন আলেমদের সংখ্যা বেশী হয়, তখন বক্তাদের সংখ্যা কমে যায়। কারণ আলেমরা হলেন জাতির মাঝে কল্যাণ, নিরাপত্তা ও সঠিক সিদ্ধান্ত প্রদানের প্রতীক। আর যে যুগে আলেমদের সংখ্যা বেশী হয়, তাতে কল্যাণ বেড়ে যায়, অকল্যাণ হরাস পায় এবং ফিতনা-ফাসাদের কবর রচিত হয়।\n\nনবুঅতের যুগ যেখানে ছাহাবীগণ সঠিক পথের দিশারী রাসূল (ছাঃ)-এর সামনে ছিলেন, সেটা ছিল মানুষের হৃদয়ে দ্বীন প্রোথিত হওয়ার, পৃথিবীতে ইসলামী খেলাফত প্রতিষ্ঠিত হওয়ার এবং ইসলাম প্রসার লাভের যুগ। সুতরাং নিকটবর্তী বা দূরবর্তী শত্রুর আশংকা ব্যতীত দ্বীনের প্রতিটি বিধানকে যে অাঁকড়ে ধরবে না, তার কোন অজুহাত থাকবে না। আর যে ব্যক্তি ক্ষমতা থাকা সত্ত্বেও ইসলামের কোন একটি ওয়াজিব ত্যাগ করল, সে গোনাহগার হ’ল। নবী করীম (ছাঃ) ছাহাবীদেরকে সম্বোধন করে বলেন যে, তারা এমন একটি যুগে বাস করছে, যেটি শান্তি, নিরাপত্তা ও ইসলামের মর্যাদার বৈশিষ্ট্যে বৈশিষ্ট্যমন্ডিত। সুতরাং যে ব্যক্তি সৎ কাজের আদেশ, অসৎ কাজের নিষেধ এবং আল্লাহর দ্বীনের নির্দেশিত বিষয়ের এক দশমাংশ ত্যাগ করল, সে ধ্বংসে নিপতিত হল। কারণ ত্যাগ করাটাই অপরাধ এবং এর কোন ওযর নেই।\n\nএরপর এমন এক যুগ আসে, যখন ইসলাম দুর্বল হয়ে পড়ে, অত্যাচার-অনাচার ও পাপাচার বেড়ে যায়, ইসলামের সাহায্যকারীদের সংখ্যা হরাস পায় এবং ইসলাম বিদ্বেষীদের সংখ্যা বেড়ে যায়। এমতাবস্থায় উম্মতের জন্য রাসূলুল্লাহ (ছাঃ)-এর অছিয়ত ছিল, দ্বীনের অধিকাংশ বিধি-বিধানের প্রতি আমল করা কষ্টসাধ্য হওয়ার কারণে জানা বিষয় সমূহের এক দশমাংশ অাঁকড়ে ধরা। কারণ উম্মতের অবস্থা ও তাকে ধ্বংস করার জন্য বিভিন্ন জাতির ঐক্যবদ্ধ হওয়ার বিষয়টি পাত্রের এক লোকমা খাবারের মতো। এমতাবস্থায় কল্যাণকর কাজসমূহকে অকল্যাণকর কাজের উপর প্রাধান্য দেয়াই এ জাতির স্থিতিশীলতা ও ভারসাম্য আনয়ন করবে। সংস্কারের চেয়ে ফিতনা-ফাসাদ সৃষ্টির জন্য প্রত্যেক খতীব ও বক্তা মিম্বরে বা মঞ্চে উঠে ইচ্ছামত ইলমহীন কথাবার্তা বলবে, সেটা নয়।\n\nইলম ও আলেমদের সংখ্যা কম হ’লে বড় বড় বুলি আওড়ানো বিভ্রান্তকারী বক্তারা তাদের ভ্রষ্টতার বিষ ছড়ানোর সুযোগ পায়। আর এমন সব বিষয়ে লেখনী ও বই-পুস্তক বৃদ্ধি পায়, যা দেখলে দুর্ভাবনায় কপাল ঘর্মাক্ত হয়ে যায়। সেসব লেখনীতে ইসলামের বিধি-বিধান ও দন্ডবিধিসমূহ বিনষ্ট হয় এবং তার সাথে মানুষের প্রবৃত্তি ও তাদের ফিতনা অনুপাতে বিভিন্ন মনগড়া মতবাদ, বিদ‘আত ও ভ্রষ্টতা বিস্তৃত হয়ে পড়ে।\n\nশেষ যামানায় আলেমদের সংখ্যা কমে যাবে, মূর্খতা বেড়ে যাবে এবং ফিতনা-ফাসাদ ব্যাপকতা লাভ করবে। এ সম্পর্কে রাসূল (ছাঃ) সংবাদ দিয়েছেন যে, যখন আলেমদের মৃত্যু হবে, তখন ইলম উঠে যাবে এবং মূর্খতা ধেয়ে আসবে। আনাস (رضي الله عنه) বলেন, রাসূলুল্লাহ (ছাঃ) বলেছেন,إِنَّ مِنْ أَشْرَاطِ السَّاعَةِ أَنْ يُرْفَعَ الْعِلْمُ، وَيَكْثُرَ الْجَهْلُ، وَيُشْرَبَ الْخَمْرُ، وَيَظْهَرَ الزِّنَا ‘ক্বিয়ামতের অন্যতম নিদর্শন হ’ল (১) ইলম উঠিয়ে নেয়া হবে (২) মূর্খতা বেড়ে যাবে (৩) মদ্যপান করা হবে এবং (৪) ব্যভিচার ছড়িয়ে পড়বে’।[2]\n\nআব্দুল্লাহ ইবনে আমর (رضي الله عنه) হ’তে বর্ণিত রাসূলুল্লাহ (ছাঃ) বলেন,\n\nإِنَّ اللهَ لاَ يَقْبِضُ الْعِلْمَ انْتِزَاعًا يَنْتَزِعُهُ مِنَ الْعِبَادِ، وَلَكِنْ يَقْبِضُ الْعِلْمَ بِقَبْضِ الْعُلَمَاءِ، حَتَّى إِذَا لَمْ يُبْقِ عَالِمًا، اتَّخَذَ النَّاسُ رُءُوسًا جُهَّالاً فَسُئِلُوا، فَأَفْتَوْا بِغَيْرِ عِلْمٍ، فَضَلُّوا وَأَضَلُّوا-\n\n‘নিশ্চয় আল্লাহ বান্দাদের কাছ থেকে ছিনিয়ে নেয়ার মাধ্যমে ইলম তুলে নিবেন না। বরং আলেমদেরকে উঠিয়ে নেয়ার মাধ্যমে ইলম উঠিয়ে নিবেন। অবশেষে যখন একজন আলেমকেও তিনি জীবিত রাখবেন না, তখন লোকেরা মূর্খ নেতাদের গ্রহণ করবে। অতঃপর তারা জিজ্ঞাসিত হবে। তখন না জেনেই ফৎওয়া দিবে। এভাবে তারা নিজেরা পথভ্রষ্ট হবে এবং অন্যদেরকেও পথভ্রষ্ট করবে’।[3]\n\nআলেমগণ বক্তাদের আধিক্য ও ফক্বীহগণের স্বল্পতাকে ক্বিয়ামতের অন্যতম নিদর্শন হিসাবে গণ্য করেছেন। ইমাম মালেক ‘মুওয়াত্ত্বা’য় ইয়াহইয়া ইবনে সাঈদ থেকে বর্ণনা করেন, একদা আব্দুল্লাহ ইবনে মাসঊদ (رضي الله عنه) জনৈক ব্যক্তিকে বললেন,\n\nإِنَّكَ فِي زَمَانٍ كَثِيرٌ فُقَهَاؤُهُ قَلِيلٌ قُرَّاؤُهُ تُحْفَظُ فِيهِ حُدُودُ الْقُرْآنِ وَتُضَيَّعُ حُرُوفُهُ قَلِيلٌ مَنْ يَسْأَلُ كَثِيرٌ مَنْ يُعْطِي يُطِيلُونَ فِيهِ الصَّلَاةَ وَيَقْصُرُونَ الْخُطْبَةَ يُبَدُّونَ أَعْمَالَهُمْ قَبْلَ أَهْوَائِهِمْ وَسَيَأْتِي عَلَى النَّاسِ زَمَانٌ قَلِيلٌ فُقَهَاؤُهُ كَثِيرٌ قُرَّاؤُهُ تُحْفَظُ فِيهِ حُرُوفُ الْقُرْآنِ وَتُضَيَّعُ حُدُودُهُ كَثِيرٌ مَنْ يَسْأَلُ قَلِيلٌ مَنْ يُعْطِي يُطِيلُونَ فِيهِ الْخُطْبَةَ وَيَقْصُرُونَ الصَّلَاةَ يُبَدُّونَ فِيهِ أَهْوَاءَهُمْ قَبْلَ أَعْمَالِهِمْ-\n\n‘তুমি এখন এমন এক যুগে বাস করছ, যে যুগে ফক্বীহ তথা প্রাজ্ঞ আলেমের সংখ্যা বেশী এবং ক্বারীর (সাধারণ আলেমের) সংখ্যা  কম। এ যুগে কুরআনের সীমারেখা সমূহ সংরক্ষণ করা হয় (অর্থাৎ কুরআনের বিধি-নিষেধ পালন করা হয়), শব্দের দিকে মনোযোগ দেয়া হয় কম। এ যুগে প্রার্থীর সংখ্যা কম এবং দাতার সংখ্যা বেশী। এ যুগের লোকেরা ছালাত দীর্ঘ করে এবং খুৎবাকে সংক্ষিপ্ত করে। তারা প্রবৃত্তির অনুসরণের পূর্বেই আমলের দিকে এগিয়ে যায়। কিন্তু অদূর ভবিষ্যতে মানুষের উপর এমন এক যুগ আসবে, যখন বিজ্ঞ আলেমদের সংখ্যা কম হবে এবং ক্বারী বা সাধারণ আলেমদের সংখ্যা বেশী হবে। তখন কুরআনের শব্দ সমূহকে হেফাযত করা হবে (হাফেযের সংখ্যা বেড়ে যাবে) এবং কুরআনের সীমারেখা সমূহ বিনষ্ট হবে। প্রার্থী বেশী হবে এবং দাতা কম হবে। তখন লোকেরা খুৎবা দীর্ঘায়িত করবে এবং ছালাত সংক্ষিপ্ত করবে। আর তারা আমলের পূর্বে নিজেদের খেয়ালখুশির দিকে এগিয়ে যাবে’।[4]\n\nআলেম কারা?\n\nযারা কথার ফুলঝুরিতে প্রতারিত হয়েছেন এবং বাগ্মিতাকে ইলমের মানদন্ড হিসাবে গণ্য করেছেন, তাদের প্রতিবাদে হাফেয ইবনু রজব হাম্বলী (رحمة الله) তাঁর মূল্যবান ও উপকারী গ্রন্থ ‘ফাযলু ইলমিস সালাফ ‘আলা ইলমিল খালাফ’-এ বলেছেন, ‘আমরা কিছু মূর্খ লোকদের মাধ্যমে পরীক্ষায় পড়েছি। পরবর্তী আলেমদের মধ্যে যারা বেশী কথা বলেছেন, তাদের কারো কারো ব্যাপারে তারা ধারণা করে যে, তিনি পূর্ববর্তীদের চেয়ে বেশী জ্ঞানী। তাদের মধ্যে কেউ কেউ কোন ব্যক্তির বক্তব্য ও লেখনী বেশী হওয়ার কারণে তার সম্পর্কে ধারণা করে যে, তিনি তার পূর্বের ছাহাবী ও তাবেঈদের চেয়ে বেশী জ্ঞানী। তাদের মধ্যে আবার কেউ কেউ বলে যে, তিনি অনুসরণীয় প্রসিদ্ধ ফক্বীহগণের চেয়ে বেশী জ্ঞানী। অতঃপর ইবনু রজব (رحمة الله) সুফিয়ান ছাওরী, আওযাঈ, লায়েছ ও ইবনুল মুবারক প্রমুখের নাম উল্লেখ করে বলেন, فإن هؤلاء كلهم أقل كلاما ممن جاء بعدهم- ‘এ সকল বিদ্বান পরবর্তীদের তুলনায় স্বল্পভাষী ছিলেন’।\n\nএমন ধারণা সালাফে ছালেহীনকে দারুণভাবে খাটো করা, তাদের সম্পর্কে হীন ধারণা পোষণ করা এবং তাদেরকে অজ্ঞতা ও জ্ঞানের স্বল্পতার প্রতি সম্বন্ধ করার নামান্তর। লা হাওলা ওয়ালা কুওয়াতা ইল্লা বিল্লাহ।\n\nহাফেয ইবনু রজব আরো উল্লেখ করেছেন যে, ‘মোটকথা, এই ফিৎনা-ফাসাদের যুগে ব্যক্তিকে হয় আল্লাহর নিকটে আলেম হয়ে সন্তুষ্ট থাকতে হবে অথবা জনগণের নিকটে আলেম হয়ে সন্তুষ্ট থাকতে হবে। যদি সে প্রথমটিতে সন্তুষ্ট হয় তাহলে তার ব্যাপারে আল্লাহর অবগতিকেই যেন সে যথেষ্ট মনে করে। আর যার সাথে আল্লাহর  পরিচয় ঘটে, সে এই পরিচয়কেই যথেষ্ট মনে করে। পক্ষান্তরে যে ব্যক্তি মানুষের নিকটে আলেম বিবেচিত না হলে সন্তুষ্ট হয় না, সে রাসূলুল্লাহ (ছাঃ)-এর এ বাণীর অন্তর্ভুক্ত হয়ে যায়। যেখানে তিনি বলেছেন, مَنْ طَلَبَ الْعِلْمَ لِيُمَارِىَ بِهِ السُّفَهَاءَ أَوْ لِيُبَاهِىَ بِهِ الْعُلَمَاءَ أَوْ لِيَصْرِفَ وُجُوهَ النَّاسِ إِلَيْهِ فَهُوَ فِى النَّارِ. ‘যে ব্যক্তি মূর্খদের সাথে তর্ক করার জন্য অথবা আলেমদের সাথে গর্ব করার জন্য অথবা তার দিকে লোকদের দৃষ্টি আকর্ষণ করার জন্য জ্ঞান অন্বেষণ করে, সে জাহান্নামে প্রবেশ করবে’।[5]\n\nনিঃসন্দেহে এই যুগে সবচেয়ে বড় পরীক্ষা হচ্ছে দ্বীনকে অাঁকড়ে ধরা, তার হেফাযত করা এবং দ্বীন থেকে দূরে সরে না যাওয়া। কাজেই অল্প হলেও নিয়মিত ভাল কাজ করার মধ্যে মুসলমানদের জন্য নিরাপত্তা এবং পদস্খলন থেকে রক্ষা পাওয়ার নিশ্চয়তা রয়েছে। সুতরাং প্রত্যেক মুসলমানের উচিৎ সাধ্যানুযায়ী এ বিষয়টাকে অাঁকড়ে ধরা যে, ‘আল্লাহ কারু উপর তার সাধ্যের অতিরিক্ত বোঝা চাপিয়ে দেন না’ (বাক্বারাহ ২/২৮৬)। এইভাবে দ্বীন অাঁকড়ে ধরাকে সে তার জীবন ধারা হিসাবে বেছে নিবে, যার মাধ্যমে মুসলিম ব্যক্তি তার দ্বীন ও আক্বীদাকে হেফাযত করবে।\n\nআল্লাহর কাছে প্রার্থনা, তিনি যেন আমাদেরকে উপকারী জ্ঞান অর্জনের তাওফীক দেন এবং আমরা তাঁর কাছে আশ্রয় চাচ্ছি এমন জ্ঞান থেকে যা উপকার দেয় না, এমন অন্তর থেকে যা ভীত হয় না, এমন অন্তর থেকে যা তৃপ্ত হয় না এবং এমন দো‘আ থেকে যা কবুল করা হয় না। যাবতীয় প্রশংসা আল্লাহর জন্য, যিনি জগত সমূহের প্রতিপালক’ (সৌজন্যে : মাসিক ‘ছাওতুল উম্মাহ’, জামে‘আ সালাফিইয়াহ, বেনারস, জুন ২০১৫, পৃঃ ২৪-২৬, গৃহীত : মাজাল্লাহ আল-ফুরক্বান, কুয়েত)।\n\nমূল (আরবী) : ঈসা আল-কাদূমী\n\nঅনুবাদ : আছিফ রেযা\nছাত্র, মদীনা ইসলামী বিশ্ববিদ্যালয়, সঊদী আরব।\n\n[1]. তিরমিযী হা/২২৬৭ ‘ফিতান’ অধ্যায়, অনুচ্ছেদ-৭৮; আহমাদ হা/২১৪০৯; সিলসিলা ছহীহাহ হা/২৫১০।\n\n[2]. বুখারী হা/৮০; মুসলিম হা/২৬৭১; মিশকাত হা/৫৪৩৭।\n\n[3]. বুখারী হা/১০০; মুসলিম হা/২৬৭৩; মিশকাত হা/২০৬।\n\n[4]. মুওয়াত্ত্বা ইমাম মালেক হা/৫৯৭; ছহীহাহ হা/৩১৮৯।\n\n[5]. ইবনে মাজাহ হা/২৫৩, ২৬০; মিশকাত হা/২২৫-২৬; ছহীহুল জামে‘ হা/৬১৫৮।"
    },
    {
        "1": "ইসলাম ও জঙ্গীবাদ",
        "2": "কখনো তালেবান, কখনো আল-কায়েদা, কখনো জেএমবি, কখনো আনসারুল্লাহ বাংলা টিম, কখনো আইএস; এভাবে বিভিন্ন সময়ে বিভিন্ন নামে একটি বিশেষ গোষ্ঠীর আবির্ভাব ঘটে, যাদেরকে আমরা জঙ্গী গোষ্ঠী বলে জানি। সময়ের ব্যবধানে এক পর্যায়ে এদের সাময়িক পতনও হয়। কিন্তু মাঝখান দিয়ে প্রাণ হারায় অসংখ্য নিরপরাধ মানুষ। গুরুতর আহত ও পঙ্গু হয় অনেকেই। ধ্বংস হয় বহু স্থাপনা। শুধু তাই নয়, প্রতিবারই সারা বিশ্বে মুসলমানদের দেখানো হয় একটা সন্ত্রাসী জাতি হিসাবে। আর এভাবেই একদল বিপথগামী চরমপন্থীদের কারণে ইসলাম, মুসলিম নির্বিশেষে সাধারণ মানুষের অপূরণীয় ক্ষতি সাধিত হচ্ছে। অবস্থা এখন এমন যে, জঙ্গীবাদ শব্দটি শুনলেই চোখের সামনে মুসলমানদের চেহারা ভেসে ওঠে। অথচ জঙ্গীবাদের সাথে ইসলামের দূরতম কোন সম্পর্ক নেই।\n\nকুরআন ও হাদীছের আলোকে জঙ্গীবাদ একটি ভ্রান্তপথের নাম। পবিত্র কুরআনে আল্লাহ তা‘আলা বলেন,وَقَاتِلُوْا فِيْ سَبِيْلِ اللهِ الَّذِيْنَ يُقَاتِلُوْنَكُمْ وَلَا تَعْتَدُوْا إِنَّ اللهَ لَا يُحِبُّ الْمُعْتَدِيْنَ- ‘তোমরা আল্লাহর রাস্তায় যুদ্ধ কর (তাদের বিরুদ্ধে) যারা তোমাদের সাথে যুদ্ধ করছে। কিন্তু সীমালঙ্ঘন কর না। নিশ্চয়ই আল্লাহ সীমালঙ্ঘনকারীকে পসন্দ করেন না’ (বাকবারাহ ২/১৯০)।\n\nএই আয়াতের ব্যাখ্যা পাওয়া যায় মহানবী (ছাঃ)-এর একটি হাদীছ থেকে। বুরাইদাহ (رضي الله عنه) বলেন, নবী করীম (ছাঃ) যখন কোন সৈন্যদলকে প্রেরণ করতেন তখন বলতেন,اغْزُوْا بِاسْمِ اللهِ فِىْ سَبِيْلِ اللهِ قَاتِلُوْا مَنْ كَفَرَ بِاللهِ اغْزُوْا وَلاَ تَغُلُّوْا وَلاَ تَغْدِرُوْا وَلاَ تَمْثُلُوْا وَلاَ تَقْتُلُوْا وَلِيْدًا- ‘তোমরা আল্লাহর নামে তাঁর রাস্তায় যুদ্ধ কর। যুদ্ধ কর কিন্তু গণীমতের মাল খেয়ানত কর না। চুক্তি ভঙ্গ কর না। শত্রুর অঙ্গহানি কর না। শিশুদের হত্যা কর না’।[1]\n\nউক্ত আয়াত ও হাদীছ থেকে বুঝা যাচ্ছে যে, প্রথমতঃ যুদ্ধ করতে হবে তাদের বিরুদ্ধে যারা মুসলমানদের বিরুদ্ধে যুদ্ধে লিপ্ত। কিন্তু বর্তমানে সিংহভাগ আক্রমণই হ’ল সাধারণ মানুষদের বিরুদ্ধে। সুতরাং তাদের এহেন কর্ম ইসলাম সম্মত হওয়ার প্রশ্নই ওঠে না।\n\nদ্বিতীয়তঃ আলোচ্য আয়াতে আল্লাহ তা‘আলা মুসলমানদেরকে তাদের সাথে যুদ্ধ করার অনুমতি দিয়েছেন, যারা মুসলমানদের বিরুদ্ধে যুদ্ধ করে। আর হাদীছটির প্রথম বাক্য থেকে বুঝা যাচ্ছে যে, সেই যুদ্ধটা হ’তে হবে কোন শাসকের অধীনে। কিন্তু বর্তমান সময়ে চরমপন্থী জঙ্গীরা ইসলামের নাম ভাঙ্গিয়ে যেসব যুদ্ধ করছে তা তাদের দেশের শাসকের অধীনে তো নয়ই বরং শাসকের বিরুদ্ধে এরা যুদ্ধ করছে।\n\nতৃতীয়তঃ আলোচ্য আয়াতে আল্লাহ তা‘আলা যুদ্ধের সময়ে সীমালঙ্ঘন করতে নিষেধ করেছেন। আর হাদীছ থেকে জানা যায় যে, সীমালঙ্ঘনের মধ্যে রয়েছে শিশুদের হত্যা করা এবং উপাসনাকারীদের হত্যা করা। কিন্তু জঙ্গীরা অহরহ আত্মঘাতী বোমা হামলাসহ বিভিন্নভাবে অসংখ্য শিশু হত্যা করে চলেছে যা কখনোই ইসলাম সম্মত নয়। এছাড়াও তারা অনেক সময় বিভিন্ন উপাসনালয়ে (যেমন বিভিন্ন গীর্জা, মসজিদ ইত্যাদি) হামলা চালিয়ে উপাসনারত মুসলিম, অমুসলিমদের হত্যা করছে, যাকে সীমালঙ্ঘন হিসাবে উল্লেখ করা হয়েছে কুরআন ও হাদীছে।\n\nআল্লাহ তা‘আলা আরো বলেন,مَنْ قَتَلَ نَفْسًا بِغَيْرِ نَفْسٍ أَوْ فَسَادٍ فِي الْأَرْضِ فَكَأَنَّمَا قَتَلَ النَّاسَ جَمِيعًا-  ‘যে ব্যক্তি মানুষ হত্যা কিংবা যমীনে ফাসাদ সৃষ্টির কারণ ব্যতীত কাউকে হত্যা করবে সে যেন সমগ্র মানবজাতিকেই হত্যা করল’ (মায়েদাহ ৫/৩২)।\n\nএই আয়াত দ্বারা স্পষ্ট হয় যে, উক্ত দু’টি বিশেষ কারণ ব্যতীত কাউকে হত্যা করা সমগ্র মানবজাতিকে হত্যা করারই শামিল। কিন্তু জঙ্গীরা নিরপরাধ সাধারণ মুসলিম, অমুসলিমদের তাদের অস্ত্রের লক্ষ্যবস্ত্ত বানাচ্ছে যেটা কখনোই ইসলাম সম্মত হ’তে পারে না।\n\nইসলামে যুদ্ধের সময়েও নারী-শিশু হত্যাকে নিষিদ্ধ করা হয়েছে। ইবনে ওমর (رضي الله عنه) হ’তে বর্ণিত, তিনি বলেন, ‘রাসূল (ছাঃ)-এর এক যুদ্ধে একজন নিহত মহিলাকে পাওয়া যায়। (এটা দেখে) তখন মহানবী (ছাঃ) তা অপসন্দ করেন’।[2] অন্য হাদীছে এসেছে, রাসূল (ছাঃ) যুদ্ধাবস্থাতেও নারী ও শিশু হত্যাকে নিষেধ করেছেন।[3] কিন্তু জঙ্গীরা যুদ্ধের সময় তো নয়ই বরং স্বাভাবিক অবস্থাতেও বিভিন্ন স্থানে বোমা মেরে অগণিত নারী-শিশু হত্যা করে চলেছে।\n\nআল্লাহ তা‘আলা বলেন,وَقَاتِلُوهُمْ حَتَّى لاَ تَكُوْنَ فِتْنَةٌ وَيَكُوْنَ الدِّيْنُ لِلَّهِ ‘তোমরা তাদের বিরুদ্ধে যুদ্ধ কর যতক্ষণ না ফিৎনা দূরীভূত হয় এবং দ্বীন পূর্ণরূপে আল্ল­াহর জন্যে হয়ে যায়’ (বাক্বারাহ ২/১৯৩; আনফাল ৮/৩৯)। ইবনে ওমর (رضي الله عنه) এই হাদীছের ব্যাখ্যায় এক ব্যক্তির প্রশ্নের উত্তরে বলেন, ‘তুমি কি জান ফিৎনা কী? নবী করীম (ছাঃ) যুদ্ধ করতেন মুশরিকদের বিরুদ্ধে। তাদের উপরে আরোপিত হওয়াটাই ছিল ফিৎনা। তোমাদের মত যুদ্ধ নয়, যা হচ্ছে শাসন ক্ষমতা লাভের জন্য’।[4]\n\nআলোচ্য আয়াত ও হাদীছ থেকে বুঝা যায়, ইবনে ওমর (رضي الله عنه)-এর কাছে প্রশ্নকারী ব্যক্তি শাসন ক্ষমতা লাভের জন্য যুদ্ধ করাকে জায়েয মনে করত। আর ইবনে ওমর (رضي الله عنه) সেটা প্রত্যাখ্যান করেছেন। বর্তমানে জঙ্গীদের সকল যুদ্ধ-বিগ্রহের মূল উদ্দেশ্য হ’ল ঐ শাসন ক্ষমতা লাভ, যা ইসলাম সমর্থন করে না।\n\nআরেকটি হাদীছে এসেছে, আবূ সাঈদ খুদরী (رضي الله عنه) হ’তে বর্ণিত, তিনি বলেন, আলী ইবনু আবূ তালিব (رضي الله عنه) ইয়ামান থেকে রাসূল (ছাঃ)-এর কাছে সিলম বৃক্ষের পাতা দ্বারা পরিশোধিত এক প্রকার (রঙিন) চামড়ার থলেতে করে সামান্য কিছু তাজা স্বর্ণ পাঠিয়েছিলেন। তখনও এগুলো থেকে সংযুক্ত খনিজ মাটি পরিষ্কার করা হয়নি। আবূ সাঈদ খুদরী (رضي الله عنه) বলেন, রাসূল (ছাঃ) চার ব্যক্তির মধ্যে স্বর্ণখন্ডটি বণ্টন করে দিলেন। তারা হ’লেন, উয়ায়না ইবনু বাদর, আকরা ইবনু হাবিস, যায়েদ আল-খায়ল এবং চতুর্থজন আলকামা কিংবা আমির ইবনু তুফাইল (رضي الله عنه)। তখন ছাহাবীগণের মধ্য থেকে একজন বললেন, এ স্বর্ণের ব্যাপারে তাঁদের অপেক্ষা আমরাই অধিক হকদার ছিলাম। রাবী বলেন, কথাটি রাসূল (ছাঃ) পর্যন্ত পৌঁছল। তাই রাসূল (ছাঃ) বললেন, তোমরা কি আমার উপর আস্থা রাখ না? অথচ আমি আসমানের অধিবাসীদের আস্থাভাজন, সকাল-বিকাল আমার কাছে আসমানের সংবাদ আসছে? এমন সময়ে এক ব্যক্তি উঠে দাঁড়াল। লোকটির চোখ দু’টি ছিল কোটরাগত, চোয়ালের হাড় যেন বেরিয়ে পড়ছে, উঁচু কপালধারী, তার দাড়ি ছিল অতিশয় ঘন, মাথাটি ন্যাড়া, পরনের লুঙ্গি ছিল উপরের দিক উঠান। সে বলল, হে আল্লাহর রাসূল (ছাঃ)! আল্লাহকে ভয় করুন। রাসূল (ছাঃ) বললেন, তোমার জন্য আফসোস! আল্লাহকে ভয় করার ব্যাপারে দুনিয়াবাসীদের মধ্যে আমি কি বেশি হকদার নই? আবূ সাঈদ খুদরী (رضي الله عنه) বলেন, লোকটি (এ কথা বলে) চলে যেতে লাগলে খালিদ বিন ওয়ালিদ (رضي الله عنه) বললেন, ইয়া রাসূলাল্লাহ (ছাঃ)! আমি কি লোকটির গর্দান উড়িয়ে দেব না? রাসূলুল্লাহ (ছাঃ) বললেন, না, হ’তে পারে সে ছালাত আদায় করে (বাহ্যত মুসলমান)। খালিদ (رضي الله عنه) বললেন, অনেক ছালাত আদায়কারী এমন আছে যারা মুখে এমন এমন কথা উচ্চারণ করে যা তাদের অন্তরে নেই। রাসূল (ছাঃ) বললেন, আমাকে মানুষের দিল ছিদ্র করে, পেট ফেঁড়ে (ঈমানের উপস্থিতি) দেখার জন্য বলা হয়নি। তারপর তিনি লোকটির দিকে তাকিয়ে দেখলেন। তখন লোকটি পিঠ ফিরিয়ে চলে যাচ্ছে। রাসূল (ছাঃ) বললেন, এ ব্যক্তির বংশ থেকে এমন এক জাতির উদ্ভব ঘটবে যারা শ্রুতিমধুর কন্ঠে আল্লাহর কিতাব তিলাওয়াত করবে অথচ আল্লাহর বাণী তাদের কণ্ঠনালী অতিক্রম করবে না। তারা দ্বীন থেকে এমনভাবে বেরিয়ে যাবে যেভাবে নিক্ষেপকৃত জন্তুর দেহ ভেদ করে তীর বেরিয়ে যায়। (বর্ণনাকারী বলেন,) আমার মনে হয় রাসূল (ছাঃ) এ কথাও বলেছেন, যদি আমি তাদেরকে পাই, তাহ’লে অবশ্যই ছামূদ জাতির মতো হত্যা করব’।[5]\n\nহাদীছটিতে দেখা যাচ্ছে, ঐ ব্যক্তি নবী করীম (ছাঃ)-কে বলেছেন, ‘আল্লাহকে ভয় করুন’। পরোক্ষভাবে ঐ ব্যক্তি এ কথাই বলেছে যে, আপনি এখন আল্লাহকে ভয় করছেন না। এটা রাসূলুল্লাহ (ছাঃ)-এর শানে জঘন্য বেয়াদবী। লোকটি এ কথা বলতে পেরেছিল এ কারণে যে, সে শুধু নিজের বিবেক-বুদ্ধি দিয়েই নবী করীম (ছাঃ)-এর কাজকে বিচার করেছিল। সে রাসূলুল্লাহ (ছাঃ)-এর কাছ থেকে কোন ব্যাখ্যা চায়নি। এভাবেই সে নিজেকে সঠিক আর রাসূল (ছাঃ)-কে বেঠিক বলার মত দুঃসাহস দেখিয়েছিল।\n\nহাদীছটিতে নবী করীম (ছাঃ) ভবিষ্যদ্বাণী করেছেন, পরবর্তীতে এ ধরনের লোকের আবির্ভাব ঘটবে যাদেরকে তিনি নিজে ছামূদ জাতির মত হত্যা করতে চেয়েছেন।\n\nএবার আসুন আমরা চরমপন্থী জঙ্গীদের দিকে একটু তাকাই। এরা কেবল নিজেদেরকেই সঠিক আর তাদের বিরোধীদের বেঠিক মনে করে। শুধু তাই নয়, এরা এদের বিরোধীদের কাফের, মুরতাদ ইত্যাদি আখ্যা দিয়ে হত্যা করছে। এদের কাজ হাদীছের ঐ লোকটির সাথে মিলে যায়। সুতরাং আমরা কোন সন্দেহ ছাড়াই বলতে পারি যে, বর্তমান জঙ্গী গোষ্ঠীই রাসূলুল্লাহ (ছাঃ)-এর ভবিষ্যদ্বাণীর সেই অভিশপ্ত দল।\n\nঅন্য হাদীছে এসেছে, রাসূলুল্লাহ (ছাঃ) বলেছেন,مَنْ رَأَى مِنْكُمْ مُنْكَرًا فَلْيُغَيِّرْهُ بِيَدِهِ فَإِنْ لَمْ يَسْتَطِعْ فَبِلِسَانِهِ فَإِنْ لَمْ يَسْتَطِعْ فَبِقَلْبِهِ وَذَلِكَ أَضْعَفُ الإِيْمَانِ- ‘তোমাদের মধ্যে কেউ যদি কোন অন্যায় দেখতে পায়, সে যেন হাত দ্বারা তা প্রতিরোধ করে। যদি এটা সম্ভব না হয়, তাহ’লে সে যেন মুখ দিয়ে (সেটা প্রতিরোধ করে)। আর যদি তাও সম্ভব না হয়, তাহ’লে যেন অন্তর দিয়ে (সেটা ঘৃণা করে)। আর এটাই হ’ল ঈমানের সর্বনিম্ন পর্যায়’।[6]\n\nবর্তমান সময়ে সবচেয়ে বড় অন্যায় হচ্ছে জঙ্গীবাদের মাধ্যমে ইসলামের ভাবমূর্তি নষ্ট করা। তাই মুসলিম হিসাবে আমাদের উচিত এর বিরুদ্ধে প্রতিরোধ গড়ে তোলা। আল্লাহ আমাদেরকে তাওফীক দান করুন-আমীন!\n\nমুজাহিদুল ইসলাম স্বাধীন\nসরকারী কে.সি. কলেজ, ঝিনাইদহ।\n\n[1]. মুসলিম হা/১৭৩১, মিশকাত হা/৩৯২৯।\n\n[2]. বুখারী হা/৩০১৪; মুসলিম হা/১৭৪৪।\n\n[3]. বুখারী হা/৩০১৫।\n\n[4]. বুখারী হা/৪৬৫১, ৭০৯৫।\n\n[5]. বুখারী হা/৪০১৩, ৩৩৪৪, ৫০৫৮।\n\n[6]. মুসলিম হা/৮৩; মিশকাত হা/৫১৩৭।"
    },
    {
        "1": "মুসলিম শাসকের প্রতি জনগণের দায়িত্ব ও কর্তব্য",
        "2": "শরি‘আত সম্মতভাবে নির্বাচিত ও বৈধ শাসকের প্রতি ভালকাজে সুখে দুঃখে, বিপদ ও কঠিন সময়ে, ইচ্ছায় অনিচ্ছায় এককথায় সর্বদা  জনগণের আনুগত্য ও সহযোগিতা করা দায়িত্ব ও কর্তব্য। তাকে সদুপদেশ দেয়া, সর্বদা তার পাশে থাকা ও কল্যাণকর কাজে সহযোগিতা করা সবার উচিত। এমনকি অন্য কাউকে যদি তার উপর প্রাধান্য দেয়া হয় তবুও সর্বাবস্থায় আমীরের নির্দেশ শোনা এবং তার আনুগত্য করা মুসলিমের জন্য বাধ্যতামূলক। সহীহাইনে বর্ণিত আছে,\n\nعَنِ ابْنِ عُمَرَ، عَنِ النَّبِيِّ صَلَّى اللهُ عَلَيْهِ وَسَلَّمَ، أَنَّهُ قَالَ: «عَلَى الْمَرْءِ الْمُسْلِمِ السَّمْعُ وَالطَّاعَةُ فِيمَا أَحَبَّ وَكَرِهَ، إِلَّا أَنْ يُؤْمَرَ بِمَعْصِيَةٍ، فَإِنْ أُمِرَ بِمَعْصِيَةٍ، فَلَا سَمْعَ وَلَا طَاعَةَ»\n\nইবনু উমার রাদিয়াল্লাহু ‘আনহু থেকে বর্ণিত, রাসূলুল্লাহ সাল্লাল্লাহু ‘আলাইহি ওয়াসাল্লাম বলেছেন, “মুসলিম ব্যক্তির উপর অপরিহার্য কর্তব্য হল আমীরের (শাসকের) কথা শোনা এবং আনুগত্য করা- চাই তা তার মনঃপূত হোক বা না হোক। তবে যদি গুনাহের কাজের নির্দেশ দেয়া হয় (তাহলে স্বতন্ত্র কথা)। যদি গুনাহের কাজ করার নির্দেশ দেয়া হয় তাহলে তা শোনাও যাবে না, আনুগত্যও করা যাবে না”।[1]\n\nعَنْ أَنَسِ بْنِ مَالِكٍ رَضِيَ اللَّهُ عَنْهُ، قَالَ: قَالَ رَسُولُ اللَّهِ صَلَّى اللهُ عَلَيْهِ وَسَلَّمَ: «اسْمَعُوا وَأَطِيعُوا، وَإِنِ اسْتُعْمِلَ عَلَيْكُمْ عَبْدٌ حَبَشِيٌّ، كَأَنَّ رَأْسَهُ زَبِيبَةٌ»\n\nআনাস ইবনু মালিক রাদিয়াল্লাহু ‘আনহু থেকে বর্ণিত, তিনি বলেন, রাসূলূল্লাহ সাল্লাল্লাহু ‘আলাইহি ওয়াসাল্লাম বলেছেন, “যদি তোমাদের উপর এমন কোন হাবশী দাসকেও শাসক নিযুক্ত করা হয়, যার মাথাটি কিশমিশের ন্যায়, তবুও তার কথা শোন ও তার আনুগত্য কর”।[2]\n\nعَنْ أَبِي هُرَيْرَةَ، قَالَ: قَالَ رَسُولُ اللهِ صَلَّى اللهُ عَلَيْهِ وَسَلَّمَ: «عَلَيْكَ السَّمْعَ وَالطَّاعَةَ فِي عُسْرِكَ وَيُسْرِكَ، وَمَنْشَطِكَ وَمَكْرَهِكَ، وَأَثَرَةٍ عَلَيْكَ»\n\nআবু হুরায়রা রাদিয়াল্লাহু ‘আনহু থেকে বর্ণিত, তিনি বলেন, রাসূলুল্লাহ সাল্লাল্লাহু আলাইহি ওয়াসাল্লাম বলেছেন, “দুঃখে-সুখে, খুশী-অখুশীতে এবং তোমার ওপর অন্য কাউকে প্রাধান্য দিয়েও যদি আমীর নিযুক্ত হয়, তবুও সর্বাবস্থায় আমীরের নির্দেশ শোনা এবং তার আনুগত্য করা তোমার জন্য বাধ্যতামূলক”।[3]\n\nএখানে হাদীসে وأثرة عليك  শব্দ ব্যবহার করা হয়েছে, এর অর্থ যদি ও অন্য কাউকে তোমার ওপরে প্রাধান্য দেয়া হয় তবুও সর্বাবস্থায় আমীরের নির্দেশ শোনা এবং তার আনুগত্য করা তোমার জন্য বাধ্যতামূলক।\n\nশাসক বা আমীরকে উপদেশ দিতে হবে। মানুষ হিসেবে সে বিপথগামী হতেই পারে। তাই সর্বাবস্থায় তাকে সংশোধন করতে হবে এবং কল্যাণকর ও উপকারী কাজের উপদেশ ও সহযোগিতা করতে হবে। হাদীসে এসেছে,\n\nعَنْ تَمِيمٍ الدَّارِيِّ أَنَّ النَّبِيَّ صَلَّى اللهُ عَلَيْهِ وَسَلَّمَ، قَالَ: «الدِّينُ النَّصِيحَةُ» قُلْنَا: لِمَنْ؟ قَالَ: «لِلَّهِ وَلِكِتَابِهِ وَلِرَسُولِهِ وَلِأَئِمَّةِ الْمُسْلِمِينَ وَعَامَّتِهِمْ»\n\nতামীম আদ-দারী রাদিয়াল্লাহু ‘আনহু থেকে বর্ণিত, নবী সাল্লাল্লাহু আলাইহি ওয়াসাল্লাম বলেছেন, “কল্যাণ কামনাই দীন। আমরা বললাম, কার জন্য কল্যাণ কামনা? তিনি বললেন, আল্লাহর, তাঁর কিতাবের, তাঁর রাসূলের, মুসলিম শাসক এবং মুসলিম জনগণের জন্য কল্যাণ কামনা”[4]\n\nعَنْ عُبَادَةَ بْنِ الْوَلِيدِ بْنِ عُبَادَةَ، عَنْ أَبِيهِ، عَنْ جَدِّهِ، قَالَ: «بَايَعْنَا رَسُولَ اللهِ صَلَّى اللهُ عَلَيْهِ وَسَلَّمَ عَلَى السَّمْعِ وَالطَّاعَةِ فِي الْعُسْرِ وَالْيُسْرِ، وَالْمَنْشَطِ وَالْمَكْرَهِ، وَعَلَى أَثَرَةٍ عَلَيْنَا، وَعَلَى أَنْ لَا نُنَازِعَ الْأَمْرَ أَهْلَهُ، وَعَلَى أَنْ نَقُولَ بِالْحَقِّ أَيْنَمَا كُنَّا، لَا نَخَافُ فِي اللهِ لَوْمَةَ لَائِمٍ»\n\n‘উবাদা ইবনুল ওয়ালিদ ইবনু ‘উবাদা তার দাদা ‘উবাদা রাদিয়াল্লাহু ‘আনহু থেকে বর্ণনা করেন, তিনি বলেন, “আমরা রাসূলুল্লাহ সাল্লাল্লাহু আলাইহি ওয়াসাল্লামের কাছে সুখে-দুঃখে, সন্তোষে-অসন্তোষে, এমনকি আমাদের ওপর অন্যকে প্রাধান্য দেয়া হলেও ( নেতার কথা) শ্রবণ করা এবং তাঁর আনুগত্য করার শপথ করেছি। আমরা আরো শপথ করেছি যে, (নেতার পক্ষ্য থেকে) কোন যোগ্য ব্যক্তিকে দায়িত্ব অর্পণ করা হলে আমরা তাতে আপত্তি করব না বা বাধা দেব না এবং আমরা যেখানেই থাকি না কেন সর্বাবস্থায় হক কথা বলব, আল্লাহর (নির্দেশ মানার) ব্যাপারে কোন নিন্দুকের নিন্দার পরোয়া করব না”।[5]\n\nعَنْ أَبِي ذَرٍّ، قَالَ: «إِنَّ خَلِيلِي أَوْصَانِي أَنْ أَسْمَعَ وَأُطِيعَ، وَإِنْ كَانَ عَبْدًا مُجَدَّعَ الْأَطْرَافِ»\n\nআবু যার রাদিয়াল্লাহু ‘আনহু থেকে বর্ণিত, তিনি বলেন, “আমার বন্ধু রাসূলুল্লাহ সাল্লাল্লাহু আলাইহি ওয়াসাল্লাম আমাকে উপদেশ দিয়েছেন, আমি যেন আমীরের আদেশ শ্রবণ করি এবং তার আনুগত্য করি- সে পঙ্গু গোলাম হলেও”।[6]\n\nযতক্ষণ পর্যন্ত শাসক কিতাব ও সুন্নাহ মোতাবেক শাসন পরিচালনা করবে ততক্ষণ কোনভাবেই তার বিরুদ্ধাচরণ করা যাবেনা। রাসূল সাল্লাল্লাহু আলাইহি ওয়াসাল্লাম বলেছেন,\n\nعَنْ يَحْيَى بْنِ حُصَيْنٍ، قَالَ: سَمِعْتُ جَدَّتِي، تُحَدِّثُ، أَنَّهَا سَمِعَتِ النَّبِيَّ صَلَّى اللهُ عَلَيْهِ وَسَلَّمَ يَخْطُبُ فِي حَجَّةِ الْوَدَاعِ، وَهُوَ يَقُولُ: «وَلَوِ اسْتُعْمِلَ عَلَيْكُمْ عَبْدٌ يَقُودُكُمْ بِكِتَابِ اللهِ، فَاسْمَعُوا لَهُ وَأَطِيعُوا»\n\nইয়াহ্ইয়া ইবন হুসাইন থেকে বর্ণিত, তিনি বলেন, আমি আমার দাদীকে বলতে শুনেছি, তিনি বিদায় হজ্জের দিন রাসূলুল্লাহ সাল্লাল্লাহু আলাইহি ওয়াসাল্লামকে ভাষণ দিতে গিয়ে বলতে শুনেছেন, “যদি তোমাদের ওপর কোন দাসও শাসক নিযুক্ত হয় এবং সে আল্লাহর কিতাব অনুযায়ী তোমাদের পরিচালিত করে তবে তার নির্দেশ শোনো এবং আনুগত্য কর”।[7]\n\nعَنْ يَحْيَى بْنِ حُصَيْنٍ، عَنْ جَدَّتِهِ أُمِّ الْحُصَيْنِ، قَالَ: سَمِعْتُهَا تَقُولُ: حَجَجْتُ مَعَ رَسُولِ اللهِ صَلَّى اللهُ عَلَيْهِ وَسَلَّمَ حَجَّةَ الْوَدَاعِ، قَالَتْ: فَقَالَ رَسُولُ اللهِ صَلَّى اللهُ عَلَيْهِ وَسَلَّمَ قَوْلًا كَثِيرًا: ثُمَّ سَمِعْتُهُ، يَقُولُ: ” إِنْ أُمِّرَ عَلَيْكُمْ عَبْدٌ مُجَدَّعٌ – حَسِبْتُهَا قَالَتْ: أَسْوَدُ – يَقُودُكُمْ بِكِتَابِ اللهِ، فَاسْمَعُوا لَهُ وَأَطِيعُوا “\n\nইয়াহ্ইয়া ইবন হুসাইন থেকে তাঁর দাদী উম্মুল হুসাইন রাদিয়াল্লাহু ‘আনহার সূত্রে বর্ণিত, ইয়াহ্ইয়া বলেন, তাঁকে আমি বলেতে শুনেছি, আমি রাসূলুল্লাহ সাল্লাল্লাহু আলাইহি ওয়াসাল্লামের সাথে বিদায় হজ্জ পালন করি। উম্মুল হুসাইন আরো বলেন, রাসূলুল্লাহ সাল্লাল্লাহু আলাইহি ওয়াসাল্লাম (তাঁর ভাষণে) অনেক কথাই বলেছেন, অতঃপর আমি তাকে (একথাও) বলতে শুনেছি, যদি কোন নাক-কান কৃষ্ণকায় গোলামও তোমাদের ওপর শাসক নিযুক্ত হয় এবং সে তোমাদের আল্লাহর কিতাব অনুযায়ী পরিচালনা করে, তবে তোমরা তার নির্দেশ শোন এবং তার আনুগত্য কর”।[8]\n\nতবে শাসক অন্যায় আদেশ দিলে তা মান্য করা যাবেনা বরং তা অমান্য করা ওয়াজিব এবং তাকে সতর্ক করতে হবে। কেননা অনুগত্য করতে হবে শুধু ভালকাজে। রাসূল সাল্লাল্লাহু আলাইহি ওয়াসাল্লাম বলেছেন,\n\nعَنْ عَلِيٍّ، أَنَّ رَسُولَ اللهِ صَلَّى اللهُ عَلَيْهِ وَسَلَّمَ بَعَثَ جَيْشًا، وَأَمَّرَ عَلَيْهِمْ رَجُلًا، فَأَوْقَدَ نَارًا، وَقَالَ: ادْخُلُوهَا، فَأَرَادَ نَاسٌ أَنْ يَدْخُلُوهَا، وَقَالَ الْآخَرُونَ: إِنَّا قَدْ فَرَرْنَا مِنْهَا، فَذُكِرَ ذَلِكَ لِرَسُولِ اللهِ صَلَّى اللهُ عَلَيْهِ وَسَلَّمَ، فَقَالَ لِلَّذِينَ أَرَادُوا أَنْ يَدْخُلُوهَا: «لَوْ دَخَلْتُمُوهَا لَمْ تَزَالُوا فِيهَا إِلَى يَوْمِ الْقِيَامَةِ»، وَقَالَ لِلْآخَرِينَ قَوْلًا حَسَنًا، وَقَالَ: «لَا طَاعَةَ فِي مَعْصِيَةِ اللهِ، إِنَّمَا الطَّاعَةُ فِي الْمَعْرُوفِ»\n\nআলী রাদিয়াল্লাহু ‘আনহু থেকে বর্ণিত, “রাসূলুল্লাহ সাল্লাল্লাহু আলাইহি ওয়াসাল্লাম একটি সেনাদল যুদ্ধাভিযানে প্রেরণ করলেন। এক ব্যক্তিকে তাদের সেনাপতি নিযুক্ত করলেন। তিনি (সেনাপতি) আগুন জ্বালিয়ে লোকদেরকে বললেন, আগুনে ঝাঁপিয়ে পড়। কিছু সংখ্যক লোক তাতে ঝাঁপিয়ে পড়তে মনস্থ করেছিল। আর কিছু লোক বলল, আমরা আগুন থেকে বাঁচার জন্যই পালিয়ে এসেছি। রাসূলুল্লাহ সাল্লাল্লাহু আলাইহি ওয়াসাল্লামের কাছে এ ব্যাপারটি উল্লেখ করা হল। যারা তাতে ঝাঁপিয়ে পড়তে প্রস্তুত হয়েছিল তাদের উদ্দেশ্যে তিনি বললেন, যদি তোমরা তাতে প্রবেশ করতে, তাহলে কিয়ামত পর্যন্ত তাতেই পড়ে থাকতে। আর অপর লোকদের সম্পর্কে তিনি উত্তম কথাই বললেন। তিনি আরো বললেন, আল্লাহর নাফরমানীমূলক কাজে আনুগত্য করা জায়েয নেই। প্রকৃতপক্ষে আনুগত্য কেবল ন্যায় এবং সৎ কাজেই”।[9]\n\nঅন্যদিকে জনগণের প্রতি শাসকের দায়িত্ব ও কর্তব্য হলো তাদেরকে আল্লাহর বিধানানুযায়ী পরিচালনা করবে, তাদের মধ্যে ন্যায় বিচার প্রতিষ্ঠা করবে, তাদের অধিকার নিশ্চিত করবে এবং সর্বদা জনগণের জন্য কল্যাণকর ও জনহিতৈষী কাজ করবে, তাদেরকে সুপথে পরিচালনা করতে সদুপদেশ দিবে। এ ব্যাপারে হাদীসে এসেছে,\n\nعَنِ ابْنِ عُمَرَ، عَنِ النَّبِيِّ صَلَّى اللهُ عَلَيْهِ وَسَلَّمَ أَنَّهُ قَالَ: «أَلَا كُلُّكُمْ رَاعٍ، وَكُلُّكُمْ مَسْئُولٌ عَنْ رَعِيَّتِهِ، فَالْأَمِيرُ الَّذِي عَلَى النَّاسِ رَاعٍ، وَهُوَ مَسْئُولٌ عَنْ رَعِيَّتِهِ، وَالرَّجُلُ رَاعٍ عَلَى أَهْلِ بَيْتِهِ، وَهُوَ مَسْئُولٌ عَنْهُمْ، وَالْمَرْأَةُ رَاعِيَةٌ عَلَى بَيْتِ بَعْلِهَا وَوَلَدِهِ، وَهِيَ مَسْئُولَةٌ عَنْهُمْ، وَالْعَبْدُ رَاعٍ عَلَى مَالِ سَيِّدِهِ وَهُوَ مَسْئُولٌ عَنْهُ، أَلَا فَكُلُّكُمْ رَاعٍ، وَكُلُّكُمْ مَسْئُولٌ عَنْ رَعِيَّتِهِ»\n\nইবন উমার রাদিয়াল্লাহু ‘আনহু থেকে বর্ণিত, রাসূলুল্লাহ সাল্লাল্লাহু আলাইহি ওয়াসাল্লাম বলেছেন, “তোমাদের প্রত্যেকেই দায়িত্বশীল (প্রশাসক) এবং তোমাদের প্রত্যেককেই নিজের দায়িত্ব (প্রশাসন) সম্পর্কে জিজ্ঞাসিত করা হবে। অতএব, ইমাম বা সরকার জনগণের দায়িত্বশীল (শাসক বা নেতা), সে তার শাসিত অধীনস্তদের সম্পর্কে জিজ্ঞাসিত হবে। স্ত্রী তার স্বামীর সংসার ও তার সন্তানের দায়িত্বশীল (রক্ষণাবেক্ষণকারিণী)। সে তাদের সম্পর্কে জিজ্ঞাসিত হবে। খাদেম বা দাস তার মালিকের অর্থ-সম্পদের দায়িত্বশীল (পাহারাদার), সুতরাং সে তার দায়িত্ব সম্পর্কে জিজ্ঞাসিত হবে। সাবধান! তোমরাই সবাই দায়িত্বশীল (প্রশাসক) এবং তোমাদের প্রত্যেককেই নিজ নিজ দায়িত্ব (প্রশাসন ও দায়িত্ব-কর্তব্য) সম্পর্কে জবাবদিহি করতে হবে”।[10]\n\nজনগণের নির্বাচিত বৈধ শাসকের বিরুদ্ধে বের হওয়া, তার বিরোধিতা করা, তাকে সহযোগিতা না করা ইত্যাদি হারাম, যদিও সে ফাসেক হয়; যতক্ষণ স্পষ্ট কুফরী না করে। তবে স্পষ্ট কুফরী করলে তার অনুগত্য করা যাবেনা। এ ব্যাপারে রাসূল সাল্লাল্লাহু আলাইহি ওয়াসাল্লাম বলেছেন,\n\nعَنْ نَافِعٍ، قَالَ: جَاءَ عَبْدُ اللهِ بْنُ عُمَرَ إِلَى عَبْدِ اللهِ بْنِ مُطِيعٍ حِينَ كَانَ مِنْ أَمْرِ الْحَرَّةِ مَا كَانَ، زَمَنَ يَزِيدَ بْنِ مُعَاوِيَةَ، فَقَالَ: اطْرَحُوا لِأَبِي عَبْدِ الرَّحْمَنِ وِسَادَةً، فَقَالَ: إِنِّي لَمْ آتِكَ لِأَجْلِسَ، أَتَيْتُكَ لِأُحَدِّثَكَ حَدِيثًا سَمِعْتُ رَسُولَ اللهِ صَلَّى اللهُ عَلَيْهِ وَسَلَّمَ يَقُولُهُ: سَمِعْتُ رَسُولَ اللهِ صَلَّى اللهُ عَلَيْهِ وَسَلَّمَ يَقُولُ: «مَنْ خَلَعَ يَدًا مِنْ طَاعَةٍ، لَقِيَ اللهَ يَوْمَ الْقِيَامَةِ لَا حُجَّةَ لَهُ، وَمَنْ مَاتَ وَلَيْسَ فِي عُنُقِهِ بَيْعَةٌ، مَاتَ مِيتَةً جَاهِلِيَّةً»\n\nনাফে থেকে বর্ণিত, তিনি বলেন, ইয়াযীদ ইবন মু‘আবিয়ার রাজত্বকালে যখন (মদীনার) হার্রার দুর্ঘটনা ঘটলো সে সময় আবদুল্লাহ উবন উমার রাদিয়াল্লাহু ‘আনহু আবদুল্লাহ ইবন মুতী রাদিয়াল্লাহু ‘আনহুর নিকট গেলেন। ইবন মুতী ( লোকদের) বললেন, আবু আব্দুর রাহমানের জন্য একটি বালিশ নিয়ে আস। ইবন উমার রাদিয়াল্লাহু ‘আনহু বলেন, আমি আপনার কাছে বসার জন্য আসিনি। বরং একটি হাদীস বর্ণনা করার উদ্দেশ্যেই এসেছি, যা আমি রাসূলুল্লাহ সাল্লাল্লাহু আলাইহি ওয়াসাল্লামকে বলতে শুনেছি। তিনি বলেছেন, “যে ব্যক্তি ইমামের আনুগত্য থেকে দূরে সরে দাঁড়ায় (আনুগত্য তুলে নেয়), কিয়ামতের দিন সে আল্লাহর সাথে এমন অবস্থায় সাক্ষাত করবে যে, তার কাছে কোন সংগত প্রমাণ থাকবে না। আর যে ব্যক্তি এমন অবস্থায় মারা যায় যে, তার ঘাড়ে আনুগত্যের বাই‘আত নেই সে জাহেলী মৃত্যুবরণ করল”।[11]\n\nعَنِ ابْنِ عَبَّاسٍ، عَنْ رَسُولِ اللهِ صَلَّى اللهُ عَلَيْهِ وَسَلَّمَ، قَالَ: «مَنْ كَرِهَ مِنْ أَمِيرِهِ شَيْئًا، فَلْيَصْبِرْ عَلَيْهِ، فَإِنَّهُ لَيْسَ أَحَدٌ مِنَ النَّاسِ خَرَجَ مِنَ السُّلْطَانِ شِبْرًا، فَمَاتَ عَلَيْهِ، إِلَّا مَاتَ مِيتَةً جَاهِلِيَّةً»\n\nইবনু আব্বাস রাদিয়াল্লাহু ‘আনহু থেকে বর্ণিত, রাসূলুল্লাহ্ সাল্লাল্লাহু আলাইহি ওয়াসাল্লাম বলেছেন, “কোন ব্যক্তি তার আমীরের কোন কাজ অপছন্দ করলে সে যেন ধৈর্য্য ধারণ করে। কেননা যে ব্যক্তি সরকারে আনুগত্য থেকে এক বিঘত পরিমাণও দূরে সরে যায় এবং এই অবস্থায় মৃত্যুবরণ করে সে যেন জাহেলী মৃত্যুবরণ করল”।[12]\n\n(লেখার সূত্র: সৌদী আরবের একাডেমিক গবেষণা ও ফাতওয়া বিষয়ক স্থায়ী কমিটি। ফাতওয়া নং ১৭৬২৭ ও লেখক কর্তৃক সংকলিত। ফাতওয়া কমিটির সদস্য: সালিহ ইবনু ফাওযান, আবু যায়েদ বকর ইবনু আব্দুল্লাহ, আব্দুল আযিয ইবনু আব্দুল্লাহ ইবন মুহাম্মদ আলে আশ-শাইখ। প্রধান,  আব্দুল আযিয ইবনু আব্দুল্লাহ ইবন বায।)\n\nঅনুবাদ : আব্দুল্লাহ আল মামুন আল-আযহারী\n\n[1] বুখারী, হাদীস নং ২৯৫৫, মুসলিম, হাদীস নং ১৮৩৯।\n\n[2] বুখারী, হাদীস নং ৭১৪২\n\n[3] মুসলিম, হাদীস নং ১৮৩৬।\n\n[4] মুসলিম, হাদীস নং ৫৫।\n\n[5] মুসলিম, হাদীস নং ১৭০৯।\n\n[6] মুসলিম, হাদীস নং ১৮৩৭।\n\n[7] মুসলিম, হাদীস নং ১৮৩৮।\n\n[8] মুসলিম, হাদীস নং ১৮৩৮।\n\n[9] মুসলিম, হাদীস নং ১৮৪০।\n\n[10] বুখারী, হাদীস নং ৮৯৩, মুসলিম, হাদীস নং ১৮২৯।\n\n[11] মুসলিম, হাদীস নং ১৮৫১।\n\n[12] বুখারী, হাদীস নং ৭০৫৩, মুসলিম, হাদীস নং ১৮৪৯।"
    },
    {
        "1": "আত্মপীড়িত তারুণ্য ও জঙ্গীবাদ",
        "2": "চেতনার উন্মেষকাল যে বয়সে শুরু হয়, জীবন ও জগতের নানা আলো-অন্ধকার যখন চিত্তমানসের সূক্ষ্ম রাজপথে গমনাগমন শুরু করে, সে বয়সটিই হল কৈশোর-যৌবনের সম্মিলনকাল। জীবনের মোড় অনেকটাই নির্ধারিত হয়ে যায় এই ধাপটিতে এসে। দিক নির্ধারণী এই পর্যায়টিতে পরিবার ও সমাজ মিলে যে পরিপার্শ্ব, তার ভূমিকাই থাকে প্রায় শতভাগ। কখনও সেই ভূমিকা হয় ইতিবাচক, কখনওবা নেতিবাচক। আজকে যে তরুণদেরকে আমরা বিপথগামী আখ্যা দিচ্ছি, সক্রোধে জঙ্গী বলে ক্ষোভ ঝাড়ছি, তারা কিন্তু এই সমাজে আর দশজনের মতই পিতা-মাতার অপার স্নেহে, পরম মমতায় বেড়ে ওঠা সন্তান। তাদের হিংস্রতা, জঙ্গী মনস্তত্ত্ব একদিনে গড়ে উঠেনি। চলমান সমাজ, রাষ্ট্র কিংবা বৈশ্বিক প্রেক্ষাপট বহুলাংশে এর প্রভাবক হিসাবে কাজ করেছে।\n\nমানুষ কখন চরমপন্থী হয়ে ওঠে, তা নিয়ে মনোবিজ্ঞানীরা হাযারও বিশ্লেষণ করেছেন। তবে বিশ্লেষণ ছাড়াই এটুকু বুঝা যায় যে, মানুষ যখন নিজেকে অধিকার বঞ্চিত ভাবে, সমাজকে নিজের দুর্ভাগ্যের জন্য দায়ী মনে করতে থাকে এবং তার প্রতিকারের কোন উপায় তার জানা না থাকে, তখনই এর প্রতিক্রিয়া থেকে জন্ম নেয় বিচার-বুদ্ধিহীন মরিয়া পদক্ষেপ, যাকে আমরা চরমপন্থা বলছি। এ কথা অনস্বীকার্য যে, বিচারহীনতার যে সংস্কৃতি আমরা আমাদের চারপাশে প্রতিনিয়ত প্রত্যক্ষ করছি; যে অত্যাচার, নির্যাতন, সহিংসতা, মিথ্যাচার, প্রতারণা, দ্বিচারিতা, অমানবিকতা, অযৌক্তিকতায় ভরা পৃথিবী আমাদের মুক্ত বিবেকের দুয়ারে প্রতি মুহূর্তে প্রবলভাবে ধাক্কা দিয়ে যাচ্ছে, তা বিশেষতঃ আবেগী তরুণপ্রাণের পক্ষে সামাল দেয়া কঠিনই। তার বিদ্রোহী মন সর্বদা এসব থেকে পরিত্রাণের পথ খোঁজে, সমাধানের উপায় তালাশ করে। তার চিত্তমানস জুড়ে আকুলি-বিকুলি করতে থাকে হাযারো ভাবনা, পরিকল্পনা। জীবনের এই সংশয়াচ্ছন্ন বয়সটিতে যারা সঠিক শিক্ষা ও দিকনির্দেশনা পেয়েছে, সঠিক মানুষদের সংস্পর্শ পেয়েছে, তারা এক সময় সমাধানের পথটি সঠিকভাবে খুঁজে নেয়। কিন্তু যারা এই সৌভাগ্যের অধিকারী হয়নি, বরং কোন পথভ্রষ্ট ও স্বার্থবাদী ব্যক্তি বা গোষ্ঠীর খপ্পরে পড়েছে, তারা সমাধানের শুদ্ধ পন্থার পরিবর্তে সমাজবিধ্বংসী এবং আত্মবিনাশী রাস্তাকেই সমাধানের যথার্থ পথ ভেবে বসে। আগ-পিছ চিন্তা না করে সমাজের প্রতি নিদারুণ দায়বোধশূন্য এক রঙিন ইউটোপিয়া তার অরক্ষিত হৃদয়জগতে খেলা করতে থাকে। যা কেবল মুদ্রার একপিঠই দেখে, অপর পিঠ দেখে না। জীবনের একরৈখিক সীমানাই চেনে, বহুমুখিতার দুয়ার খুলে দেখে না। কল্পিত শত্রুর প্রতি কেবল জিঘাংসার ক্রোধাগ্নিই লালন করে, সর্বাঙ্গীন মানবমুক্তির পথ সন্ধান করে না। জঙ্গীবাদ ও চরমপন্থায় আক্রান্ত ব্যক্তি তাই যে কোন সমাজের জন্য সর্বগ্রাসী আত্মবিনাশের পথ উন্মুক্ত করে।\n\nগুলশান ও শোলাকিয়া হামলার পর লাভের লাভ এই হয়েছে যে, দেশের কথিত বুদ্ধিজীবীদের চোখ কিছুটা হলেও খুলেছে। হিস্টিরিয়া রোগীর মত যারা কথায় কথায় মাদরাসা শিক্ষা ব্যবস্থা এবং নিরীহ মাদরাসা ছাত্রদেরকে জঙ্গীবাদের মূল নিয়ামক হিসাবে দেখিয়ে এসেছেন বছরের পর বছর, তারা এখন নতুন করে ভাবতে বসেছেন যে, আধুনিক শিক্ষায় শিক্ষিত, সমাজের বিত্তশালী ও সফল অংশের সন্তানরা কেন সুন্দর জীবনের মায়া ছেড়ে এই পথ বেছে নিল? এখন তারা মায়া দেখাচ্ছেন, আত্মসমালোচনা করছেন। কিন্তু শেষ বেলায় সমাধানের পথ খুঁজতে এসে আবার সেই বালখিল্যতার পরিচয় দিচ্ছেন। আগে তারা রব তুলতেন জঙ্গীবাদ দমন করতে হলে মাদরাসা শিক্ষা বন্ধ করতে হবে, আর এখন রব তুলছেন যে জঙ্গীবাদ দূর করতে তরুণদের রবীন্দ্র সংগীত শেখাতে হবে, নাচ-গানের সংস্কৃতি চর্চায় যুক্ত করতে হবে! আসলে এইসব বুদ্ধিজীবীরা কখনই আত্মপীড়িত মুসলিম তরুণদের মনের আগুনকে অনুধাবনের চেষ্টা করেননি, তা নেভানোর গরজও বোধ করেননি। তাইতো তথাকথিত ‘মুক্তমনা’রা যখন মুক্ত-স্বাধীনভাবে অনলাইন জুড়ে বিশ্রী ভাষায় ইসলাম ও ইসলামের নবী মুহাম্মাদ (ছাঃ)-কে গালিগালাজ করছিল, তখন তারা বাকস্বাধীনতার নামে তাদের সপক্ষে অবস্থান নিয়েছিলেন। দেশের পত্র-পত্রিকাগুলো যখন ইসলামী দল ও প্রতিষ্ঠানগুলোর বিরুদ্ধে একাধারে মিথ্যাচার চালিয়ে এসেছে, জঙ্গী অপবাদ দিয়েছে, তখন তাদের বিরুদ্ধে মারকাটারি রব তুলেছেন। অন্যদিকে দেশের শিক্ষাব্যবস্থা থেকে যখন ইসলামকে নিশ্চিহ্ন করার হীন কৌশল অবলম্বন করা হচ্ছে, তখন তারা নিশ্চুপ। ‘পিস টিভি’র মত নখদন্তহীন নিরেট শান্তিবাদী গণমাধ্যমকে মিথ্যা অভিযোগে বন্ধ করা হলেও তারা তাদের বহুল চর্চিত বাক স্বাধীনতা হরণের অভিযোগ তোলেন না। বৈশ্বিক নিষ্ঠুর অপরাজনীতির করাল গ্রাসে দেশে দেশে মুসলিম জনগোষ্ঠীর ওপর যখন মর্মন্তুদ নির্যাতন পরিচালিত হচ্ছে, লক্ষ-লক্ষ নিরপরাধ মানুষ ও নারী-শিশুর রক্তের স্রোতে আল্লাহ্র যমীন লালে লাল হয়ে যাচ্ছে, তখন তারা অতি সযত্নে সেসব প্রসঙ্গ থেকে নিজেদের দূরে সরিয়ে রাখেন। সুতরাং এক শ্রেণীর মুসলিম তরুণকে বিক্ষুব্ধ করে তাদেরকে বিপথে ঠেলে দিতে আমাদের সমাজ ও রাষ্ট্রের দায় কোন মতেই এড়ানোর সুযোগ নেই।\n\nআলেমদেরকে পরামর্শ দেয়ার কোন প্রয়োজন নেই। তারা তাদের দায়িত্ব ঠিকমতই পালন করেছেন ও করে যাচ্ছেন। দেশে এমন কোন ইসলামী সংগঠন নেই, এমন কোন মসজিদ-মাদরাসা নেই, যেটি জঙ্গীবাদের বিরুদ্ধে সোচ্চার ভূমিকা পালন করে না। সামান্য ইসলামী জ্ঞানও যার আছে, তার পক্ষে কখনই ধর্মের নামে নিরীহ মানুষ হত্যার এই পথ বেছে নেয়ার সুযোগ নেই। আমরা নিশ্চিতভাবেই বলতে পারি, জঙ্গীবাদের প্রসারে ধর্ম বা কোন ধর্মীয় প্রতিষ্ঠানের চুল পরিমাণ ভূমিকা নেই, যদিও সাধারণতঃ ধর্মের ভুল ব্যাখ্যা দিয়েই এদের মধ্যে উন্মাদনা সৃষ্টি করা হয়। সুতরাং জঙ্গীবাদের মূলোৎপাটনে এবং এই সকল পথভ্রষ্ট তরুণদেরকে সুপথে ফিরিয়ে আনতে সরকার ও দেশের জ্ঞানী সমাজকে অবশ্যই সমস্যার মূলে যেতে হবে। সকল প্রকার দায়িত্বহীন আচরণ ও হঠকারী পদক্ষেপ থেকে ফিরে আসতে হবে। দেশে আইনের শাসন ও ন্যায়বিচার ফিরিয়ে আনতে হবে। শিক্ষাব্যবস্থায় ইসলামী শিক্ষাকে যথাযথ মর্যাদায় স্থান দিতে হবে। ইসলামের সঠিক শিক্ষা সমাজে উন্মুক্তভাবে প্রচারের ব্যবস্থা করতে হবে। তরুণদের কথা শুনতে হবে। তাদেরকে সমাধানের পথ দেখাতে হবে। যদি তাদের মুখ বন্ধ করে দেয়া হয়, তাদেরকে নিরাপত্তাহীন করে তোলা হয়, তাদেরকে গুরুত্ব না দিয়ে কোণঠাসা করে রাখা হয়, মুসলিম হিসাবে আত্মপরিচয়ের সংকটে ফেলে দেয়া হয়, ইসলামবিদ্বেষ অব্যাহতভাবে ছড়ানো হয়, তবে তাদের একটা অংশ জঙ্গীবাদ ও চরমপন্থাতেই সমাধান খোঁজার চেষ্টা করবে। আর তাদের আবেগকে ব্যবহার করবে সুযোগসন্ধানী মহল।\n\nতারুণ্যের ধর্মই দ্রোহ। এই দ্রোহের মন্ত্রে একবার ভুলভাবে দীক্ষিত হলে ন্যায়-অন্যায়ের বিবেচনাবোধ, হিতাহিত জ্ঞান আর অবশিষ্ট থাকে না। তখন যত উপদেশবাণীই শোনানো হোক না কেন, তারা তোয়াক্কা করে না। ধর্ম-অধর্ম মানে না। নিজের জন্য, সমাজের জন্য যে কোন বিধ্বংসী কাজেও পিছপা হয় না। সুতরাং এই দ্রোহের কারণগুলো যত দ্রুত চিহ্নিত করা যাবে এবং তা সমাধানের আন্তরিক উদ্যোগ গ্রহণ করা হবে, ততই জঙ্গীবাদ নামের এই বিষবৃক্ষ উৎপাটনের পথ উন্মুক্ত হবে। এর ব্যত্যয় ঘটলে জঙ্গী ভূতের এই বাড়বাড়ন্ত অবস্থা আমাদের সমাজ ও রাষ্ট্রকে কোথায় যে নিয়ে যাবে, তা ভাবতেও গা শিউরে ওঠে। সাম্রাজ্যবাদের শিখণ্ডীদের মঞ্চস্থ বিশ্ব ইতিহাসের জঘন্যতম মানবহত্যার উৎসবকেন্দ্র আফগানিস্তান, ইরাক, সিরিয়াসহ বিশ্বের বিভিন্ন মুসলিম দেশের করুণ পরিণতি আমাদের সেই অশনিসংকেতই দেয়। আল্লাহ আমাদের হেফাযত করুন। আমীন!"
    },
    {
        "1": "উৎসের সন্ধানে",
        "2": "সকল মানুষ আদম ও হাওয়ার সন্তান। সেখান থেকে বংশ বিস্তৃত হয়ে পৃথিবী নামক এ ক্ষুদ্র গ্রহটি এখন মনুষ্যভারে জমজমাট। একই পিতা-মাতার সন্তান হওয়া সত্ত্বেও তাদের পরস্পরে মিল নেই। সাধারণ মানুষের মধ্যে পরস্পরে কিছু মিল-ভালোবাসা থাকলেও নেতৃস্থানীয় লোকদের অধিকাংশের মধ্যে সাপে-নেউলে সম্পর্ক। তাদের পারস্পরিক লড়াইয়ে বিশ্ব আজ অশান্ত। অথচ বিশ্বশান্তি নির্ভর করে পারস্পরিক আস্থা ও শান্তিপূর্ণ সহাবস্থানের উপরে। মানব সমাজে পারস্পরিক বিভেদ ও অশান্তির মূল কারণ হিসাবে আমরা দু’টি বিষয়কে চিহ্নিত করতে পারি। ১- আক্বীদা ও আমলের বৈপরীত্য ২- পারস্পরিক হিংসা ও অহংকার। মানব সমাজে বিভিন্ন ধর্ম ও ধর্মীয় জাতিগোষ্ঠীর সৃষ্টি মূলতঃ বিশ্বাসের বৈপরীত্যের কারণেই হয়েছে। আদম (عليه السلام) থেকে নূহ (عليه السلام) পর্যন্ত সময়কালের মধ্যেই আদম সন্তানদের মধ্যে বিশ্বাসের সংঘাত শুরু হয়। সৃষ্টিকর্তা আল্লাহ ও তাঁর বিধানকে ভুলে মানুষ প্রবৃত্তিপূজারী হয়ে পড়ে। ফলে সৃষ্টি হয় অসীলা পূজার শিরক। পৃথিবীর সর্বপ্রাচীন শিরক হ’ল কবরপূজা ও মূর্তিপূজার শিরক। আদমপুত্র ক্বাবিলের বংশের জনৈক ব্যক্তি সর্বপ্রথম মৃত সৎলোকের মূর্তি তৈরী করে তার অসীলায় পরকালে মুক্তি কামনায় শিরক চালু করে। অতঃপর বুরদ বিন মিহলাঈলের শাসনকালে মূর্তিপূজার ব্যাপক বিস্তৃতি ঘটে। তখন নূহ (عليه السلام) প্রেরিত হন। কিন্তু তাঁকে লোকেরা প্রত্যাখ্যান করে। ফলে নূহ (عليه السلام)-এর অভিসম্পাতে ও আল্লাহ্র গযবে দুনিয়া গারত হয়ে যায়।\n\nনূহ (عليه السلام)-এর কিশতীতে ওঠে বেঁচে যাওয়া নেককার সাথীদের বংশধরগণের মধ্যে পুনরায় দেখা দেয় আক্বীদার সংঘাত। যদিও তারা সকলেই ছিল নূহের তিন ছেলে হাম, সাম ও ইয়াফিছ-এর বংশধর। বর্তমান পৃথিবীর অধিকাংশ এলাকা জুড়ে রয়েছে সাম-এর বংশধর সেমেটিক জাতির মানুষের বাস। কিন্তু তাদের মধ্যে রয়েছে পারস্পরিক বিশ্বাসের দ্বন্দ্ব। তারকাপূজারী ও মূর্তিপূজারীদের সঙ্গে ইব্রাহীম (عليه السلام)-এর বিতর্ক পবিত্র কুরআনে সুন্দরভাবে বর্ণিত হয়েছে। তাঁর সাথে নমরূদের বিরোধ এবং মূসা (عليه السلام)-এর সাথে ফেরাঊনের বিরোধ ছিল মূলতঃ বিশ্বাসজনিত। ইহূদীরা যে যীশু খ্রীষ্টকে নুশবিদ্ধ করে হত্যা (?) করেছিল, তার কারণ এটা ছিল না যে, তিনি তাঁর ১০/১২ জন নিরীহ হাওয়ারীকে নিয়ে সম্রাট তুতইয়ানূস-এর রাষ্ট্র ক্ষমতা দখল করতে চেয়েছিলেন। বরং তাঁর মূল অপরাধ ছিল এই যে, তিনি ইহূদীদের বিকৃত আক্বীদা ও আমলের সংশোধন ও পরিমার্জন কামনা করেছিলেন। বিগত যুগে বহু দার্শনিক ও বিজ্ঞানী যে নৃশংসভাবে নিহত হয়েছেন, তারও প্রধান কারণ ছিল বিকৃত খৃষ্টীয় বিশ্বাসের জন্য তারা ছিলেন বাধা ও উপদ্রব স্বরূপ।\n\nসবশেষে মুহাম্মাদ (ছাঃ)-এর সাথে মক্কার পৌত্তলিক ও মদীনার ইহূদী-নাছারাদের যে সংঘাত হয়, সেটাও ছিল মূলতঃ বিশ্বাসের সংঘাত। কেননা তাদের লালিত শিরকী আক্বীদার সঙ্গে সামান্য আপোষ করতে পারলেই তিনি মক্কার নেতৃত্বে খুব সহজেই আসীন হ’তে পারতেন। কিন্তু তিনি আপোষ না করাতেই তাদের হিংসা ও যুলুমের শিকার হন। যদিও আললাহ ও আখেরাতের উপরে বিশ্বাস তাদের মধ্যে সব সময় অটুট ছিল। মানুষ হিসাবে তারা মুহাম্মাদ বিন আব্দুল্লাহকে তাদের বংশের সেরা সন্তান হিসাবে মেনে নিয়েছিল। তাঁকে ‘আল-আমীন’ হিসাবে বিশেষিত করেছিল। কিন্তু বাপ-দাদা চৌদ্দ পুরুষের কুসংস্কারাচ্ছন্ন আক্বীদা-বিশ্বাসের উপরে যিদ করায় অহংকার বশে তারা রাসূলুল্লাহ (ছাঃ)-এর বিরোধিতায় লিপ্ত হয়।\n\nরাসূল (ছাঃ)-এর মৃত্যুর পরে ও খুলাফায়ে রাশেদীনের যামানার শেষ দিকে মাথা চাড়া দেয় আভ্যন্তরীণ আক্বীদা ও আমলের সংঘাত। ইহূদী-খ্রিষ্টান ও পৌত্তলিকদের লালিত বহু কুসংস্কার ইসলামের লেবাস পরে মুসলিম সমাজে অনুপ্রবেশ করে। সৃষ্টি হয় খারেজী, শী‘আ, ক্বাদারিয়া, জাবরিয়া, মু‘তাযিলা, মুর্জিয়া ইত্যাদি বিভ্রান্ত মতবাদ সমূহ। আরও পরে চতুর্থ শতাব্দী হিজরীতে সুন্নী দল ভেঙ্গে সৃষ্টি হয় হানাফী, মালেকী, শাফেঈ, হাম্বলী প্রভৃতি দল ও তন্মধ্যকার অসংখ্য উপদল। আল্লাহ, রাসূল, জান্নাত, জাহান্নাম ইত্যাদি বিষয়ে তাদের পরস্পরের মধ্যে বিশ্বাসগত মিল থাকলেও আক্বীদা ও আমলের বিস্তীর্ণ ময়দানে মৌলিক ও প্রশাখাগত অসংখ্য বিষয়ে তাদের পরস্পরের মধ্যে সৃষ্টি হয় দুস্তর প্রভেদ। যা আজও রয়েছে এবং দিন দিন প্রলম্বিত হচ্ছে।\n\nনূহ (عليه السلام)-এর যুগে ফেলে আসা অসীলা পূজার শিরক বর্তমানে পীরপূজা ও কবরপূজার মাধ্যমে এবং মূর্তিপূজার শিরক কথিত শহীদ মিনার, স্মৃতিস্তম্ভ, ছবি ও চিত্র, ভাস্কর্য ইত্যাদিতে শ্রদ্ধাঞ্জলী নিবেদনের মাধ্যমে এবং বিভিন্ন নামে ও বেনামে মুসলিম সমাজে নমবর্ধমান হারে বৃদ্ধি পেতে চলেছে। ইসমাঈল (عليه السلام)-এর বংশে আমর বিন লুহাই নামক জনৈক সম্ভ্রান্ত নেতা প্রথম সিরিয়া থেকে ‘হোবল’ মূর্তি মক্কায় এনে স্থাপন করেন ও সকলকে তার অসীলায় বৃষ্টি প্রার্থনার জন্য তাকে পূজা করার আহবান জানান। তারপর থেকে কুরায়েশের সকল গোত্রের মধ্যে নমে মূর্তিপূজা বিস্তার লাভ করে। যা রাসূল (ছাঃ)-এর আবির্ভাবকালে ৩৬০টিতে উপনীত হয়।\n\nসেদিনের ৩৬০টির স্থলে এখন মুসলিম বিশ্বের ঘরে ঘরে, মাঠে-ময়দানে, রাস্তার ধারে, শহরে-বন্দরে ও শিক্ষা প্রতিষ্ঠান সমূহে লক্ষ লক্ষ শিরকী প্রতিমা নামে-বেনামে বিরাজ করছে। আল্লাহ্র প্রতি একক বিশ্বাস ও তাঁর প্রতি অটুট ভরসা বিভিন্ন অসীলা পূজার মাধ্যমে সকল যুগে যেভাবে ভঙ্গুর হয়েছে, এমনকি শিরকের বিরুদ্ধে আপোষহীন নবী ইবরাহীমের নিজ হাতে গড়া বায়তুল্লাহ শরীফে আল্লাহতে বিশ্বাসী লোকদের দ্বারা মূর্তিপূজার মাধ্যমে যেভাবে তাওহীদকে অপদস্থ করা হয়েছিল, একইভাবে আজ আল্লাহতে বিশ্বাসী মুসলমানদের হাতেই রকমারী শিরক ও বিদ‘আতের মাধ্যমে আল্লাহ্র একচ্ছত্র তাওহীদ ও রাসূলের একচ্ছত্র রিসালাতকে অপদস্থ করার অপচেষ্টা চলছে। সেদিন যেভাবে আব্দুল্লাহ বিন উবাইয়ের মত কিছু মুনাফিক রাসূলুল্লাহ (ছাঃ)-এর বিরুদ্ধে ভিতর থেকে ষড়যন্ত্রের মাধ্যমে ইসলামের ক্ষতি সাধনের চেষ্টা করেছিল। আজও তেমনি দুনিয়াবী স্বার্থদুষ্ট কিছু লোক ভিতর থেকে ইসলামের ক্ষতি সাধন করে চলেছে।\n\nআজকের বিশ্বে সন্ত্রাস নির্মূলের বাহানায় আমেরিকার প্রেসিডেন্ট জর্জ বুশের ‘নুসেড’ ঘোষণার আস্ফালন, আফগানিস্তানের উপর বেহায়া আনমণ ও ইরাকের বিরুদ্ধে হামলার সকল আয়োজন ও উন্মত্ততার বিশ্বস্ত সহযোগী কেবল খ্রিষ্টান, ইহূদী ও পৌত্তলিক অধ্যুষিত দেশগুলিই নয়, বরং মুসলিম বিশ্বের রাষ্ট্রনেতা, রাজনৈতিক নেতৃবৃন্দ, দার্শনিক ও বুদ্ধিজীবীরাও রয়েছেন। এমনকি ‘রিস্ক’ নিয়ে হক কথা বলার মত বুকের পাটা ধর্মীয় নেতাদেরও অধিকাংশের মধ্যে নেই।\n\nভারতবিজয়ী বীর সুলতান মাহমূদকে যখন সোমনাথ মন্দিরের পুরোহিতেরা তাদের হাতে গড়া মূর্তিগুলি ভাঙ্গার বিনিময়ে অঢেল সোনা-রূপা, হীরা-জহরত দিতে চেয়েছিল, তখন সুলতান দ্ব্যর্থহীনভাবে তাদের জানিয়ে দিয়েছিলেন ‘ম্যায় বুত শিকন হুঁ, বুত ফুরোশ নেহী হুঁ’ ‘আমি মূর্তি ধ্বংসকারী, মূর্তি বিনেতা নই’। তিনি তাঁর তাওহীদ বিশ্বাসকে অর্থের বিনিময়ে বিনি করেননি। অথচ আজ সেই ভারতবর্ষের মুসলিম রাষ্ট্র নেতারা নিজেদের গরীব প্রজাদের রাজস্বের পয়সা দিয়ে নামে-বেনামে স্থানে-অস্থানে মূর্তি ও স্তম্ভ তৈরী করছে। আর সেখানে গিয়ে পবিত্র ফুল সমূহ ছিঁড়ে এনে শ্রদ্ধাঞ্জলী নিবেদন করছে। দাঁড়িয়ে নীরবতা পালন করছে। ওদিকে কবর ব্যবসায়ী ধর্মনেতারা মৃতব্যক্তির অসীলায় মুক্তি পাওয়ার ধোঁকা দিয়ে নযর-নিয়াযের পাহাড় গড়ছেন। অথচ তার মনের আয়নায় একবারও ভেসে ওঠে না সেই অভুক্ত মানুষগুলির কথা, যারা না খেয়ে না পরে প্রচন্ড শীতে, গ্রীষ্মে ও বর্ষায় কাতর হয়ে অনতিদূরে অধোমুখে দাঁড়িয়ে আছে। ঐ শহীদ মিনার ও স্মৃতিসৌধের বা ঐ মৃত পীরের সমাধিসৌধের একখানা ইটের মূল্য দিলে ঐ অনাহারক্লিষ্ট প্রজাটির বেঁচে থাকার সংস্থান হ’ত। অথচ সবকিছুই চলছে রাজনীতির নামে। চলছে ধর্মের নামে। কে বলবে সাহস করে যে, এগুলি ধর্ম নয়, এগুলি আল্লাহ প্রেরিত দ্বীন নয়। এগুলি আমাদের বানানো মেকী রাজনীতি ও মেকী ইসলাম।\n\nনীটশের মতবাদকে প্রতিষ্ঠা করতে গিয়ে হিটলার ও মুসোলিনী লক্ষ লক্ষ মানুষকে হত্যা করেছে। কার্লমার্কসের মতবাদকে প্রতিষ্ঠা করতে গিয়ে রাশিয়া ও চীনে প্রায় আড়াই কোটি মানুষের জীবন গেছে। পুঁজিবাদী মিত্রবাহিনীর হামলায় নাগাসাকি-হিরোশিমায় লাখো মানুষের রক্ত ঝরেছে। আজও যার ধ্বংসের রেশ চলছে। এইভাবে শক্তিবাদ, সমাজবাদ, পুঁুজিবাদ, গণতন্ত্র, ধর্ম নিরপেক্ষতাবাদ, জাতীয়তাবাদ প্রভৃতি মতবাদ ও বিশ্বাসের সংঘাতে যুগে যুগে হাযার হাযার মানুষের জীবনাহুতি ঘটেছে। অথচ মানুষ যদি মানুষের সৃষ্ট মতবাদের পিছনে না ছুটে তার সৃষ্টিকর্তা আল্লাহ প্রেরিত দ্বীনের পথে দৃঢ় থাকত, তাহ’লে অশান্তি থেকে বিশ্ব মুক্তি পেত। নবীগণ সর্বদা সেই সত্য ও মুক্তির পথে মানুষকে দাওয়াত দিয়েছেন। যার সর্বশেষ ও পূর্ণাঙ্গ রূপ হ’ল ইসলাম। যা শেষনবী মুহাম্মাদ (ছাঃ)-এর মাধ্যমে মানবজাতি প্রাপ্ত হয়েছে। যা নির্ভেজালরূপে রক্ষিত আছে পবিত্র কুরআন ও ছহীহ হাদীছের মধ্যে। সেই নির্ভেজাল দ্বীনের বাস্তবায়নের মাধ্যমে মানবজাতির ইহকাল ও পরকালের সার্বিক কল্যাণ ও মুক্তির লক্ষ্যে ছাহাবায়ে কেরামের যুগ হ’তে চলে আসা পবিত্র কুরআন ও ছহীহ সুন্নাহর আন্দোলনের প্রচার ও প্রতিষ্ঠার জন্য জান-মাল, সময় ও শ্রম ব্যয় করার মত কেউ আছেন কি? আমরা এসেছিলাম জান্নাত থেকে। চলুন ফিরে চলি জান্নাতের দিকে। আসুন ঝাঁপিয়ে পড়ি সেই পবিত্র উৎসের সন্ধানে। আল্লাহ আমাদের সহায় হৌন! আমীন!"
    },
    {
        "1": "সরকারের বিরুদ্ধে জিহাদের প্রকৃতি",
        "2": "(ক) মুসলিম হৌক অমুসলিম হৌক প্রতিষ্ঠিত কোন সরকারের বিরুদ্ধে যুদ্ধ করা ইসলামের নীতি নয়। তবে ইসলাম বিরোধী হুকুম মানতে কোন মুসলিম নাগরিক বাধ্য নয়। রাসূল (ছাঃ) বলেন, ‘স্রষ্টার অবাধ্যতায় সৃষ্টির প্রতি কোন আনুগত্য নেই।[1]  অতএব সর্বাবস্থায় তাওহীদের কালেমাকে সমুন্নত রাখা ও ইসলামী স্বার্থকে অক্ষুণ্ণ রাখার সর্বাত্মক চেষ্টা করা মুসলমানের উপর ফরয দায়িত্ব। এমতক্ষেত্রে সরকারের নিকটে কুরআন ও হাদীছের বক্তব্য তুলে ধরাই হ’ল বড় জিহাদ। যেমন রাসূল (ছাঃ) বলেন, ‘শ্রেষ্ঠ জিহাদ হ’ল অত্যাচারী শাসকের নিকটে হক কথা বলা।[2]\n\nসরকারের নিকট বক্তব্য তুলে ধরার সর্বোত্তম পন্থা হ’ল, সরকার প্রধান বা তাঁর প্রতিনিধির সাথে নিরিবিলি সাক্ষাতে কথা বলা ও উপদেশ দেওয়া। এজন্য সরকারকে উদার ও সহনশীল হ’তে হবে। অহংকারী ও হঠকারী হওয়া চলবে না। হরতাল-ধর্মঘট, মারদাঙ্গা মিছিল ইত্যাদি গণতন্ত্রে সমর্থনযোগ্য হ’লেও ইসলাম এগুলি সমর্থন করে না। অতএব এগুলি কখনোই কোন উত্তম প্র।।য়া নয়। এতে সরকার ও জনগণ মুখোমুখি হয়। যাতে হিতে বিপরীত হবে এবং অহেতুক নির্যাতন ও রক্তপাত হবে। যা এখন গণতান্ত্রিক দেশগুলিতে নিয়মিত ব্যাপার হয়ে দাঁড়িয়েছে। সরকারী ও বিরোধী দল অর্থই হ’ল পরস্পর সহিংস দু’টো দল। যা সমাজকে বিভক্ত করে ও রাষ্ট্রকে পঙ্গু ও গতিহীন করে দেয়। রাসূল (ছাঃ) বলেন, ‘যে ব্যক্তি শাসককে উপদেশ দিতে চায়, সে যেন তা প্রকাশ্যে না দেয়। বরং তার কাছে নির্জন স্থানে দেয়। এক্ষণে তিনি সেটি গ্রহণ করলে তো ভালই। না করলে ঐ ব্যক্তি তার দায়িত্ব পালন সম্পন্ন করল’।[3] সরকারের কাছে বক্তব্য পেশ করার এই ভদ্র পন্থাই হ’ল ইসলামী পন্থা। এতে উভয়পক্ষ পরস্পরের প্রতি সহনশীল ও সহানুভূতিশীল থাকে। দেশে শান্তি ও স্থিতিশীলতা বজায় থাকে। এর বাইরে প্রচলিত হরতাল-ধর্মঘটের পন্থা একটা জংলী পন্থা বৈ কিছুই নয়।\n\nঅমুসলিম রাষ্ট্রে মুসলিমদের ধর্মীয় অধিকার সংরক্ষণের সকল প্রকার ইসলামী প্রচেষ্টাই হ’ল ‘জিহাদ’। যখন তা আল্লাহ্র সন্তুষ্টির জন্য হয় এবং তাওহীদের ঝান্ডাকে সমুন্নত রাখার উদ্দেশ্যে হয়। কিন্তু যদি বিনা প্রচেষ্টায় অনৈসলামী আইন মেনে নেওয়া হয় এবং তার উপর কোন মুসলমান সন্তুষ্ট থাকে, তাহ’লে সে অবশ্যই কবীরা গোনাহগার হবে। সাধ্যমত চেষ্টা সত্ত্বেও বাধ্য হ’লে আল্লাহ্র নিকটে ক্ষমা চাইতে হবে এবং শাসকের হেদায়াতের জন্য দো‘আ করতে হবে।\n\n(খ) শাসক মুসলিম ফাসেক হলে সে অবস্থায় করণীয় সম্পর্কে রাসূলুল্লাহ (ছাঃ) বলেন, ‘তোমাদের উপর অনেক শাসক নিযুক্ত হবে। যাদের কোন কাজ তোমরা পসন্দ করবে এবং কোন কাজ অপসন্দ করবে। এক্ষণে যে ব্যক্তি উক্ত অন্যায় কাজের প্রতিবাদ করবে, সে দায়িত্বমুক্ত হবে। আর যে ব্যক্তি তা অপসন্দ করবে, সে (মুনাফেকী থেকে) নিরাপদ থাকবে। কিন্তু যে ব্যক্তি তাতে সন্তুষ্ট থাকবে ও তার অনুসরণ করবে। এ সময় ছাহাবীগণ বললেন, আমরা কি ঐ শাসকদের বিরুদ্ধে যুদ্ধ করব না? রাসূল (ছাঃ) বললেন, না। যতক্ষণ তারা ছালাত আদায় করে। না, যতক্ষণ তারা ছালাত আদায় করে’।[4]\n\nঅন্য হাদীছে এসেছে, ‘আল্লাহ্র পক্ষ হ’তে প্রমাণ ভিত্তিক সুস্পষ্ট কুফরী না দেখা পর্যন্ত মুসলিম শাসকদের আনুগত্যমুক্ত হওয়া যাবে না’।[5]\n\n‘প্রকাশ্য কুফরী’ -এর ব্যাখ্যা :\n\nরাসূলুল্লাহ (ছাঃ) বলেন, সুস্পষ্ট কুফরী না দেখা পর্যন্ত শাসকের আনুগত্যমুক্ত হয়ো না। সেটা কিভাবে?\n\nতোমরা যাচাই করে দেখবে। কেবল ধারণা ও প্রচারের ভিত্তিতে সিদ্ধান্ত হবে না। কেবল ফাসেকী বা কোন কবীরা গোনাহ যথেষ্ট নয়। বরং ইসলামকে পুরোপুরি অস্বীকার করা বুঝাবে। প্রকাশ্য। যাতে কোনরূপ অস্পষ্টতা বা গোপনীয়তা থাকে না। তোমাদের জ্ঞানীদের নিকট। তার কুফরীর ব্যাপারে আল্লাহ্র পক্ষ হতে প্রেরিত কুরআন ও সুন্নাহ্র মযবুত দলীল থাকতে হবে। কোন দুর্বল প্রমাণ বা সন্দেহের ভিত্তিতে নয় কিংবা কোন দল বা ব্যক্তির একক সিদ্ধান্তে নয়। বরং কাউকে কাফের ঘোষণার সিদ্ধান্ত নেবার এখতিয়ার থাকবে রাষ্ট্রীয় ইসলামী আদালতের শরী‘আত অভিজ্ঞ বিচারকমন্ডলীর অথবা দেশের হাদীছপন্থী বিজ্ঞ ওলামায়ে কেরামের সম্মিলিত সিদ্ধান্তে। অন্য কারু সিদ্ধান্তে নয়। কেননা রাসূল (ছাঃ) বলেন, ‘যদি কেউ তার ভাইকে বলে হে কাফের! তাহলে সেটা তাদের যেকোন একজনের উপর বর্তাবে’।[6]\n\nএর দ্বারা ছোট কুফরী বুঝানো হয়েছে। কেননা কেউ কাউকে কাফের বললেই সে কাফের হয়ে যায় না। বরং কুরআন ও সুন্নাহ্র সুস্পষ্ট দলীলের ভিত্তিতে যাচাই সাপেক্ষে কুফরী সন্দেহাতীতভাবে প্রমাণিত হলে এবং বারবার বুঝানো সত্ত্বেও স্বীয় অবিশ্বাসে অটল থাকলে তাকে ‘প্রকাশ্য কুফরী’ হিসাবে গণ্য করা যাবে। কোন মুসলিম সরকারের বেলায়ও একই কথা প্রযোজ্য।\n\nতবে কাফের সাব্যস্ত হ’লেই উক্ত শাসকের বিরুদ্ধে যুদ্ধ করা ফরয, তা নয়। কারণ যুদ্ধ করার বিষয়টি শর্তসাপেক্ষ। আর তা হ’ল বৈধ কর্তৃপক্ষ, অনুকূল পরিবেশ এবং যথার্থ শক্তি ও পর্যাপ্ত সামর্থ্য থাকা। আল্লাহ বলেন, ‘তোমরা সাধ্যমত আল্লাহকে ভয় কর’ (তাগাবুন ৬৪/১৬)। তিনি বলেন, ‘আল্লাহ কাউকে তার সাধ্যের অতিরিক্ত কাজে বাধ্য করেন না’ (বাক্বারাহ ২/২৮৬)। অন্যথায় তা আত্মহননের শামিল হবে। যা করতে আল্লাহ নিষেধ করেছেন। যেমন তিনি বলেন, ‘তোমরা নিজেদেরকে ধ্বংসে নিক্ষেপ করো না’ (বাক্বারাহ ২/১৯৫)।\n\nকাফের গণ্য করার ফল :\n\nউল্লেখ্য যে, কাফির ঘোষণা করা কেবল সরকারের বিরুদ্ধে নয়, যেকোন  মুসলিমের বিরুদ্ধেও হতে পারে। আর কাফির গণ্য করে তাদের রক্ত ও ধন-সম্পদ যদি হালাল করা হয়, তাহলে মুসলিম উম্মাহ্র ঘরে-ঘরে বিপর্যয় নেমে আসবে। যেমন বাপকে ‘কাফের’ গণ্য করা হ’লে মায়ের সঙ্গে তার বিবাহ বিচ্ছেদ হবে। সন্তান পিতার সম্পত্তির উত্তরাধিকার থেকে বঞ্চিত হবে। এমনকি তার জন্য পিতার রক্ত হালাল হবে। একই অবস্থা হবে ভাই ভাইয়ের ক্ষেত্রে, স্বামী ও স্ত্রীর ক্ষেত্রে এবং অন্যান্য আত্মীয়-স্বজনের ক্ষেত্রে। আর যদি এটা কোন সরকারের বিরুদ্ধে হয়, তাহ’লে সেটা আরও কঠিন হবে এবং সারা দেশে বিপর্যয় ছড়িয়ে পড়বে। নিরপরাধ নারী-শিশু ও সাধারণ নির্দোষ মানুষ সরকারী জেল-যুলুম ও নির্যাতনের অসহায় শিকারে পরিণত হবে, যা আজকাল বিভিন্ন দেশে হচ্ছে।\n\nকিছু লোক বোমা মেরে দ্বীন কায়েম করতে চায়। তারা অমুসলিমের চাইতে মুসলিম নেতাদের হত্যা করাকে বেশী অগ্রাধিকার দেয়। তাদের যুক্তি ‘রাহেগী মাক্ষী উসতক, যাবতাক রাহেগী নাজাসাত’ (‘মাছি অতক্ষণ থাকবে, যতক্ষণ দুর্গন্ধ থাকবে’)। অথচ শয়তান যেহেতু আছে, দুর্গন্ধ থাকবেই, মাছিও থাকবে। তবে মুমিন-কাফির যেই-ই হৌক নিরস্ত্র ও নিরপরাধ কোন মানুষকে হত্যা করা ইসলামে কঠোরভাবে নিষিদ্ধ। ইসলামী আদালত বা দায়িত্বশীল বৈধ কর্তৃপক্ষ ব্যতীত কেউ কাউকে হত্যাযোগ্য আসামী সাব্যস্ত করতে পারে না। অথচ স্বেচ্ছাচারী কিছু চরমপন্থীর জন্য আজ নির্দোষ মুসলিম নর-নারী নিজ দেশে ও প্রবাসে ধিকৃত ও লাঞ্ছিত হচ্ছেন।\n\nমানুষ হত্যার পরিণাম :\n\nআল্লাহ বলেন, ‘যে কেউ জীবনের বদলে জীবন অথবা জনপদে অনর্থ সৃষ্টি করা ব্যতীত কাউকে হত্যা করে, সে যেন সকল মানুষকে হত্যা করে। আর যে ব্যক্তি কারু জীবন রক্ষা করে, সে যেন সকল মানুষের জীবন রক্ষা করে’ (মায়েদাহ ৫/৩২)।\n\nরাসূলুল্লাহ (ছাঃ) বলেন, ‘যাঁর হাতে আমার জীবন নিহিত তাঁর কসম করে বলছি, একজন মুমিনকে হত্যা করা অবশ্যই আল্লাহ্র নিকটে দুনিয়া লয় হয়ে যাওয়ার চাইতে অধিক ভয়ংকর’।[7] অন্য বর্ণনায় এসেছে, ‘একজন মুসলিম ব্যক্তিকে হত্যা করার চাইতে দুনিয়া লয় হয়ে যাওয়া আল্লাহ্র নিকট অধিক হালকা বিষয়’।[8] এর অর্থ এটা নয় যে, কাফেরকে হত্যা করায় নেকী আছে। সেটা হ’লে রাসূল (ছাঃ) শীর্ষ কাফের নেতা আবু সুফিয়ানকে মক্কা বিজয়ের আগের রাতে নিরস্ত্র অবস্থায় ধরা পড়ার পরেও তাকে কেন হত্যা করেননি? বরং তিনি তাকে মুসলিম হওয়ার সুযোগ দেন। পরদিন মক্কা বিজয়ের পর প্রদত্ত ভাষণে তিনি সকল কাফির-মুশরিককে সাধারণ ক্ষমা ঘোষণা করেন এবং রক্তপাতকে স্থায়ীভাবে হারাম করে দেন।[9] ফলে সবাই ইসলাম কবুল করে ধন্য হয়।\n\nমুসলিম-এর নিদর্শন :\n\nএক্ষণে ‘মুসলিম’ কে? সে বিষয়ে রাসূলুল্লাহ (ছাঃ) বলেন, ‘যে ব্যক্তি সাক্ষ্য দেয় যে, আল্লাহ ব্যতীত কোন উপাস্য নেই এবং মুহাম্মাদ আল্লাহ্র রাসূল। আর যে ব্যক্তি আমাদের ক্বিবলাকে ক্বিবলা মানে, আমাদের ন্যায় ছালাত আদায় করে, আমাদের যবহকৃত প্রাণীর গোশত খায়, সে ব্যক্তি ‘মুসলিম’। তার জন্য সেই পুরস্কার, যা অন্য মুসলমানদের জন্য রয়েছে এবং তার উপরে সেই শাস্তি, যা অন্য মুসলমানদের উপরে প্রযোজ্য’।[10]  অতএব উপরোক্ত বৈশিষ্ট্যসমূহ যার মধ্যে থাকবে, তিনিই ‘মুসলিম’। যদিও তিনি কবীরা গোনাহগার হন।\n\nকবীরা গোনাহগার কাফের নয় :\n\nরাসূলুল্লাহ (ছাঃ) বলেন, ‘মুমিন থাকা অবস্থায় কোন ব্যভিচারী ব্যভিচার করতে পারে না, কোন চোর চুরি করতে পারে না, কোন মদ্যপ মদ্যপান করতে পারে না, কোন ডাকাত ডাকাতি করতে পারে না, কেউ গণীমতের মালে খেয়ানত করতে পারে না। অতএব তোমরা সাবধান হও! তোমরা সাবধান হও’! ইবনু আববাস-এর বর্ণনায় আরও এসেছে, ‘মুমিন থাকা অবস্থায় হত্যাকারী কাউকে হত্যা করতে পারে না’। এর ব্যাখ্যায় ইবনু আববাস (رضي الله عنه) দুই হাতের আঙ্গুলগুলি পরস্পরের মধ্যে প্রবেশ করিয়ে অতঃপর বের করে নিয়ে বলেন, যখন সে তওবা করে, তখন ঈমান তার মধ্যে আবার প্রবেশ করে। ইমাম বুখারী (رحمة الله) অত্র হাদীছের ব্যাখ্যায় বলেন, এখানে ‘মুমিন’ অর্থ ‘পূর্ণ মুমিন’। পাপ কাজের সময় ঈমানের নূর তার অন্তর থেকে বেরিয়ে যায়’ (বুখারী, মুসলিম, মিশকাত হা/৫৩)।\n\nআর মুসলমান পরস্পরে যুদ্ধ করলেও তারা যে কাফের ও মুরতাদ হয় না, তার বড় প্রমাণ হ’ল সূরা হুজুরাত ৯ আয়াতটি। যেখানে আল্লাহ পরস্পরে যুদ্ধরত উভয়পক্ষকে ‘মুমিন’ বলে অভিহিত করেছেন।\n\nউত্তরণের পথ :\n\nমুসলিম সমাজে কারু মধ্যে ‘প্রকাশ্য কুফরী’ দেখা গেলে প্রথমে তাকে উপদেশের মাধ্যমে ফিরিয়ে আনার চেষ্টা করবে। অতঃপর বারবার চেষ্টা সত্ত্বেও না পারলে ঐ ব্যক্তিকে এড়িয়ে চলবে এবং তার হেদায়াতের জন্য আল্লাহ্র নিকট দো‘আ করবে। যদি সরকার অমুসলিম হয় ও ইসলামে বাধা সৃষ্টি করে অথবা মুসলিম সরকারের মধ্যে ‘প্রকাশ্য কুফরী’ দেখা দেয় এবং ইসলামের সাথে দুশমনী করে, তাহলে সরকার পরিবর্তনের ক্ষমতা থাকলে বৈধ পন্থায় সেটা করবে। নইলে ছবর করবে এবং আমর বিল মা‘রূফ ও নাহি ‘আনিল মুনকারের মূলনীতি অনুসরণে ইসলামের পক্ষে জনমত গঠন করবে। এটাই নবীগণের তরীকা।\n\nরাসূলুল্লাহ (ছাঃ) আত্মশুদ্ধি ও পরিচর্যার মাধ্যমে সমাজশুদ্ধির কাজ করেছেন। আমাদেরকেও সেপথে এগোতে হবে। বাধা এলে তিনি ধৈর্যধারণ করেছেন। পরে সক্ষমতা অর্জন করলে এবং আ।ান্ত হ’লে জিহাদ করেছেন কুফরী শক্তির বিরুদ্ধে, কোন মুসলিম বা মুনাফিকের বিরুদ্ধে নয়। আমরা যদি ইসলামের অগ্রগতি ও মুসলিম উম্মাহ্র কল্যাণ চাই, তাহ’লে আমাদেরকে রাসূল (ছাঃ)-এর পথে চলতে হবে, অন্য পথে নয়। কবি আবু ওছমান সাঈদ বিন ইসমাঈল (২৩০-২৯৮ হিঃ) বলেন, ‘তোমার দ্বীনের অবস্থা কি যে তুমি তাকে ময়লাযুক্ত করার উপর খুশী হয়ে গেছ? আর তোমার পোষাক ময়লা দিয়ে ধৌত করা হয়েছে’? ‘তুমি নাজাত চাও, অথচ সে পথে তুমি চলোনা। নিশ্চয়ই নেŠকা কখনো শুকনা মাটিতে চলে না’।[11]\n\nকাফির গণ্য করার মূলনীতি সমূহ :\n\nকাউকে কাফের বলতে গেলে যেসব মূলনীতি জানা আবশ্যক তার মধ্যে প্রধান কয়েকটি নিম্নে প্রদত্ত হ’ল।-\n\n(১) এটি একটি শারঈ হুকুম। যা কুরআন ও সুন্নাহ্র ভিত্তিতেই সাব্যস্ত হবে। অন্য কোন ভিত্তিতে নয়।\n\n(২) কাফের সাব্যস্ত হবে ব্যক্তির অবস্থা ভেদে। কেননা অনেকে ঈমান ও কুফরের পার্থক্য বুঝে না। ফলে প্রত্যেক বিদ‘আতী ও পাপী এমনকি একজন কবরপূজারীকেও কাফের সাব্যস্ত করা যায় না তার অজ্ঞতা ও মূর্খতার কারণে।\n\n(৩) কারু কথা, কাজ বা বিশ্বাসের ভিত্তিতেই কেবল তাকে কাফের  বলা যাবে না, যতক্ষণ না তার কাছে দলীল স্পষ্ট করা হবে এবং সন্দেহ দূর করা হবে। এমনকি যদি কেউ অজ্ঞতাবশে কাউকে সিজদা করে, তবে তাকে কাফের বলা যাবে না। যেমন হযরত মু‘আয বিন জাবাল (رضي الله عنه) শাম (সিরিয়া) থেকে ফিরে এসে রাসূল (ছাঃ)-কে সিজদা করেন। কেননা তিনি সেখানে নেতাদের সিজদা করতে দেখেছেন, তাই এসে রাসূলকে সিজদা করেন। রাসূল (ছাঃ) তাকে নিষেধ করে দেন।[12] অতএব অজ্ঞতাবশে ইসলামের কোন বিধানকে অস্বীকার করলে তাকে ‘কাফের’ বলা যাবে না। যতক্ষণ না তাকে ভালভাবে বুঝানো হয়।\n\n(৪) মুমিন কোন ক্ষেত্রে ঈমান বিরোধী কাজ করলেই তিনি ঈমানের গন্ডী থেকে বের হয়ে যান না বা ‘মুরতাদ’ হয়ে যান না। যেমন মক্কা অভিযানের গোপন তথ্য ফাঁস করে জনৈক মহিলার মাধ্যমে মক্কার নেতাদের কাছে পত্র প্রেরণ করা ও তা হাতেনাতে ধরা পড়ার মত হত্যাযোগ্য পাপ করা সত্ত্বেও রাসূল (ছাঃ) বদরী ছাহাবী হাতেব বিন আবী বালতা‘আহ (رضي الله عنه)-কে ‘কাফের’ সাব্যস্ত করেননি ও তাকে হত্যা করেননি। বরং তাকে ক্ষমা করে দেন তার কৈফিয়ত শ্রবণ করার পর।[13]\n\n(৫) ইসলামের মূল বিষয়গুলি অস্বীকার করলে কাফের হবে, আর শাখাগুলি অস্বীকার করলে কাফের হবে না, এমনটি নয়। বরং শরী‘আতের প্রতিটি বিষয়ই পালনীয়। ছাহাবায়ে কেরাম আল্লাহ ও রাসূল (ছাঃ)-এর কোন নির্দেশকেই অগ্রাহ্য করতেন না বরং প্রতিটি নির্দেশকেই সমভাবে গুরুত্ব ও মর্যাদা দিতেন।\n\n(৬) একই ব্যক্তির মধ্যে ঈমান ও কুফর, তাওহীদ ও শিরক, তাক্বওয়া ও পাপাচার, সরলতা ও কপটতা দু’টিই একত্রিত হতে পারে।\n\nআর এটাই হ’ল বাস্তব। তা না হ’লে তওবা ও ইস্তিগফারের কোন প্রয়োজন থাকত না। আর আহলে সুন্নাতের নিকট এটি একটি বড় মূলনীতি। যা খারেজী, মুরজিয়া, মু‘তাযিলা, ক্বাদারিয়া ও অন্যান্য ভ্রান্ত ফের্কা সমূহের বিপরীত।\n\nবস্ত্ততঃ তাদের পথভ্রষ্টতার বড় কারণ এখানেই যে, তারা ঈমানকে এক ও অবিভাজ্য মনে করে। মুরজিয়ারা মনে করে যখন ঈমানের একাংশ থাকবে, তখন তার সবটাই থাকবে। পক্ষান্তরে খারেজীরা মনে করে যখন ঈমানের একাংশ চলে যাবে, তখন সবটাই চলে যাবে। আর একারণেই তারা কবীরা গোনাহগার মুমিনকে ‘কাফের’ ও ‘চিরস্থায়ী জাহান্নামী’ বলে এবং তার রক্তকে হালাল জ্ঞান করে। যেমন আজকাল চরমপন্থীরা মনে করে থাকে।\n\nঅথচ ‘কুরআন সৃষ্ট’ এই কুফরী মতবাদের অনুসারী হওয়া সত্ত্বেও ইমাম আহমাদ বিন হাম্বল (১৬৪-২৪১ হিঃ) তাঁর উপর নিষ্ঠুরভাবে নির্যাতনকারী খলীফা মু‘তাছিম বিল্লাহ (২১৮-২২৭ হিঃ)-কে ‘কাফের’ বলেননি। বরং তার ইস্তিগফারের জন্য দো‘আ করেছেন একারণে যে, খলীফা ও তাঁর সাথীদের নিকট প্রকৃত বিষয়ের স্পষ্ট জ্ঞান ছিল না।[14]\n\nসে যুগে খলীফা মু‘তাছিমের ইসলাম সম্পর্কে যে জ্ঞান ছিল, আজকের যুগে মুসলিম সরকার ও রাজনীতিকদের মধ্যে তার শতভাগের একভাগও আছে কি? অথচ তাদেরকে কাফের সাব্যস্ত করে হত্যার সিদ্ধান্ত নেয় যারা, তারা আল্লাহ্র কাছে কি কৈফিয়ত দিবে?\n\nমুসলিম উম্মাহ্র মধ্যে পরস্পরে কাফের গণ্য করার ধারাবাহিক ইতিহাস :\n\nউম্মতের মধ্যে প্রথম বিদ‘আতের সূচনা হয় পরস্পরকে ‘কাফির’ বলার মাধ্যমে। ৩৭ হিজরী সনে ছিফফীন যুদ্ধের সময় খারেজীদের মাধ্যমে যার উদ্ভব ঘটে। তারা হযরত আলী, ওছমান, তালহা, যুবায়ের, আবু মূসা আশ‘আরী, আমর ইবনুল ‘আছ ও মু‘আবিয়া (رضي الله عنه) সহ উটের যুদ্ধে, ছিফফীন যুদ্ধে এবং উক্ত যুদ্ধ বন্ধে উভয় পক্ষের শালিশীতে সম্মত ব্যক্তিবর্গ এবং তাদের ধারণা মতে অত্যাচারী শাসকের বিরুদ্ধে উত্থান করা সিদ্ধ মনে করে। ফলে খারেজীরা হ’ল উম্মতের প্রথম ভ্রান্ত ফের্কা, যারা কবীরা গোনাহগার মুসলিমকে ‘কাফের’ বলে এবং তাকে হত্যা করা সিদ্ধ বলে। এদের সাথে সাথেই সৃষ্টি হয় আরেকটি চরমপন্থী ভ্রান্ত ফের্কা শী‘আ দল। যারা বলে যে, রাসূল (ছাঃ)-এর পরে মিক্বদাদ ইবনুল আসওয়াদ, আবু যর গেফারী ও সালমান ফারেসী (رضي الله عنه) ব্যতীত সকল ছাহাবী ধর্মত্যাগী ‘মুরতাদ’।[15] তাদের ধারণা মতে হযরত আবুবকর, ওমর, ওছমান এবং সকল মুহাজির ও আনছার ছাহাবী ও তৎপরবর্তী যুগে তাদের অনুসারীবৃন্দ যারা তাদের মতের বিরোধী, সবাই কাফের ও চিরস্থায়ী জাহান্নামী। তাদের নিকটে আহলে সুন্নাত ওয়াল জামা‘আতের লোকদের কুফরী ইহূদী-নাছারাদের কুফরীর চাইতে নিকৃষ্ট। কেননা তারা হ’ল আসল কাফের এবং এরা হ’ল ধর্মত্যাগী কাফের। আর জন্মগত কাফিরের চাইতে ইসলামত্যাগী ‘মুরতাদ’ কাফির অধিক ঘৃণিত। এদের পরপরই একে একে ক্বাদারিয়া, জাবরিয়া, মুরজিয়া, মু‘তাযিলা প্রভৃতি ভ্রান্ত ফের্কাসমূহের উদ্ভব হ’তে থাকে। এরা সবাই একে অপরকে কাফির বলতে থাকে। এভাবেই শান্তিপ্রিয় মুসলিম উম্মাহ একটি পরস্পরে বিদ্বেষী উম্মতে পরিণত হয়। আল্লাহ রহম করেন আহলেহাদীছগণের উপরে, যারা রাসূল (ছাঃ)-এর ভবিষ্যদ্বাণী অনুযায়ী সকল প্রকার বাড়াবাড়ি হ’তে মুক্ত হয়ে মধ্যপন্থী থাকেন এবং সর্বদা ছিরাতে মুস্তাক্বীমের উপর দৃঢ় থাকেন। ক্বিয়ামত পর্যন্ত তারা এভাবেই থাকবেন আল্লাহ্র বিশেষ অনুগ্রহে। যদিও সকল যুগে বিদ‘আতীরা তাদের বিরুদ্ধে শত্রুতা করবে। যেমন এ যুগেও করছে।\n\nআধুনিক যুগের চরমপন্থী নেতৃবৃন্দের কয়েকজন :\n\n১. সাইয়িদ আবুল আ‘লা মওদূদী (ভারত ও পরে পাকিস্তান : ১৯০৩-১৯৭৯) : প্রথম যুগের চরমপন্থী খারেজী ও শী‘আদের অনুকরণে আধুনিক যুগে কয়েকজন চিন্তাবিদের আবির্ভাব ঘটে। যাদের যুক্তিবাদী লেখনীতে প্রলুব্ধ হয়ে বিভিন্ন দেশে ইসলামের নামে চরমপন্থী দলসমূহের উদ্ভব ঘটে। বিংশ শতাব্দীতে এ দলের শীর্ষস্থানীয় হ’লেন মাওলানা মওদূদী। তাঁর পুরো লেখনীই পরিচালিত হয়েছে যেকোন উপায়ে রাজনৈতিক ক্ষমতা দখলকে কেন্দ্র করে। তাঁর প্রতিষ্ঠিত দল ‘জামায়াতে ইসলামী’ও একই উদ্দেশ্যে পরিচালিত। তিনি বলেছেন, ‘দ্বীন আসলে হুকূমতের নাম। শরী‘আত ঐ হুকূমতের কানূন। আর ইবাদত হ’ল ঐ কানূন ও বিধানের আনুগত্য করার নাম’ (খুৎবাত ৩২০ পৃঃ)। তাঁর ধারণা মতে ‘ছালাত-ছিয়াম, হজ্জ-যাকাত, যিকর ও তাসবীহ সবকিছু উক্ত বড় ইবাদতের জন্য প্রস্ত্ততকারী অনুশীলনী বা ট্রেনিং কোর্স মাত্র’ (তাফহীমাত ১/৬৯)। তাঁর মতে ইসলাম কোন বণিকের দোকান নয় যে, ইচ্ছামত কিছু মাল কিনবে ও কিছু ছাড়বে। বরং ইসলামের হয় সবটুকু মানতে হবে, নয় সবটুকু ছাড়তে হবে’।[16] তাঁর মতে ‘আল্লাহ্র ইবাদত ও সরকারের আনুগত্য দু’টিই সমান। যদি ছালাত-ছিয়াম ইত্যাদি ইবাদত হুকূমত কায়েমের লক্ষ্য হতে বিচ্যুত হয়, তাহ’লে আল্লাহ্র নিকট এ সবের কোন ছওয়াব মিলবে না’ (তাফহীমাত ১/৪৯-৬৩ পৃঃ)। তিনি বলেন, তার এই দাওয়াত যারা কবুল করবে না, তাদের অবস্থা হবে নবীযুগে ইসলামী দাওয়াত প্রত্যাখ্যানকারী ইহূদীদের মত’ (রোয়েদাদ ২/১৯ পৃঃ)।\n\nএতে পরিষ্কার বুঝা যায় যে, তাঁর ও তাঁর অনুসারীদের আক্বীদা বিগত যুগের চরমপন্থী খারেজী, শী‘আ, মু‘তাযিলা প্রভৃতি ভ্রান্ত দলসমূহের অনুরূপ। সে যুগে তারা ছাহাবীদের ‘কাফের’ বলেছিল ও তাদের রক্ত হালাল করেছিল। এ যুগে এরা অন্য মুসলমানদের ‘ইহূদী’ অর্থাৎ কাফের ভাবছে ও তাদের রক্ত হালাল গণ্য করছে। সে যুগে যেমন যেভাবে হৌক ক্ষমতা দখলই তাদের মূল লক্ষ্য ছিল, এ যুগেও তেমনি ব্যালট বা বুলেট যেভাবেই হৌক ক্ষমতা দখলই তাদের মূল লক্ষ্য এবং এটাই হ’ল তাদের দৃষ্টিতে বড় ইবাদত।\n\nবস্ত্ততঃ মাওলানা মওদূদীর রাজনৈতিক চিন্তাধারায় সবচেয়ে বড় ভুল ছিল তিনটি : (১) সর্বাত্মক দ্বীন -এর ধারণা। ফলে তাঁর মতে দ্বীনের কোন একটি অংশ ছাড়লেই সব দ্বীন চলে যাবে। (২) তাঁর নিকটে দ্বীন ও দুনিয়ার পার্থক্য পরিষ্কার না হওয়া এবং (৩) আল্লাহ্র ইবাদত ও সরকারের প্রতি আনুগত্যকে এক করে দেখা। এই দর্শনের ফলে ইসলামী সরকারের বিরোধিতা করা এবং অনৈসলামী বা অমুসলিম সরকারের আনুগত্য করা দু’টিই শিরকে পরিণত হয়। যাতে সরকার ও জনগণের মধ্যে গৃহযুদ্ধ অবশ্যম্ভাবী হবে। যেমন বর্তমানে হচ্ছে।\n\n২. সাইয়িদ কুতুব (মিসর : ১৯০৬-১৯৬৬) : মাওলানা মওদূদীর লেখনীতে উদ্বুদ্ধ হয়ে একই ভাবধারায় তিনি লেখনী পরিচালনা করেছেন। সাথে সাথে তাঁর অনুসারী দল ‘ইখওয়ানুল মুসলেমীন’কে পরিচালিত করেছেন। তিনিও খারেজীদের ন্যায় মুসলিম উম্মাহকে হয় কাফের নয় মুমিন, এভাবে ভাগ করে বলেছেন, ‘লোকেরা আসলে মুসলমান নয় যেমন তারা দাবী করে থাকে। তারা জাহেলিয়াতের জীবন যাপন করছে। … তারা ধারণা করে যে, ইসলাম এই জাহেলিয়াতকে নিয়েই চলতে পারে। কিন্তু তাদের এই ধোঁকা খাওয়া ও অন্যকে ধোঁকা দেওয়ায় প্রকৃত অবস্থার কোনই পরিবর্তন হবে না। না এটি ইসলাম এবং না তারা মুসলমান’ (মা‘আলিম ফিত-তারীক্ব পৃঃ ১৫৮)। তিনি বলেন, ‘কালচ।। দ্বীন এখন লা ইলাহা ইল্লাল্লাহতে এসে দাঁড়িয়ে গেছে। … মানুষ প্রাচ্যে-প্রতীচ্যে সর্বত্র মসজিদের মিনার সমূহে লা ইলাহা ইল্লাল্লাহ্র ধ্বনি বারবার উচ্চারণ করে কোনরূপ বুঝ ও বাস্তবতা ছাড়াই। এরাই হ’ল সবচেয়ে বড় পাপী ও ক্বিয়ামতের দিন সবচেয়ে কঠিন শাস্তির অধিকারী। কেননা তাদের কাছে হেদায়াত স্পষ্ট হওয়ার পরেও এবং তারা আল্লাহ্র দ্বীনের মধ্যে থাকার পরেও তারা মানুষপূজার দিকে ফিরে গেছে’।[17] তিনি বলেন, ‘বর্তমান বিশ্বে কোন মুসলিম রাষ্ট্র নেই বা কোন মুসলিম সমাজ নেই’।[18] তিনি মুসলমানদের সমাজকে জাহেলী সমাজ এবং তাদের মসজিদগুলিকে ‘জাহেলিয়াতের ইবাদতখানা’ বলে আখ্যায়িত করেছেন।[19] তিনি মাওলানা মওদূদীর ন্যায় আল্লাহ্র ইবাদত ও সরকারের আনুগত্যকে সমান মনে করেছেন এবং অনৈসলামী সরকারের আনুগত্য করাকে ‘ঈমানহীনতা’ গণ্য করেছেন।[20] ‘একটি বিষয়েও অন্যের অনুসরণ করলে সে ব্যক্তি আল্লাহ্র দ্বীন থেকে বেরিয়ে যাবে’ বলে তিনি ধারণা করেছেন।[21] তিনি বলেন, ইসলামে জিহাদের উদ্দেশ্য হ’ল, ইসলাম বিরোধী শাসনের বুনিয়াদ সমূহ ধ্বংস করে দেয়া এবং সে স্থলে ইসলামের ভিত্তিতে রাষ্ট্র কায়েম করা।[22] এভাবে বিদ্বানগণ তাঁর অন্যান্য বই ছাড়াও কেবল তাফসীর ‘ফী যিলালিল কুরআনে’ আক্বীদাগত ও অন্যান্য বিষয়ে ১৮১টি ভুল চিহ্নিত করেছেন।[23]\n\nমাওলানা মওদূদী ও সাইয়িদ কুতুবের চিন্তাধারায় কোন পার্থক্য নেই। কবীরা গোনাহগার মুসলমানদের তারা মুসলমান হিসাবে মেনে নিতে চাননি। বরং তাদেরকে মুসলিম উম্মাহ থেকে খারিজ বলে ধারণা করেছেন। এর ফলে তাঁরা ছাহাবায়ে কেরাম ও সালাফে ছালেহীনের পথ থেকে বিচ্যুত হয়েছেন। সাথে সাথে পথচ্যুত করেছেন তাদের অনুসারী অসংখ্য মুসলিমকে। অথচ এর কোন বাস্তবতা এমনকি রাসূল (ছাঃ)-এর যুগেও ছিল না। তখনও মুসলমানদের মধ্যে ভাল-মন্দ, ফাসিক-মুনাফিক সবই ছিল। কিন্তু কাউকে তাঁরা কাফির এবং মুসলিম উম্মাহ থেকে খারিজ বলতেন না। সেকারণ আধুনিক বিদ্বানগণ এসব দল ও এদের অনুসারী দলসমূহকে এক কথায় ‘জামা‘আতুত তাকফীর’ অর্থাৎ ‘অন্যকে কাফের ধারণাকারী দল’ বলে অভিহিত করে থাকেন। অথচ এইসব চরমপন্থী আক্বীদার ফলে যিনি মারছেন ও যিনি মরছেন, উভয়ে মুসলমান। আর এটাই তো শয়তানের পাতানো ফাঁদ, যেখানে তারা পা দিয়েছেন।\n\nঅতএব সকলের কর্তব্য হবে সর্বাবস্থায় আমর বিন মা‘রূফ ও নাহি ‘আনিল মুনকারের মৌলিক দায়িত্ব পালন করা এবং মুসলিম-অমুসলিম সকলের নিকট ইসলামের সৌন্দর্য তুলে ধরা।\n\nসরকারের আনুগত্যমুক্ত হওয়া :\n\nসরকারের সুস্পষ্ট কুফরী প্রমাণিত হলে তার আনুগত্যমুক্ত হওয়া যাবে।[24] তবে সেটা কল্যাণকর হবে কি-না, সে বিষয়ে অবশ্যই দেশের বিজ্ঞ ও নির্ভরযোগ্য ওলামায়ে কেরাম কুরআন ও সুন্নাহ্র আলোকে ঐক্যবদ্ধ সিদ্ধান্ত নিবেন এবং মুসলিম নাগরিকগণ তাদের অনুসরণ করবেন। শাসকের বিরুদ্ধে বিদ্রোহ করায় কল্যাণের চেয়ে অকল্যাণ বেশী হওয়ার সম্ভাবনা থাকলে বিদ্রোহ করা যাবে না। বরং ধৈর্যধারণ করতে হবে, যতক্ষণ না আল্লাহ্র পক্ষ থেকে কোন ফায়ছালা নাযিল হয়। বস্ত্ততঃ আল্লাহ সকল কিছুর উপরে ক্ষমতাশালী’ (বাক্বারাহ ২/১০৯, তওবা ৯/২৪)।\n\nরাসূলুল্লাহ (ছাঃ) বলেন, ‘তোমাদের মধ্যে শ্রেষ্ঠ নেতা তারাই, যাদেরকে তোমরা ভালবাস এবং তারাও তোমাদেরকে ভালবাসে। তোমরা তাদের জন্য দো‘আ কর এবং তারাও তোমাদের জন্য দো‘আ করে। আর তোমাদের মধ্যে নিকৃষ্ট নেতা তারাই, যাদেরকে তোমরা ঘৃণা কর এবং তারাও তোমাদের ঘৃণা করে। তোমরা তাদের উপর লা‘নত কর, তারাও তোমাদের উপর লা‘নত করে। আমরা বললাম, হে আল্লাহর রাসূল! আমরা কি সে সময় তাদের আনুগত্যমুক্ত হব না? তিনি বললেন, না। যতক্ষণ না তারা তোমাদের মধ্যে ছালাত কায়েম করে। না যতক্ষণ না তারা তোমাদের মধ্যে ছালাত কায়েম করে। ‘সাবধান! যখন কাউকে তোমাদের উপর শাসক নিযুক্ত করা হয়, অতঃপর তার মধ্যে আল্লাহ্র নাফরমানীর কোন কিছু পরিলক্ষিত হয়। তখন তোমরা সেই নাফরমানীর কাজটিকে অপসন্দ কর (অর্থাৎ সেটা করো না)। কিন্তু তার আনুগত্য থেকে হাত গুটিয়ে নিয়ো না’।  একই রাবী হতে অন্য বর্ণনায় এসেছে, ‘যখন তোমরা তোমাদের শাসকদের কাছ থেকে এমন কিছু দেখবে যা তোমরা অপসন্দ কর, তখন তোমরা তার কাজটিকে অপসন্দ কর। কিন্তু আনুগত্যের হাত গুটিয়ে নিয়ো না’।[25] তিনি বলেন, ‘কেউ তার শাসকের নিকট থেকে অপসন্দনীয় কিছু দেখলে সে যেন তাতে ধৈর্যধারণ করে’।[26] তিনি বলেন, এমতাবস্থায় তাদের হক তাদের দাও এবং তোমাদের হক আল্লাহ্র কাছে চাও’।[27] ‘কেননা তাদের পাপ তাদের উপর এবং তোমাদের পাপ তোমাদের উপর বর্তাবে’।[28] তিনি বলেন, ‘তোমরা তাদের হক দিয়ে দাও। কেননা আল্লাহ শাসকদেরকেই জিজ্ঞেস করবেন তাদের শাসন সম্পর্কে’।[29]\n\nউপরের আলোচনায় প্রতীয়মান হয় যে, প্রকাশ্য কুফরীতে লিপ্ত সরকারের বিরুদ্ধে বিদ্রোহ করার ক্ষেত্রে দু’টি পথ রয়েছে।-\n\n১- যদি শাসক পরিবর্তনের সহজ পথ থাকে, তাহ’লে সেটা করা যাবে।\n\n২- যদি এর ফলে সমাজে অধিক অশান্তি ও বিশৃংখলা সৃষ্টির আশংকা থাকে, তাহ’লে ছবর করতে হবে ও সকল প্রকার ন্যায়সঙ্গত পন্থায় সরকারকে সঠিক পথে পরিচালিত করার চেষ্টা করতে হবে, যতদিন না তার চাইতে উত্তম কোন বিকল্প সামনে আসে। এর দ্বারাই একজন মুমিন আল্লাহ্র নিকটে দায়মুক্ত হ’তে পারবেন।\n\nকিন্তু যদি তিনি অন্যায়ের প্রতিবাদ না করেন, সরকারকে সুপরামর্শ ও উপদেশ না দেন, বরং অন্যায়ে খুশী হন ও তা মেনে নেন, তাহ’লে তিনি গোনাহগার হবেন ও আল্লাহ্র নিকটে নিশ্চিতভাবে দায়বদ্ধ থাকবেন। মূলতঃ এটাই হ’ল ‘নাহী ‘আনিল মুনকার’-এর দায়িত্ব পালন। যদি কেউ ঝামেলা ও ঝগড়ার অজুহাত দেখিয়ে একাজ থেকে দূরে থাকেন, তবে তিনি কুরআনী নির্দেশের বিরোধিতা করার দায়ে আল্লাহ্র নিকটে দায়ী হবেন।\n\nশাসক বা সরকারকে সঠিক পরামর্শ দেওয়ার সাথে সাথে তার কল্যাণের জন্য সর্বদা আল্লাহ্র নিকটে দো‘আ করতে হবে। কেননা শাসকের জন্য হেদায়াতের দো‘আ করা সর্বোত্তম ইবাদত ও নেকীর কাজ সমূহের অন্তর্ভুক্ত।\n\nজিহাদ ঘোষণা :\n\nশত্রুশক্তির বিরুদ্ধে জিহাদ ঘোষণার অধিকার হ’ল মুসলমানদের সর্বসম্মত আমীরের (নিসা ৪/৫৯)। অন্য কারু নয়। ‘সর্বসম্মত’ বলতে ঐ শাসক যার প্রতি ইচ্ছায়-অনিচ্ছায় সকলে অনুগত থাকে।\n\nরাসূলুল্লাহ (ছাঃ) বলেন, ‘আমি লোকদের সাথে যুদ্ধের জন্য আদিষ্ট হয়েছি যে পর্যন্ত না তারা সাক্ষ্য দেয় যে, আল্লাহ ব্যতীত কোন উপাস্য নেই এবং মুহাম্মাদ আল্লাহ্র রাসূল। আর তারা ছালাত কায়েম করে ও যাকাত আদায় করে। যখন তারা এরূপ করবে, তখন আমার পক্ষ হ’তে তাদের জান ও মাল নিরাপদ থাকবে, ইসলামের হক ব্যতীত। আর তাদের (অন্তরের) হিসাব আল্লাহ্র উপর ন্যস্ত থাকবে’।[30]\n\nএখানে রাসূল (ছাঃ) আদিষ্ট হয়েছেন, কেননা তিনি ছিলেন উম্মতের নেতা। তিনি মাদানী জীবনে আল্লাহ্র হুদূদ বা দন্ডবিধিসমূহ বাস্তবায়নের ক্ষমতা রাখতেন। পরবর্তী সময়ে এই ক্ষমতা খলীফাগণ ও ইসলামী রাষ্ট্রের শাসকগণ সংরক্ষণ করেন। কোন মুসলিম ব্যক্তি বা দল যে কোন সময়ে যে কারু উপরে উক্ত ক্ষমতা প্রয়োগ করতে পারেন না।\n\nযেমন উসামা বিন যায়েদ (رضي الله عنه)-এর প্রসিদ্ধ হাদীছে এসেছে যে, সপ্তম হিজরীর রামাযান মাসে জুহায়না গোত্রের বিরুদ্ধে তিনি একটি ক্ষুদ্র সেনাদলের সাথে প্রেরিত হন। তখন তাঁর বয়স ছিল অনধিক ১৬ বছর। শত্রুপক্ষ পালিয়ে যাওয়ার সময় তাদের এক ব্যক্তি তার সামনে পড়ে যায় ও দ্রুত লা ইলাহা ইল্লাল্লাহ পাঠ করে। এটা তার চালাকি ভেবে তিনি তাকে হত্যা করে ফেলেন। পরে এ খবর শুনে রাসূল (ছাঃ) ক্ষুব্ধ হয়ে তাকে বলেন, ‘সে সত্যভাবে বলেছে কি-না তা জানার জন্য তুমি কেন তার হৃদয় ফেঁড়ে দেখলে না? ক্বিয়ামতের দিন যখন লা ইলাহা ইল্লাল্লাহ এসে তোমার সামনে দাঁড়াবে, তখন তুমি কি করবে? একথা তিনি বারবার বলতে থাকেন (কঠিন পরিণতি বুঝানোর জন্য)’।[31] এই ঘটনার পর উসামা বিন যায়েদ (رضي الله عنه) কসম করেন যে, তিনি কোন মুসলিমের বিরুদ্ধে কখনোই যুদ্ধ করবেন না। সেকারণ তিনি আলী (رضي الله عنه)-এর সময় উটের যুদ্ধে বা ছিফফীন যুদ্ধে যোগদান করেননি। হযরত সা‘দ বিন আবী ওয়াক্কাছ (رضي الله عنه)ও একই নীতির উপর ছিলেন। ইমাম কুরতুবী বলেন, এতে দলীল রয়েছে যে, বিধান প্রযোজ্য হবে বাহ্যিক বিষয়ের উপর, অন্তরের বিষয়ের উপর নয়’।[32]\n\nউপরোক্ত হাদীছদ্বয়ে প্রমাণিত হয় যে, রাষ্ট্রীয় কর্তৃপক্ষ ব্যতীত কোন দল বা ব্যক্তি এককভাবে কারু বিরুদ্ধে সশস্ত্র জিহাদ ঘোঘণা করতে পারে না। আর বাহ্যিক বিষয়ের উপরেই সিদ্ধান্ত হবে, কারু অন্তরের বিষয়ের উপর নয়।\n\nদন্ডবিধি প্রয়োগ :\n\nইসলামী হুদূদ বা দন্ডবিধি সমূহ যে কেউ প্রয়োগ করতে পারে না। বরং এজন্য সর্বোচ্চ বৈধ কর্তৃপক্ষ থাকতে হবে। আর তা হ’ল শারঈ আদালতের অভিজ্ঞ ও আল্লাহভীরু মুসলিম বিচারপতিগণ। যারা ইসলামী শরী‘আত অনুযায়ী ফায়ছালা দিবেন এবং দেশের শাসক তা কার্যকর করবেন। যদি কোন দেশে মুসলমানদের এরূপ কোন বৈধ শাসক না থাকে, তাহ’লে স্রেফ আমর বিল মা‘রূফ ও নাহি ‘আনিল মুনকার-এর দাওয়াতই যথেষ্ট হবে। কেননা এটাই মুসলিম উম্মাহ্র প্রধান দায়িত্ব (আলে ইমরান ৩/১১০)। এতদ্ব্যতীত অন্যভাবে একে অপরের উপর উক্ত দন্ডবিধি প্রয়োগের কোন অবকাশ নেই। তাতে সমাজে কল্যাণের চেয়ে অকল্যাণ বেশী হবে। সর্বোপরি ইসলাম থেকে মানুষ মুখ ফিরিয়ে নিবে।\n\nইবনুল ‘আরাবী বলেন, মাল-সম্পদ ও অন্যান্য দাবী-দাওয়ার বিচার-ফায়ছালা অন্যেরা করতে পারে। কিন্তু দন্ডবিধি কার্যকর করার অধিকার কেবল শাসনকর্তার।[33]\n\nঅমুসলিম বা ধর্মনিরপেক্ষ দেশসমূহে মুসলিমদের ধর্মীয় বিধান অনুযায়ী শাসন ও বিচার ব্যবস্থার জন্য পৃথক ইসলামী শারী‘আহ কাউন্সিল ও শারঈ আদালত থাকা আবশ্যক। যাতে মুসলিম নাগরিকদের ধর্মীয় অধিকার অক্ষুণ্ণ থাকে এবং তাদের মধ্যে বঞ্চনার ক্ষোভ ধূমায়িত না হয়।\n\nচরমপন্থী উদ্ভবের কারণ ও প্রতিকার :\n\nবর্তমানে বিভিন্ন দেশে ইসলামের নামে চরমপন্থী দলসমূহ উদ্ভবের অন্যতম প্রধান কারণ হ’ল সেইসব সরকারের চরমপন্থী আচরণসমূহ। গণতন্ত্রের নামে ধর্মনিরপেক্ষ সরকারগুলি সচেতন ইসলামী ব্যক্তিত্ব ও সংগঠনসমূহের উপর সর্বত্র নিষ্ঠুর দমননীতি চালাচ্ছে এবং ধার্মিক মুসলমানদেরকে তারা নিজেদের মনগড়া আইনে নির্যাতিত হতে বাধ্য করছে। যেমন প্রায় সকল মুসলিম দেশে সূদী অর্থনীতি চালু রয়েছে। এর মাধ্যমে দেশের মুসলিম নাগরিকদের হারাম খেতে বাধ্য করা হচ্ছে। দেশের আদালতগুলিতে ইহূদী-নাছারাদের তৈরী করা আইনে অথবা তাদের অনুকরণে সরকারের মনগড়া আইনে বিচারের নামে প্রহসন করা হচ্ছে। এতে অধিকাংশেরই অন্যায় বিচারে জেল-ফাঁস হচ্ছে। ইসলামী বিচার ব্যবস্থা ও দন্ডবিধিসমূহকে নির্বাসনে পাঠানো হয়েছে। ফলে সমাজবিরোধী ও দুর্নীতিবাজরা ধরাছোঁয়ার বাইরে থাকছে। অন্যদিকে দলবাজি রাজনীতির তিক্ত ফল হিসাবে যে যাকে প্রতিপক্ষ ভাবছে, তাকেই গুম, খুন, অপহরণ, পুলিশী নির্যাতন, মিথ্যা মামলা প্রভৃতি নিত্য-নৈমিত্তিক ব্যাপার হয়ে দাঁড়িয়েছে। সেই সাথে বিচারের দীর্ঘসূত্রিতা ও হাজতের নামে বছরের পর বছর ধরে নিরীহ নির্দোষ মানুষকে কারাগারে ধুঁকে ধুঁকে মরতে হচ্ছে। ক্ষমতায়নের নামে নারীকে পুরুষের পাশাপাশি বসানো হচ্ছে। সাথে সাথে স্বনির্ভরতার নামে তাদেরকে নির্মাণ শ্রমিক, শিল্প শ্রমিক, কৃষি শ্রমিক প্রভৃতি অমানবিক ও ক্লেশকর কাজে বাধ্য করা হচ্ছে। মুসলিম মেয়েদের পর্দা করা ফরয। অথচ তাদেরকে পর্দাহীনতায় উসকে দেওয়া হচ্ছে এবং ছেলেদের সঙ্গে সহশিক্ষায় ও সহকর্মকান্ডে বাধ্য করা হচ্ছে। এভাবে মুসলমানদেরকে তাদের ধর্মীয় অধিকার থেকে যুগ যুগ ধরে বঞ্চিত রাখা হচ্ছে। অথচ ইসলামের বাইরে সবকিছুই হ’ল ‘জাহেলিয়াত’। যেসবের অনুসরণ করতে তাদেরকে বাধ্য করা হচ্ছে। যা নিঃসন্দেহে মুসলমানদের মৌলিক অধিকারের উপর নগ্ন হস্তক্ষেপ। আল্লাহ বলেন, ‘তবে কি তারা জাহেলিয়াতের বিধান কামনা করে? অথচ দৃঢ় বিশ্বাসীদের নিকটে আল্লাহ্র চাইতে বিধান দানে উত্তম আর কে আছে? (মায়েদাহ ৫/৫০)। অতএব ইসলামপন্থীদের চরমপন্থী বলার আগে গণতন্ত্রীদের আল্লাহদ্রোহিতা ও চরমপন্থী আচরণ বন্ধ করা আবশ্যক। সাথে সাথে নামধারী মুসলিম শাসকদের তওবা করে খাঁটি মুসলমান হওয়া প্রয়োজন। নইলে তারা আল্লাহ্র গযবের শিকার হবেন। যেখান থেকে বাঁচার কোন উপায় তাদের থাকবে না। তারা ইহকাল ও পরকাল দু’টিই হারাবেন।\n\nমুমিনের করণীয় :\n\nএক্ষণে অমুসলিম বা ফাসেক মুসলিম উভয় সরকারের বিরুদ্ধে মুমিনের  কর্তব্য হ’ল- (১) উত্তম পন্থায় অন্যায়ের প্রতিবাদ করা।[34] (২) দেশে ইসলামী বিধান প্রতিষ্ঠার জন্য জনমত গঠন করা এবং বৈধপন্থায় সর্বাত্মক প্রচেষ্টা চালানো। কেননা আল্লাহ বলেন, আল্লাহ ঐ জাতির অবস্থা পরিবর্তন করেন না, যতক্ষণ না তারা নিজেরা নিজেদের অবস্থা পরিবর্তন করে’ (রা‘দ ১৩/১১)। (৩) বিভিন্ন উপায়ে সরকারকে নছীহত করা।[35] (৪) সরকারের হেদায়াতের জন্য দো‘আ করা।[36] (৫) সরকারের বিরুদ্ধে আল্লাহ্র নিকটে কুনূতে নাযেলাহ পাঠ করা।[37]\n\nএভাবে সকল প্রকার বৈধ পন্থায় দেশে ইসলামী আইন ও বিধান প্রতিষ্ঠায় সাধ্যমত চেষ্টা করতে হবে। যাতে সরকার ইসলামী দাবীর প্রতি নমনীয় হয়। কিন্তু কোন অবস্থাতেই আমর বিল মা‘রূফ ও নাহি ‘আনিল মুনকারের দায়িত্ব পালন থেকে বিরত থাকা যাবে না।\n\nউল্লেখ্য যে, প্রতিষ্ঠিত কোন মুসলিম সরকারকে উৎখাতের কোন বৈধতা ইসলাম দেয়নি। এজন্য জিহাদ ও ক্বিতালের নামে সশস্ত্র বিদ্রোহ বা চরমপন্থী তৎপরতার কোন অনুমতি ইসলামে নেই। সাথে সাথে ব্যালটের নামে যে দলাদলির নির্বাচন ব্যবস্থা বর্তমানে চলছে, তা স্রেফ প্রতারণামূলক ও যবরদস্তিমূলক। এতে সমাজে বিভক্তি ও হিংসা-হানাহানি ।মেই বৃদ্ধি পাচ্ছে এবং গণপ্রত্যাশা ও মানবাধিকার প্রতিনিয়ত পদদলিত হচ্ছে। এজন্য আল্লাহভীরু ও যোগ্য ব্যক্তিদের পরামর্শের মাধ্যমে দেশ পরিচালনা করা এবং দল ও প্রার্থীবিহীন ইসলামী নেতৃত্ব নির্বাচন ব্যবস্থার পক্ষে জনমত গঠন করা সবচেয়ে যরূরী।\n\nসূরা মায়েদাহ ৪৪ আয়াতের ব্যাখ্যা :\n\nযেসব মুসলিম সরকার ইসলামী বিধান অনুযায়ী দেশের শাসনকার্য পরিচালনা করেনা বা যেসব আদালত তদনুযায়ী বিচার-ফায়ছালা করেনা, তাদেরকে ‘কাফের’ আখ্যায়িত করে তাদের হত্যা করার পক্ষে নিম্নের আয়াতটিকে ব্যবহার করা হয়ে থাকে। যেমন আল্লাহ বলেন, ‘যারা আল্লাহ্র নাযিলকৃত বিধান অনুযায়ী বিচার বা শাসন করেনা, তারা কাফের’ (মায়েদাহ ৫/৪৪)। এর পরে ৪৫ আয়াতে রয়েছে ‘তারা যালেম’ এবং ৪৭ আয়াতে রয়েছে, ‘তারা ফাসেক’। একই অপরাধের তিন রকম পরিণতি : কাফের, যালেম ও ফাসেক।\n\nএখানে ‘কাফের’ অর্থ ইসলাম থেকে খারিজ প্রকৃত ‘কাফের’ বা ‘মুরতাদ’ নয়। বরং এর অর্থ আল্লাহ্র বিধানের অবাধ্যতাকারী কবীরা গোনাহগার ব্যক্তি। কিন্তু চরমপন্থীরা এ আয়াতের ভুল ব্যাখ্যা করে মুসলিম সরকারকে প্রকৃত ‘কাফের’ আখ্যায়িত করে এবং তার বিরুদ্ধে সশস্ত্র যুদ্ধে নামতে তরুণদের প্ররোচিত করে।\n\nবিগত যুগে এই আয়াতের অপব্যাখ্যা করে চরমপন্থী ভ্রান্ত ফের্কা খারেজীরা চতুর্থ খলীফা হযরত আলী (رضي الله عنه)-কে ‘কাফের’ আখ্যায়িত করে তাঁকে হত্যা করেছিল। আজও ঐ ভ্রান্ত আক্বীদার অনুসারীরা বিভিন্ন দেশের মুসলিম বা অমুসলিম সরকারের বিরুদ্ধে সশস্ত্র তৎপরতা চালিয়ে যাচ্ছে। যা বিশ্বব্যাপী ইসলামের শান্তিময় ভাবমূর্তিকে বিনষ্ট করছে। সম্ভবতঃ একারণেই রাসূল (ছাঃ) খারেজীদেরকে ‘জাহান্নামের কুকুর’ বলেছেন।[38] মানাবী বলেন, এর কারণ হ’ল তারা ইবাদতে অগ্রগামী। কিন্তু অন্তরসমূহ ব।তায় পূর্ণ। এরা মুসলমানদের কোন বড় পাপ করতে দেখলে তাকে ‘কাফের’ বলে ও তার রক্ত হালাল জ্ঞান করে। যেহেতু এরা আল্লাহ্র বান্দাদের প্রতি কুকুরের মত আগ্রাসী হয়, তাই তাদের কৃতকর্মের দরুণ জাহান্নামে প্রবেশকালে তারা কুকুরের মত আকৃতি লাভ করবে’।[39] হযরত আব্দুল্লাহ ইবনু ওমর (رضي الله عنه) এদেরকে ‘আল্লাহ্র নিকৃষ্টতম সৃষ্টি’ মনে করতেন। কেননা তারা কাফিরদের উদ্দেশ্যে বর্ণিত আয়াতগুলিকে মুসলিমদের উপরে প্রয়োগ করে থাকে’।[40] বস্ত্ততঃ উক্ত আয়াতের সঠিক ব্যাখ্যা সেটাই, যা ছাহাবায়ে কেরাম করেছেন। যেমন-\n\n(১) হযরত আব্দুল্লাহ ইবনু আববাস (رضي الله عنه) উক্ত আয়াতের ব্যাখ্যায় বলেন, ‘যে ব্যক্তি আল্লাহর নাযিলকৃত বিধানকে অস্বীকার করল সে কুফরী করল। আর যে ব্যক্তি তা স্বীকার করল, কিন্তু সে অনুযায়ী বিচার করল না সে যালিম ও ফাসিক।[41] অন্য একটি বর্ণনায় এসেছে, ‘তোমরা এ কুফরী দ্বারা যে অর্থ বুঝাতে চাচ্ছ, সেটা নয়। কেননা এটি ঐ কুফরী নয়, যা কোন মুসলমানকে ইসলামের গন্ডী থেকে বের করে দেয়। বরং এর দ্বারা বড় কুফরের নিম্নের কুফর, বড় যুলুমের নিম্নের যুলুম ও বড় ফিসকের নিম্নের ফিসক বুঝানো হয়েছে।[42]\n\n(২) হযরত আব্দুল্লাহ ইবনু মাসঊদ (رضي الله عنه) ও হাসান বাছরী (رحمة الله) বলেন, এটা মুসলিম, ইহূদী, কাফের সকল প্রকার লোকের জন্য সাধারণ হুকুম যারা আল্লাহ্র নাযিলকৃত বিধান অনুযায়ী বিচার-ফায়ছালা করে না। অর্থাৎ যারা বিশ্বাসগতভাবে (আল্লাহ্র বিধানকে) প্রত্যাখ্যান করে এবং অন্য বিধান দ্বারা বিচার ও শাসন করাকে হালাল বা বৈধ মনে করে। পক্ষান্তরে যে ব্যক্তি উক্ত কাজ করে, অথচ বিশ্বাস করে যে সে হারাম কাজ করছে, সে ব্যক্তি মুসলিম ফাসেকদের অন্তর্ভুক্ত হবে। তার বিষয়টি আল্লাহ্র উপর ন্যস্ত। তিনি চাইলে তাকে শাস্তি দিবেন, চাইলে তাকে ক্ষমা করবেন’ (কুরতুবী, মায়েদাহ ৪৪/আয়াতের তাফসীর)।\n\n(৩) তাবেঈ বিদ্বান ইকরিমা, মুজাহিদ, আত্বা ও তাঊসসহ বিগত ও পরবর্তী যুগের আহলে সুনণাত বিদ্বানগণের সকলে কাছাকাছি একই ব্যাখ্যা প্রদান করেছেন।[43] এটাই হল ছাহাবী ও তাবেঈগণের ব্যাখ্যা। যারা হলেন আল্লাহ্র কিতাব এবং ইসলাম ও কুফর সম্পর্কে উম্মতের সেরা বিদ্বান ও সেরা বিজ্ঞ ব্যক্তি।\n\nপরবর্তীরা এ ব্যাপারে দু’ভাগে বিভক্ত হয়ে গেছে। একদল চরমপন্থী। যারা কবীরা গোনাহগার মুমিনকে কাফের বলে ও তাকে চিরস্থায়ী জাহান্নামী গণ্য করে এবং তার রক্ত হালাল মনে করে। এরা হ’ল প্রথম যুগের ভ্রান্ত ফের্কা ‘খারেজী’ ও পরবর্তী যুগে তাদের অনুসারী হঠকারী লোকেরা। আরেক দল এ ব্যাপারে চরম শৈথিল্যবাদ প্রদর্শন করে এবং কেবল হৃদয়ে বিশ্বাস অথবা মুখে স্বীকৃতিকেই পূর্ণ মুমিন হওয়ার জন্য যথেষ্ট মনে করে। বস্ত্ততঃ এই দলের লোকসংখ্যাই সর্বদা বেশী। এরা পূর্ববর্তী ভ্রান্ত ফের্কা ‘মুর্জিয়া’ দলের অনুসারী। দু’টি দলই বাড়াবাড়ির দুই প্রান্তসীমায় অবস্থান করছে।\n\n(৪) আববাসীয় খলীফা মামূন (১৯৮-২১৮ হিঃ)-এর দরবারে জনৈক ‘খারেজী’ এলে তিনি তাকে জিজ্ঞেস করেন, কোন্ বস্ত্ত তোমাদেরকে আমাদের বিরুদ্ধে প্ররোচিত করে? জবাবে সে বলল, আল্লাহ্র কিতাবের একটি আয়াত। তিনি বললেন, সেটি কোন আয়াত? সে বলল, সূরা মায়েদাহ ৪৪ আয়াত। খলীফা বললেন, তুমি কি জানো এটি আল্লাহ্র নাযিলকৃত? সে বলল, জানি। খলীফা বললেন, এ বিষয়ে তোমার প্রমাণ কি? সে বলল, উম্মতের ঐক্যমত (ইজমা)। তখন খলীফা তাকে বললেন, তুমি যেমন আয়াত নাযিলের ব্যাপারে ইজমার উপরে খুশী হয়েছ, তেমনি উক্ত আয়াতের ব্যাখ্যায়ও উম্মতের ইজমার উপরে সন্তুষ্ট হও’। সে বলল, আপনি সঠিক কথা বলেছেন। অতঃপর সে খলীফাকে সালাম দিয়ে বিদায় হ’ল’।[44]\n\n(৫) সঊদী আরবের সাবেক প্রধান মুফতী শায়খ আব্দুল আযীয বিন আব্দুল্লাহ বিন বায (رحمة الله) বলেন, যে ব্যক্তি আল্লাহ্র বিধান অনুযায়ী শাসন বা বিচার করেনা, সে ব্যক্তি চারটি বিষয় থেকে মুক্ত নয় : (১) তার বিশ্বাস মতে মানুষের মনগড়া আইন আল্লাহ্র আইনের চাইতে উত্তম। অথবা (২) সেটি শারঈ বিধানের ন্যায়। অথবা (৩) শারঈ বিধান উত্তম, তবে এটাও জায়েয। এরূপ বিশ্বাস থাকলে সে কাফির এবং মুসলিম মিল্লাত থেকে খারিজ হয়ে যাবে। কিন্তু (৪) যদি সে বিশ্বাস করে যে, আল্লাহ্র বিধান ব্যতীত অন্য কোন বিধান বৈধ নয়। তবে সে অলসতা বা উদাসীনতা বশে বা পরিস্থিতির চাপে এটা করে, তাহ’লে সেটা ছোট কুফরী হবে ও সে কবীরা গোনাহগার হবে। কিন্তু মুসলিম মিল্লাত থেকে খারিজ হবে না’।[45]\n\nযেমন হাবশার (ইথিওপিয়া) বাদশাহ নাজাশী ইসলাম কবুল করেছিলেন এবং সে মর্মে রাসূল (ছাঃ)-এর প্রেরিত দূতের নিকট তিনি বায়‘আত নিয়েছিলেন ও পত্র প্রেরণ করেছিলেন। কিন্তু দেশের নাগরিকগণ খ্রিষ্টান হওয়ায় তিনি নিজ দেশে ইসলামী বিধান চালু করতে পারেননি। এজন্য তিনি দায়ী ছিলেন না। বরং পরিস্থিতি তাকে বাধ্য করেছিল। সেকারণ ৯ম হিজরীতে তাঁর মৃত্যুর খবর পেয়ে রাসূল (ছাঃ) ছাহাবীগণকে নিয়ে তার গায়েবানা জানাযা পড়েন।[46] কারণ অমুসলিম দেশে তাঁর জানাযা হয়নি।[47]\n\n(৬) শায়খ নাছেরুদ্দীন আলবানী (رحمة الله) বলেন, কুফর, যুলুম, ফিসক সবগুলিই বড় ও ছোট দু’প্রকারের। যদি কেউ আল্লাহ্র নাযিলকৃত বিধান অনুযায়ী বিচার-ফায়ছালা না করে, সূদী লেন-দেন, যেনা-ব্যভিচার বা অনুরূপ স্পষ্ট হারামগুলিকে হালাল জ্ঞান করে, সে বড় কাফের, যালেম ও ফাসেক হবে। আর বৈধ জ্ঞান না করে পাপ করলে সে ছোট কাফের, যালেম ও ফাসেক হবে ও মহাপাপী হবে’।[48] যা তওবা ব্যতীত মাফ হবে না।\n\nকাফের বলার দলীল হিসাবে আরও কয়েকটি আয়াত :\n\nসূরা মায়েদাহ ৪৪ আয়াতটি ছাড়াও আরও কয়েকটি আয়াতকে মুসলমানকে ‘কাফের’ বলার পক্ষে দলীল হিসাবে পেশ করা হয়। যেমন- সূরা নিসা ৬৫, তওবা ৩১, শূরা ২১ ও আন‘আম ১২১ প্রভৃতি।\n\n(১) নিসা ৬৫। আল্লাহ বলেন, ‘অতএব তোমার পালনকর্তার শপথ! তারা কখনো মুমিন হতে পারবে না, যতক্ষণ না তারা তাদের বিবাদীয় বিষয়ে তোমাকে ফায়ছালা দানকারী হিসাবে মেনে নিবে। অতঃপর তোমার দেওয়া ফায়ছালার ব্যাপারে তাদের অন্তরে কোনরূপ দ্বিধা-সংকোচ না রাখবে এবং সর্বান্তঃকরণে তা মেনে নিবে’।\n\nসাইয়িদ কুতুব অত্র আয়াতের ব্যাখ্যা করেছেন ‘তাগূতের অনুসারী ঐসব লোকেরা ‘ঈমানের গন্ডী থেকে বেরিয়ে যাবে। মুখে তারা যতই দাবী করুক না কেন’।[49] অথচ ‘তারা মুমিন হতে পারবে না’ এর প্রকৃত অর্থ হবে, ‘তারা পূর্ণ মুমিন হতে পারবে না’। কারণ উক্ত আয়াত নাযিল হয়েছিল দু’জন মুহাজির ও আনছার ছাহাবীর পরস্পরের জমিতে পানি সেচ নিয়ে ঝগড়া মিমাংসার উদ্দেশ্যে।[50] দু’জনই ছিলেন বদরী ছাহাবী এবং দু’জনই ছিলেন স্ব স্ব জীবদ্দশায় ক্ষমাপ্রাপ্ত ও জান্নাতের সুসংবাদপ্রাপ্ত। অতএব তাদের কাউকে মুনাফিক বা কাফির বলার উপায় নেই। কিন্তু চরমপন্থী খারেজী ও শী‘আপন্থী মুফাসসিরগণ তাদের ‘কাফের’ বলায় প্রশান্তি বোধ করে থাকেন। তারা আয়াতের প্রকাশ্য অর্থ নিয়েছেন ও সকল কবীরা গোনাহগারকে ‘কাফের’ সাব্যস্ত করেছেন। অথচ তারা আরবীয় বাকরীতি এবং হাদীছের প্রতি লক্ষ্য করেননি। যেমন রাসূলুল্লাহ (ছাঃ) বলেন, ‘আল্লাহ্র কসম! ঐ ব্যক্তি মুমিন নয় (৩ বার), যার প্রতিবেশী তার অনিষ্টকারিতা হতে নিরাপদ নয়’।[51] তিনি বলেন, ‘তোমাদের কেউ মুমিন হতে পারবে না, যতক্ষণ না সে তার ভাইয়ের জন্য সেটা ভালবাসবে যা সে তার নিজের জন্য ভালবাসে’।[52] এসব হাদীছের অর্থ ঐ ব্যক্তি ঈমানহীন কাফের নয়, বরং পূর্ণ মুমিন নয়। একইভাবে কবীরা গোনাহগার মুমিন ‘কাফের’ হবে না বরং সে ‘পূর্ণ মুমিন’ হবে না।\n\n(২) তওবা ৩১। আল্লাহ বলেন, ‘তারা আল্লাহকে ছেড়ে নিজেদের আলেম-ওলামা ও পোপ-পাদ্রীদের এবং মারিয়াম পুত্র মসীহ ঈসাকে ‘রব’ হিসাবে গ্রহণ করেছে। অথচ তাদের প্রতি কেবল এই আদেশ করা হয়েছিল যে, তারা শুধুমাত্র এক উপাস্যের ইবাদত করবে। তিনি ব্যতীত কোন উপাস্য নেই। আর তারা যাদেরকে শরীক সাব্যস্ত করে, তিনি সে সব থেকে পবিত্র’।\n\nঅত্র আয়াতের তাফসীরে সাইয়িদ কুতুব বলেছেন, ‘এরা মুশরিক এবং তা ঐ শিরক, যা তাদেরকে মুমিনদের গন্ডী থেকে বের করে কাফিরদের গন্ডীতে প্রবেশ করাবে’।[53] অথচ এর ব্যাখ্যায় প্রায় সকল মুফাসসির বলেছেন যে, তারা তাদেরকে প্রকৃত ‘রব’ ভাবত না। বরং তাদের অন্যায় আদেশ-নিষেধসমূহ মান্য করত। হযরত আবদুল্লাহ ইবনে আববাস (رضي الله عنه) ও যাহহাক বলেন, ‘ইহূদী-নাছারাদের সমাজ ও ধর্মনেতাগণ তাদেরকে সিজদা করার জন্য বলেননি। বরং তারা আল্লাহ্র অবাধ্যতামূলক কাজে লোকদের হুকুম দিতেন এবং তারা তা মান্য করত। আর সেজন্যই আল্লাহ পাক ঐসব আলেম, সমাজনেতা ও দরবেশগণকে ‘রব’ হিসাবে অভিহিত করেছেন’।[54] হযরত হুযায়ফা (رضي الله عنه)ও অনুরূপ বলেন (কুরতুবী)।\n\nইমাম ইবনু তায়মিয়াহ (رحمة الله) বলেন, যদি কেউ আক্বীদাগত ভাবে হারামকে হালাল করায় বিশ্বাসী হয়, তবে সে কাফের হবে। কিন্তু যদি আক্বীদাগতভাবে এতে বিশ্বাসী না হয়। কিন্তু গোনাহের আনুগত্য করে, তবে সে কবীরা গোনাহগার হবে। এমনকি হারামকে হালালকারী ব্যক্তি যদি মুজতাহিদ হয় এবং তার কাছে উক্ত বিষয়ে সত্য অস্পষ্ট থাকে এবং সে আল্লাহকে সাধ্যমত ভয় করে, তবে সে ব্যক্তি তার গোনাহের জন্য আল্লাহ্র নিকট পাকড়াও হবে না’। তিনি বলেন, কুরআন ও হাদীছে বহু গোনাহের ক্ষেত্রে এরূপ কুফর ও শিরকের শব্দ বর্ণিত হয়েছে’।[55] বস্ত্ততঃ এটাই হল সঠিক ব্যাখ্যা। যা আহলেসুন্নাত বিদ্বানগণের নিকটে গৃহীত।\n\n(৩) শূরা ২১। আল্লাহ বলেন, ‘তাদের কি এমন কিছু শরীক আছে যারা তাদের জন্য দ্বীনের কিছু বিধান প্রবর্তন করেছে, যার অনুমতি আল্লাহ দেননি? ক্বিয়ামতের দিন তাদের বিষয়ে ফায়ছালার সিদ্ধান্ত না থাকলে এখুনি তাদের নিষ্পত্তি হয়ে যেত। নিশ্চয়ই যালেমদের জন্য রয়েছে যন্ত্রণাদায়ক শাস্তি’ (শূরা ৪২/২১)।\n\nউক্ত আয়াতে একথা বর্ণিত হয়েছে যে, আইন প্রণয়নের অধিকার কেবলমাত্র আল্লাহ্র জন্য নির্দিষ্ট। যার কোন শরীক নেই। এক্ষণে যদি কেউ তাতে ভাগ বসায় এবং নিজেরা আইন রচনা করে, তাহ’লে সে মুশরিক হবে। শিরকের উক্ত প্রকাশ্য অর্থ গ্রহণ করেছেন খারেজী আক্বীদার অনুসারী মুফাসসিরগণ। ফলে যেসব মুসলিম সরকার কোন একটি আইনও রচনা করেছে, যা আল্লাহ্র আইনের অনুকূলে নয়, তাদেরকে তারা মুশরিক ও মুরতাদ ধারণা করেছেন এবং তাদেরকে হত্যা করা সিদ্ধ মনে করেছেন। অথচ পূর্বের আয়াতগুলির ন্যায় এ আয়াতের অর্থ তারা প্রকৃত মুশরিক নয়, বরং কবীরা গোনাহগার। কেননা এর প্রকৃত অর্থ আল্লাহ্র ইবাদতে শরীক করা নয়। বরং জিন ও ইনসানরূপী শয়তানরা হালাল ও হারামের যেসব বিধান রচনা করে, সে সবের অনুসরণ করা। কোন সরকার এগুলি করলে এবং আল্লাহ্র আইনের বিরুদ্ধে সেটাকে উত্তম, সমান অথবা সিদ্ধ মনে করলে ঐ সরকার স্পষ্ট কুফরীতে লিপ্ত হবে। কিন্তু তা মনে না করলে সে কবীরা গোনাহগার হবে। ইবনু জারীর, ইবনু কাছীরসহ আহলে সুন্নাতের সকল বিদ্বান এরূপ তাফসীর করেছেন।\n\n(৪) আন‘আম ১২১। আল্লাহ বলেন, ‘যে সব পশু যবেহকালে আল্লাহ্র নাম উচ্চারণ করা হয়নি, তা তোমরা ভক্ষণ করো না। নিশ্চয়ই সেটি ফাসেকী কাজ। শয়তানেরা তাদের বন্ধুদের মনে কুমন্ত্রণা প্রবেশ করিয়ে দেয়, যাতে তারা তোমাদের সাথে বিতর্ক করে। এক্ষণে যদি তোমরা তাদের আনুগত্য কর, তাহ’লে তোমরা অবশ্যই মুশরিক হয়ে যাবে’ (আন‘আম ৬/১২১)।\n\nএখানেও পূর্বের ন্যায় প্রকাশ্য অর্থে মুশরিক ও কাফির অর্থ গ্রহণ করা হয়েছে। যেমন সাইয়েদ কুতুব বলেছেন, ‘যে ব্যক্তি ছোট একটি প্রশাখাগত বিষয়েও মানুষের রচিত আইনের অনুসরণ করবে, ঐ ব্যক্তি নিঃসন্দেহে ‘মুশরিক’ হবে। যদিও সে আসলে ‘মুসলমান’। অতঃপর তার কাজ তাকে ইসলাম থেকে শিরকের দিকে বের করে নিয়ে গেছে। যদিও সে মুখে লা ইলাহা ইল্লাল্লাহ-এর সাক্ষ্য দান অব্যাহত রাখে। কেননা ইতিমধ্যেই সে আল্লাহ ব্যতীত অন্যের সাথে মিলিত হয়েছে এবং আল্লাহ ব্যতীত অন্যের আনুগত্য করেছে’।[56]\n\nনবী প্রেরণের উদ্দেশ্য :\n\nমুসলিম সরকারকে ‘কাফির’ বলা ছাড়াও এইসব মুফাসসিরগণ নবী প্রেরণের উদ্দেশ্য ছিল ‘রাষ্ট্র কায়েম করা ও শাসনক্ষমতা দখল করা’ বলে কুরআনের বিভিন্ন আয়াতের অপব্যাখ্যা করেছেন। যেমন,\n\n(ক) শূরা ১৩। আল্লাহ বলেন, ‘তিনি তোমাদের জন্য নির্ধারিত করেছেন সেই দ্বীন, যার আদেশ তিনি দিয়েছিলেন নূহকে এবং যা আমরা প্রত্যাদেশ করেছি তোমার প্রতি ও যার আদেশ দিয়েছিলাম আমরা ইবরাহীম, মূসা ও ঈসাকে এই মর্মে যে, তোমরা দ্বীনকে প্রতিষ্ঠিত কর ও তার মধ্যে অনৈক্য সৃষ্টি করো না। তুমি মুশরিকদের যে বিষয়ের দিকে আহবান কর, তা তাদের কাছে কঠিন মনে হয়। আল্লাহ যাকে ইচ্ছা মনোনীত করেন এবং তিনি পথ প্রদর্শন করেন ঐ ব্যক্তিকে, যে তাঁর দিকে প্রণত হয়’ (শূরা ৪২/১৩)।\n\nঅত্র আয়াতে বর্ণিত ‘আক্বীমুদ্দীন’ অর্থ ‘তোমরা তাওহীদ কায়েম কর’। নূহ (عليه السلام) থেকে মুহাম্মাদ (ছাঃ) পর্যন্ত সকল নবী-রাসূলকে আল্লাহ একই নির্দেশ দিয়েছিলেন। সকল মুফাসসির এই অর্থই করেছেন। যেমন আল্লাহ অন্যত্র বলেছেন, ‘নিশ্চয়ই আমরা প্রত্যেক জাতির নিকট রাসূল পাঠিয়েছি এই মর্মে যে, তোমরা আল্লাহ্র ইবাদত করো এবং ত্বাগূতকে বর্জন করো’ (নাহল ১৬/৩৬)। যার দ্বারা ‘তাওহীদে ইবাদত’ বুঝানো হয়েছে।\n\nকিন্তু তারা অর্থ করেছেন ‘তোমরা হুকূমত কায়েম করো’। এর পক্ষে তারা একটি হাদীছেরও অপব্যাখ্যা করেছেন, যেখানে রাসূল (ছাঃ) বলেছেন, ‘নিশ্চয়ই বনু ইস্রাঈলকে পরিচালনা করতেন নবীগণ। যখন একজন নবী মারা যেতেন, তখন তার স্থলে আরেকজন নবী আসতেন’।[57]\n\nএখানে এর অর্থ তারা করেছেন ‘নবীগণ বনু ইস্রাঈলদের মধ্যে রাজনীতি করতেন’। অর্থাৎ নবীগণ সবাই তাদের মত ক্ষমতা দখলের রাজনীতি করেছেন। অতএব আমাদেরও সেটা করতে হবে। অথচ নবী প্রেরণের উদ্দেশ্য সম্পর্কে আল্লাহ নিজেই বলেছেন, ‘আমরা নবীগণকে স্রেফ এজন্যই প্রেরণ করে থাকি যে, তারা (ঈমানদারগণকে জান্নাতের) সুসংবাদ দিবে ও (মুশরিকদের জাহান্নামের) ভয় প্রদর্শন করবে। অতএব যে ব্যক্তি ঈমান আনে ও নিজেকে সংশোধন করে নেয়, তাদের কোন ভয় নেই এবং তারা চিন্তিত হবে না’ (আন‘আম ৬/৪৮)। অতঃপর শেষনবী মুহাম্মাদ (ছাঃ)-কে প্রেরণের উদ্দেশ্য সম্পর্কে আল্লাহ তাকে বলতে বলেছেন, ‘তুমি বল, যা আল্লাহ ইচ্ছা করেন তা ব্যতীত আমি আমার নিজের কোন কল্যাণ ও অকল্যাণের মালিক নই। যদি আমি অদৃশ্যের খবর রাখতাম, তাহ’লে আমি অধিক কল্যাণ অর্জন করতাম এবং কোনরূপ অমঙ্গল আমাকে স্পর্শ করত না। আমি বিশ্বাসী সম্প্রদায়ের জন্য একজন ভয় প্রদর্শনকারী ও সুসংবাদ দানকারী মাত্র’ (আ‘রাফ ৭/১৮৮)। আর মুসলিম উম্মাহ্র দায়িত্ব হ’ল ‘আমর বিল মা‘রূফ ও নাহি ‘আনিল মুনকার’। অর্থাৎ সৎ কাজের আদেশ ও অসৎ কাজে নিষেধ করা (আলে ইমরান ৩/১১০)। যা সর্বাবস্থায় মুমিন করবে কুরআন ও সুন্নাহ অনুযায়ী। এজন্য তাকে ইসলামী রাজনীতির নামে পৃথকভাবে কোন রাজনীতি করার প্রয়োজন হবে না বা ক্ষমতা দখল করতে হবে না। আর আমর বিল মা‘রূফ ও নাহি ‘আনিল মুনকার-এর উদ্দেশ্য হবে মানুষকে শিরকের কলুষ-কালিমা থেকে পবিত্র করে আল্লাহ্র অনুগত বানানোর চেষ্টা করা। যেমন আল্লাহ শেষনবীকে প্রেরণের উদ্দেশ্য সম্পর্কে বলেন, ‘বিশ্বাসীদের উপর আল্লাহ অনুগ্রহ করেছেন যখন তিনি তাদের নিকট তাদের মধ্য থেকে একজনকে রাসূল হিসাবে প্রেরণ করেছেন। যিনি তাদের নিকট তাঁর আয়াতসমূহ পাঠ করে শুনান ও তাদেরকে পরিশুদ্ধ করেন এবং তাদেরকে কিতাব ও হিকমাত (কুরআন ও সুন্নাহ) শিক্ষা দেন। যদিও তারা ইতিপূর্বে স্পষ্ট ভ্রান্তির মধ্যে ছিল’ (আলে ইমরান ৩/১৬৪; জুমু‘আহ ৬২/২)।\n\nএতে পরিষ্কার বুঝা যায় যে, যুগে যুগে নবী প্রেরণের উদ্দেশ্য ছিল আখেরাতভোলা মানুষকে আখেরাতে সাফল্য লাভের পথ দেখানো। তাদেরকে নেকীর কাজে উৎসাহিত করা ও অন্যায় কাজ থেকে বিরত রাখা। রাসূলগণ ক্ষমতার লোভে রাজনীতি করতে দুনিয়ায় আসেননি। বরং তাদের কাজই ছিল ‘তাবশীর ও ইনযার’ তথা জান্নাতের সুসংবাদ শুনানো ও জাহান্নামের ভয় প্রদর্শন করা। আর এজন্য তাঁদের কর্মপদ্ধতি ছিল ‘তারবিয়াহ ও তাযকিয়াহ’ অর্থাৎ পরিচর্যা করা ও পাপ থেকে পরিশুদ্ধ করা। আজও মুমিনের কর্মপদ্ধতি সেটাই থাকবে। আর এটাই হ’ল সর্বোত্তম পদ্ধতি। যা রাসূল (ছাঃ) প্রতি খুৎবাতে বলতেন, ‘শ্রেষ্ঠ হেদায়াত হ’ল মুহাম্মাদের হেদায়াত’।[58]\n\nঅথচ প্রতি খুৎবায় ও ভাষণে ইসলামী নেতারা এ হাদীছ পাঠ করা সত্ত্বেও তাঁরা রাসূল (ছাঃ)-এর শ্রেষ্ঠ হেদায়াত বাদ দিয়ে ইহূদী-নাছারাদের প্রতারণাপূর্ণ তন্ত্র-মন্ত্রের অনুসারী হয়েছেন। আর তাকেই তাঁরা বলছেন ‘ইসলামী রাজনীতি’। এভাবে তাঁরা হারামকে হালাল করেছেন পরিস্থিতির দোহাই দিয়ে। অথচ উচিৎ ছিল প্রচলিত বাতিল মতবাদসমূহের বিরুদ্ধে রাসূল (ছাঃ)-এর রেখে যাওয়া হেদায়াতকে প্রতিষ্ঠা দানের জন্য জান-মাল বাজি রেখে প্রচেষ্টা চালানো ও জনগণকে সেদিকে পথ দেখানো। নবীগণ শাসকদের বিরুদ্ধে যুদ্ধের মাধ্যমে দ্বীন কায়েম করেননি। বরং আল্লাহ্র পথে দাওয়াতের মাধ্যমেই দ্বীন কায়েমের কাজ শুরু করেছিলেন। আমাদেরকেও সেইভাবে কাজ করতে হবে। জনৈক দাঈ-র ভাষায়, ‘তোমরা তোমাদের হৃদয়ে ইসলাম কায়েম করো, তাহ’লে তোমাদের মাটিতে ইসলাম কায়েম হবে’। কেননা আক্বীদা পরিচ্ছন্ন না হ’লে কখনো আমল পরিচ্ছন্ন হবে না।\n\n(খ) হাদীদ ২৫। আল্লাহ বলেন, ‘নিশ্চয়ই আমরা আমাদের রাসূলগণকে প্রেরণ করেছি স্পষ্ট প্রমাণাদি সহকারে এবং তাদের সঙ্গে নাযিল করেছি কিতাব ও ন্যায়দন্ড। যাতে মানুষ সুবিচার প্রতিষ্ঠা করে। আর আমরা লৌহ নাযিল করেছি যার মধ্যে রয়েছে প্রচন্ড শক্তি ও রয়েছে মানুষের জন্য বহুবিধ কল্যাণ। যাতে আল্লাহ জেনে নিতে পারেন কে তাকে ও তার রাসূলদেরকে না দেখেও সাহায্য করে। নিশ্চয়ই আল্লাহ মহা শক্তিমান ও পরা।মশালী’ (হাদীদ ৫৭/২৫)।\n\nখারেজীপন্থী মুফাসসিরগণ এখানে ‘লৌহ’ অর্থ করেছেন ‘অঁঃযড়ৎরঃু’ বা ‘শাসনশক্তি’। কেননা তাদের মতে ‘শাসনক্ষমতা প্রয়োগ ছাড়া মানবাধিকার বাস্তবায়ন করা সম্ভব নয়’। অথচ রাসূলগণ কেউই শাসনক্ষমতা প্রয়োগের মাধ্যমে মানবাধিকার প্রতিষ্ঠা করেননি। বরং তাঁরা হিকমত ও নছীহতের মাধ্যমেই সমাজ সংশোধন করেছেন। আবুবকর, ওমর, ওছমান, আলী, হামযা কেউই অস্ত্রের ভয়ে বা শাসনশক্তির ভয়ে মুসলমান হননি।\n\nকুরআনের এইরূপ অপব্যাখ্যার কারণেই দেখা যায় এইসব চরমপন্থী ও ক্ষমতালোভী দলের লোকেরা সর্বত্র ক্ষমতা পাবার নেশায় বুঁদ হয়ে থাকে। এমনকি মসজিদ-মাদরাসার কমিটি দখল এবং ইমাম-মুওয়াযযিন ও শিক্ষক নিয়োগেও তাদের অপতৎপরতা সকলের চোখে পড়ে। ছালাত-ছিয়ামের ফরয ইবাদতকেও এরা ‘মুবাহ’ বলে থাকে। যা আদায় করলে নেকী আছে, না করলে গোনাহ নেই। কারণ তাদের মতে ‘সব ফরযের বড় ফরয’ হ’ল শাসনক্ষমতা দখল করা। সেটা কায়েম না থাকায় তাদের মতে ‘কোন ফরযই বাস্তবে ফরযের পজিশনে নেই। বরং ‘মুবাহ’ অবস্থায় আছে’। তারা তাদের দলের বাইরে কাউকে উদারভাবে ভালবাসতে পারে না। এমনকি কারু সাথে সরল মনে সালাম-মুছাফাহা করতে পারে না। কারণ অন্যেরা তাদের দৃষ্টিতে হয় কাফির নয় ইহূদী। হা-শা ওয়া কাল্লা।\n\nবস্ত্ততঃ এই ধরনের খারেজী তাফসীর বহু যুবকের পথভ্রষ্টতার কারণ হয়েছে। তারা অবলীলা।মে মুসলিম সরকার ও সমাজকে কাফের ভাবছে ও তাদেরকে বোমা মেরে ধ্বংস করে দেওয়ার দুঃসাহস দেখাচ্ছে। ইবনুল ‘আরাবী বলেন, মুশরিকের আনুগত্য করলে মুমিন তখনই মুশরিক হবে, যখন বিশ্বাসগতভাবে সেটা করবে। কিন্তু যখন কর্মগতভাবে করবে, অথচ তার হৃদয় ঈমানে স্বচ্ছ থাকবে, তখন সে মুশরিক বা কাফির হবে না। বরং গোনাহগার হবে’।[59]  বস্ত্ততঃ অন্তর থেকে কালেমা শাহাদাত পাঠকারী কোন মুমিন কবীরা গোনাহের কারণে কাফের হয় না। এটিই হ’ল আহলে সুন্নাত ওয়াল জামা‘আত আহলেহাদীছের সর্বসম্মত আক্বীদা।\n\nকুফরের প্রকারভেদ:\n\nউপরোক্ত আলোচনায় বুঝা গেল যে, কুফর দু’প্রকার : (১) বিশ্বাসগত কুফরী, যা মানুষকে ইসলাম থেকে খারিজ করে দেয়। (২) কর্মগত কুফরী, যা খারিজ করে দেয় না। তবে সে মহাপাপী হয়, যা তওবা ব্যতীত মাফ হয় না। প্রথমটি বড় কুফর এবং দ্বিতীয়টি ছোট কুফর।\n\nবড় কুফরের উদাহরণ :\n\nআল্লাহ বলেন, (১) ‘তিনি সেই সত্তা যিনি তোমাদের সৃষ্টি করেছেন। অতঃপর তোমাদের মধ্যে কেউ হয় ‘কাফির’ ও কেউ হয় ‘মুমিন’। আর তোমরা যা কর, সবই আল্লাহ দেখেন’ (তাগাবুন ৬৪/২)। (২) ‘তুমি বল, হে কাফিরগণ! আমি ইবাদত করি না যাদের তোমরা ইবাদত কর’ (কাফিরূন ১০৯/১-২)। (৩) ‘নিশ্চয়ই তারা কুফরী করেছে, যারা বলে, আল্লাহ তিন উপাস্যের অন্যতম। অথচ এক উপাস্য ভিন্ন অন্য কোন উপাস্য নেই’… (মায়েদাহ ৫/৭৩)। (৪) ‘যে ব্যক্তি ঈমানের বদলে কুফরীকে অবলম্বন করে, সে ব্যক্তি সরল পথ থেকে বিচ্যুত হয়’ (বাক্বারাহ ২/১০৮)। (৫) রাসূলুল্লাহ (ছাঃ) বলেন, ‘তিনটি বস্ত্ত যার মধ্যে রয়েছে, সে তার মাধ্যমে ঈমানের স্বাদ পেয়েছে। (ক) যার নিকটে আল্লাহ ও তাঁর রাসূল সকল কিছু হ’তে প্রিয়তর (খ) যে ব্যক্তি কাউকে স্রেফ আল্লাহ্র জন্য ভালোবাসে এবং (গ) যে ব্যক্তি কুফরীতে ফিরে যাওয়াকে এমন অপসন্দ করে, যা থেকে আল্লাহ তাকে মুক্তি দিয়েছেন, যেমন সে জাহান্নামে নিক্ষিপ্ত হ’তে অপসন্দ করে।[60]\n\n(৬) তিনি বলেন, কাফের যখন কোন সৎকর্ম করে, তার বিনিময়ে আল্লাহ তাকে দুনিয়ায় খাদ্য দান করেন। পক্ষান্তরে আল্লাহ মুমিনের নেকীসমূহ আখেরাতের জন্য জমা রাখেন’।[61] (৭) বিদায় হজ্জের ভাষণে তিনি বলেন, ‘যার হাতে মুহাম্মাদের জীবন, তাঁর কসম করে বলছি, ইহূদী হৌক বা নাছারা হৌক এই উম্মতের যে কেউ আমার আগমনের খবর শুনেছে, অতঃপর মৃত্যুবরণ করেছে, অথচ আমি যা নিয়ে প্রেরিত হয়েছি, তার উপরে ঈমান আনেনি, সে অবশ্যই জাহান্নামী হবে’।[62]\n\nবড় কুফর ৬ প্রকার : (১) ইসলামে মিথ্যারোপ করা (নমল ২৭/৮৩-৮৪) (২) তাকে অস্বীকার করা (নমল ২৭/১৪; বাক্বারাহ ২/৮৯) (৩) ইসলামের বিরুদ্ধে হঠকারিতা করা (বাক্বারাহ ২/৩৪) (৪) এড়িয়ে চলা (হা-মীম সাজদাহ ৪১/৩-৫) (৫) সন্দেহ পোষণ করা (ইবরাহীম ১৪/৯) (৬) অন্তরে অবিশ্বাস রাখা ও মুখে স্বীকার করা (নিসা ৪/৬১)।\n\nএগুলি তিনভাবে হয়ে থাকে : (১) বিশ্বাসগতভাবে। যেমন কাউকে আল্লাহ বা তাঁর গুণাবলীতে শরীক সাব্যস্ত করা বা অসীলা নির্ধারণ করা। আল্লাহ্র ইবাদতের ন্যায় অন্যকে সম্মান প্রদর্শন করা। আল্লাহ্র ন্যায় অন্যকে মঙ্গলামঙ্গলের অধিকারী মনে করা। আল্লাহ্র স্ত্রী-পুত্র নির্ধারণ করা। তাঁর কৃত হারামকে যেমন সূদ-ব্যভিচার, মদ্যপান প্রভৃতিকে হালাল জ্ঞান করা ইত্যাদি। (২) কথার মাধ্যমে। যেমন আল্লাহ বা তাঁর রাসূলকে বা ইসলামকে গালি দেওয়া, হেয় করা, উপহাস ও ব্যঙ্গ করা। কুরআন বা তার কোন আয়াতকে অস্বীকার বা তাচ্ছিল্য করা (তওবাহ ৯/৬৫)। (৩) কাজের মাধ্যমে। যেমন কবরে বা ছবি-মূর্তি ও প্রতিকৃতিতে শ্রদ্ধাঞ্জলী নিবেদন করা, সূর্য বা চন্দ্রকে সিজদা করা (হা-মীম সাজদাহ ৪১/৩৭)। পবিত্র কুরআনকে তাচ্ছিল্যভরে ছুঁড়ে ফেলা বা পুড়িয়ে দেওয়া ইত্যাদি।\n\nযদি কেউ এগুলি জেনে-বুঝে করে এবং বারবার বুঝানো সত্ত্বেও তার ভ্রান্ত বিশ্বাসে অটল থাকে এবং তওবা না করে, তাহ’লে সে স্পষ্ট কাফির এবং ইসলাম থেকে খারিজ ও ‘মুরতাদ’ বলে গণ্য হবে।\n\nউল্লেখ্য যে, মুনাফিকরা বড় কাফের হ’লেও তারা ‘মুরতাদ’ হবে না এবং তাদের উপর দন্ডবিধি জারি হবে না। কেননা তারা বাহ্যিকভাবে ইসলামকে স্বীকার করে। তবে আখেরাতে তারা কাফেরদের সাথেই একত্রে জাহান্নামে থাকবে (নিসা ৪/১৪০)। বরং তারা জাহান্নামের সর্বনিম্ন স্তরে থাকবে (নিসা ৪/১৪৫)।\n\nবড় কুফরীর পরিণতি :\n\n(ক) আল্লাহ বলেন, ‘নিশ্চয়ই যারা অবিশ্বাসী হয়েছে এবং অবিশ্বাসী অবস্থায় মৃত্যুবরণ করেছে, তাদের কারু কাছ থেকে যমীন ভর্তি স্বর্ণও গ্রহণ করা হবে না। যদি নাকি তারা জাহান্নাম থেকে মুক্তির বিনিময়ে তা দিতে চায়’ (আলে ইমরান ৩/৯১)।\n\n(খ) তিনি বলেন, ‘যে ব্যক্তি ইসলাম ব্যতীত অন্য কোন দ্বীন তালাশ করে, তার থেকে সেটি কবুল করা হবে না। আর সে পরকালে ক্ষতিগ্রস্তদের অন্তর্ভুক্ত হবে’ (আলে ইমরান ৩/৮৫)। (গ) তিনি আরও বলেন, ‘ঐ ব্যক্তি অপেক্ষা বড় যালেম আর কে আছে, যাকে তার প্রতিপালকের আয়াত সমূহ দ্বারা উপদেশ দেওয়া হয়েছে। অতঃপর সে তা থেকে মুখ ফিরিয়ে নিয়েছে? নিশ্চয়ই আমরা পাপীদের থেকে প্রতিশোধ গ্রহণকারী’ (সাজদাহ ৩২/২২)।\n\n(ঘ) আল্লাহ স্পষ্টভাবে বলে দিয়েছেন যে, ‘তোমাদের মধ্যে যে ব্যক্তি আল্লাহ্র দ্বীন থেকে ফিরে যায় এবং কাফের অবস্থায় তার মৃত্যু হয়, তার ইহকালে ও পরকালে সকল কর্মই নিস্ফল হয়ে যায়। তারা জাহান্নামের অধিবাসী এবং সেখানেই তারা চিরকাল থাকবে’ (বাক্বারাহ ২/২১৭)। (ঙ) তার দুনিয়াবী শাস্তি হ’ল মৃত্যুদন্ড। যেমন রাসূলুল্লাহ (ছাঃ) এরশাদ করেন, ‘যে মুসলমান তার দ্বীন পরিবর্তন করল, তাকে হত্যা কর’।[63] যা আদালতের মাধ্যমে সরকার কার্যকর করবে। না করলে ঐ সরকার কবীরা গোনাহগার হবে এবং আখেরাতে তাকে আল্লাহ্র নিকটে জওয়াবদিহি করতে হবে।\n\nছোট কুফর:\n\nযারা ঈমানের ছয়টি রুকন ও ইসলামের পঞ্চস্তম্ভের উপর দৃঢ় বিশ্বাস রাখে, ইসলামের সকল বিধি-বিধানের প্রতি শ্রদ্ধাপূর্ণ বিশ্বাস পোষণ করে, হালালকে হালাল ও হারামকে হারাম মনে করে। এতদসত্ত্বেও অজ্ঞতা, উদাসীনতা ও অলসতাবশে কিংবা পরিস্থিতির চাপে কোন কবীরা গোনাহ করে, সে ব্যক্তি কর্মগত কাফের বা ছোট কাফের হবে। সে মুসলিম উম্মাহ থেকে বহিষ্কৃত হবে না। যেমন-\n\n(১) আল্লাহ বলেন, ‘আর যদি মুমিনদের দু’দল যুদ্ধে লিপ্ত হয়, তাহ’লে তোমরা তাদের মধ্যে মীমাংসা করে দাও। অতঃপর যদি তাদের একদল অপর দলের উপর বাড়াবাড়ি করে, তাহলে যে দলটি বাড়াবাড়ি করবে, তার বিরুদ্ধে তোমরা যুদ্ধ কর, যতক্ষণ না সে দলটি আল্লাহ্র নির্দেশের দিকে ফিরে আসে। তারপর যদি দলটি ফিরে আসে তাহলে তাদের মধ্যে ইনছাফের সাথে মীমাংসা কর এবং ন্যায়বিচার কর। নিশ্চয় আল্লাহ ন্যায়বিচারকারীদের ভালবাসেন’ (হুজুরাত ৪৯/৯)।\n\nআয়াতটি নাযিল হয়েছিল মুনাফিক নেতা আব্দুল্লাহ ইবনে উবাই ও তার দলের সাথে রাসূল (ছাঃ) ও তাঁর সাথী খাঁটি মুসলমানদের মধ্যে উভয়ের উপস্থিতিতে হঠাৎ করে ঘটে যাওয়া একটি লড়াইকে কেন্দ্র করে। যা রাসূল (ছাঃ)-এর দ্রুত হস্তক্ষেপে বন্ধ হয়।[64] অত্র আয়াতে মুমিনদের মধ্যকার দু’দলের মধ্যে যুদ্ধের কথা বলা হয়েছে। কিন্তু কাউকে আল্লাহ ‘কাফের’ আখ্যায়িত করেন নি। যেমন খারেজী, শী‘আ, মু‘তাযিলা ও তাদের অনুসারীরা সুন্নীদের প্রতি করে থাকে।\n\n(২) বেদুঈনরা বলে, আমরা ঈমান আনলাম। বল, তোমরা ঈমান আনোনি। বরং তোমরা বল, আমরা ইসলাম কবুল করলাম। এখনো পর্যন্ত তোমাদের অন্তরে ঈমান প্রবেশ করেনি। আর যদি তোমরা আল্লাহ ও তাঁর রাসূলের আনুগত্য কর, তাহ’লে তিনি তোমাদের আমলসমূহের কোন কিছুই হ্রাস করবেন না। নিশ্চয় আল্লাহ অত্যন্ত ক্ষমাশীল, পরম দয়ালু’ (হুজুরাত ৪৯/১৪)। অত্র আয়াতে বেদুঈনদের অন্তরে ঈমান প্রবেশ করেনি বলা হলেও তাদেরকে ইসলামের গন্ডি থেকে বহিষ্কৃত বলা হয় নি। কারণ আল্লাহ ও রাসূলের যথাযথ আনুগত্য না করাটা ছিল তাদের কর্মগত কুফরী; বিশ্বাসগত কুফরী নয়।\n\n(৩) একদা রাসূলুল্লাহ (ছাঃ) মিম্বরে দাঁড়িয়ে খুৎবা দিচ্ছিলেন। এসময় তাঁর নাতি হাসান বিন আলী মিম্বরের উপরে ছিলেন। তিনি এসময় একবার ঐ বাচ্চার দিকে ও একবার উপস্থিত মুছল্লীদের দিকে তাকিয়ে বলেন, ‘নিশ্চয়ই আমার এ বেটা হ’ল নেতা। ভবিষ্যতে আল্লাহ এর মাধ্যমে মুসলমানদের দু’টি বড় দলের মধ্যে সন্ধি করে দিবেন’।[65]\n\nউল্লেখ্য যে, হযরত আলী (رضي الله عنه) খারেজীদের হাতে নিহত হওয়ার পর পুত্র হাসান (رضي الله عنه) খলীফা হন। অতঃপর যুদ্ধ পরিহার করে পাঁচ মাসের মধ্যে তিনি আমীর মু‘আবিয়া (رضي الله عنه)-এর অনুকূলে খেলাফত ত্যাগ করেন এবং ইরাক ও সিরিয়ার মধ্যেকার রাজনৈতিক দ্বন্দ্বের নিরসন করেন। অত্র হাদীছে রাসূল (ছাঃ) আলী ও মু‘আবিয়া উভয়ের সমর্থক দু’টি বড় দলকে ‘মুসলিম’ বলে অভিহিত করেছেন। কাউকে কাফের বলেননি। উল্লেখ্য যে, এ ভবিষ্যদ্বাণীর মধ্যে তাঁর সত্যনবী হওয়ার অকাট্য প্রমাণ লুকিয়ে রয়েছে।\n\n(৪) রাসূলুল্লাহ (ছাঃ) বলেন, ‘মুসলমানকে গালি দেওয়া ফাসেকী এবং পরস্পরে যুদ্ধ করা কুফরী’।[66]\n\n(৫) তিনি বলেন, ‘দু’জন মানুষের মধ্যে কুফরী রয়েছে : অন্যের বংশ সম্পর্কে তাচ্ছিল্য করা এবং মৃত ব্যক্তির জন্য বিলাপ করা’।[67]\n\n(৬) ‘যে ব্যক্তি গণক বা ভবিষ্যদ্বক্তার কাছে এলো এবং সে যা বলল তা বিশ্বাস করল, ঐ ব্যক্তি মুহাম্মাদ-এর প্রতি যা অবতীর্ণ হয়েছে তার সাথে কুফরী করল’।[68]\n\n(৭) ‘তোমরা তোমাদের বাপ-দাদা থেকে মুখ ফিরিয়ে নিয়ো না। কেননা যে ব্যক্তি তার পিতা থেকে মুখ ফিরিয়ে নিল, সে কুফরী করল’।[69]\n\n(৮) ‘যে ব্যক্তি আল্লাহ ব্যতীত অন্যের নামে শপথ করল, সে কুফরী করল’।[70]\n\n(৯) তিনি বলেন, ‘(মে‘রাজের সময়) আমাকে জাহান্নাম দেখানো হয়। সেখানে অধিকাংশকে আমি নারীদের মধ্য থেকে দেখেছি। জিজ্ঞেস করা হ’ল, তারা কি আল্লাহ্র সঙ্গে কুফরী করেছে? জবাবে তিনি বললেন, তারা তাদের স্বামীদের সাথে কুফরী করেছে। তারা স্বামীদের অনুগ্রহকে অস্বীকার করে। তুমি তার সাথে বহুদিন যাবৎ ভাল ব্যবহার করলেও যখনই তোমার মধ্যে কিছু ত্রুটি দেখে তখনই তারা বলে, কখনো তোমার মধ্যে আমি ভাল কিছু দেখিনি।[71]\n\n(১০) বিদায় হজ্জের ভাষণে রাসূল (ছাঃ) বলেন, ‘আমার মৃত্যুর পরে  তোমরা একে অপরের গর্দান উড়িয়ে দিয়ে পুনরায় কাফের হয়ে যেয়ো না’।[72]\n\nউপরের আয়াত ও হাদীছগুলি সব কর্মগত কুফরীর উদাহরণ। অতএব যদি কোন সরকার আক্বীদাগতভাবে ইসলামে বিশ্বাসী হয়, কিন্তু কর্মগতভাবে ইসলামের কোন বিধান লংঘন করে, তাহ’লে উক্ত সরকার কবীরা গোনাহগার হবে, কিন্তু কাফের হবে না। শায়খ আলবানী (رحمة الله) বলেন, যদি সরকার ইসলামবিরোধী আইনে খুশী থাকে ও তাতে বিশ্বাসী হয়, তাহ’লে উক্ত কর্মগত কুফরী বিশ্বাসগত কুফরীতে পরিণত হয়ে যাবে এবং তারা তখন প্রকৃত কাফের হবে’।[73] একই হুকুম ব্যক্তির ক্ষেত্রেও প্রযোজ্য।\n\nত্বাগূতের বিরুদ্ধে যুদ্ধ :\n\n‘ত্বাগূত’ অর্থ শয়তান, মূর্তি, প্রতিমা ইত্যাদি। পারিভাষিক অর্থে, ‘কুরআন ও সুন্নাহ বাদ দিয়ে অন্য কোন বাতিলের কাছে ফায়ছালা তলব করা’। মূলতঃ এটি হ’ল মুনাফিকদের স্বভাব। যেমন আল্লাহ বলেন, ‘তুমি কি তাদের দেখোনি যারা ধারণা করে যে, তারা বিশ্বাস স্থাপন করেছে যা তোমার উপর নাযিল হয়েছে তার উপর এবং যা তোমার পূর্বে নাযিল হয়েছে তার উপর। তারা ত্বাগূতের নিকট ফায়ছালা পেশ করতে চায়। অথচ তাদেরকে নির্দেশ দেওয়া হয়েছিল তাকে অস্বীকার করার জন্য। বস্ত্ততঃ শয়তান তাদেরকে দূরতম ভ্রষ্টতায় নিক্ষেপ করতে চায়’। ‘যখন তাদেরকে বলা হয়, এসো আল্লাহ যা নাযিল করেছেন তার দিকে এবং রাসূলের দিকে, তখন তুমি কপট বিশ্বাসীদের দেখবে তোমার থেকে একেবারেই মুখ ফিরিয়ে নিবে’ (নিসা ৪/৬০-৬১)।\n\nএক্ষণে কোন মুসলিম সরকার যদি কুরআন ও সুন্নাহ্র বিধান বাদ দিয়ে নিজেদের মনগড়া বিধান অনুযায়ী দেশ শাসন করে, তবে সে সরকার মুনাফিক ও কবীরা গোনাহগার হবে। কিন্তু যদি সেটাকে আল্লাহ্র বিধানের চাইতে উত্তম বা সমান বা দু’টিই সিদ্ধ মনে করে ও তাতে খুশী থাকে, তাহ’লে উক্ত সরকার প্রকৃত ‘কাফের’ হিসাবে গণ্য হবে। ব্যক্তির ক্ষেত্রেও একই কথা প্রযোজ্য। তবে কোন মুসলিম ব্যক্তি বা সরকার কাফের সাব্যস্ত হলেই তার বিরুদ্ধে সশস্ত্র যুদ্ধ করা ফরয নয়। যা ইতিপূর্বে আলোচিত হয়েছে (পৃঃ ৪৫)।\n\nঅন্য আয়াতে আল্লাহ বলেন, ‘যারা মুমিন তারা লড়াই করে আল্লাহ্র পথে এবং যারা কাফের তারা লড়াই করে ত্বাগূতের পথে। অতএব তোমরা শয়তানের বন্ধুদের সাথে যুদ্ধ কর। নিশ্চয়ই শয়তানের কৌশল সর্বদা দুর্বল হয়ে থাকে’ (নিসা ৪/৭৬)।\n\nএ আয়াত থেকে দলীল নিয়ে অনেকে কবীরা গোনাহগার সরকার ও অন্যান্যদের হত্যা করা সিদ্ধ মনে করেন। অথচ এটি সম্পূর্ণ ভুল ধারণা। কেননা মুসলমানদের মধ্যে যারা ত্বাগূতের বন্ধু, তারা হ’ল মুনাফিক। যা উপরের আয়াতে বর্ণিত হয়েছে। আর কাফেরের বিরুদ্ধে সশস্ত্র যুদ্ধ হ’লেও মুনাফিকের বিরুদ্ধে তা হবে নিরস্ত্র। যা ইতিপূর্বে বর্ণিত হয়েছে (পৃঃ ৪১)।\n\nআত্মঘাতী হামলা :\n\nজিহাদী জোশে উদ্বুদ্ধ কিছু ব্যক্তি আত্মঘাতী হামলার মাধ্যমে জান্নাত কামনা করে। অথচ ইসলামে আত্মহত্যা করা মহাপাপ। যতবড় মহৎ উদ্দেশ্যেই তা হৌক না কেন। কেননা জীবন যিনি দিয়েছেন, তা হরণ করার অধিকার কেবল তাঁরই, অন্য কারু নয়। জিহাদের ময়দানে আহত হয়ে তীব্র যন্ত্রণায় কাতর জনৈক মুসলিম সৈনিক আত্মহত্যা করলে রাসূল (ছাঃ) তাকে ‘জাহান্নামী’ বলে আখ্যায়িত করেন। কেননা তার শেষ আমলটি ছিল জাহান্নামীদের আমল। অতঃপর রাসূল (ছাঃ) বলেন, আল্লাহ ফাসেক-ফাজেরদের মাধ্যমেও এই দ্বীনকে সাহায্য করে থাকেন’।[74] আল্লাহ বলেন, ‘ তোমরা নিজেদেরকে হত্যা করো না। নিশ্চয়ই আল্লাহ তোমাদের প্রতি অতীব দয়াশীল’ (নিসা ৪/২৯)।\n\nদ্বীন ধ্বংস করে তিনজন :\n\n(ক) যিয়াদ বিন হুদায়ের (رضي الله عنه) বলেন, আমাকে একদিন হযরত ওমর ফারূক (رضي الله عنه) বললেন, তুমি কি জানো কোন্ বস্ত্ত ইসলামকে ধ্বংস করে? আমি বললাম, না। তিনি বললেন, ইসলামকে ধ্বংস করে তিনটি বস্ত্ত : (১) আলেমের পদস্খলন (২) আল্লাহ্র কিতাব নিয়ে মুনাফিকদের ঝগড়া এবং (৩) পথভ্রষ্ট নেতাদের শাসন’।[75]\n\n(খ) খ্যাতনামা তাবেঈ আব্দুল্লাহ ইবনুল মুবারক (১১৮-১৮১ হিঃ) বলেন, ‘দ্বীনকে ধ্বংস করে মাত্র তিনজন : অত্যাচারী শাসকবর্গ, দুষ্টমতি আলেমরা ও ছূফী পীর-মাশায়েখরা’।\n\nপ্রথমোক্ত লোকদের সামনে ইসলামী শরী‘আত ও রাজনীতি সাংঘর্ষিক হলে তারা রাজনীতিকে অগ্রাধিকার দেয় ও শরী‘আতকে দূরে ঠেলে দেয়।\n\nদ্বিতীয় শ্রেণীর লোকেরা তাদের রায়-ক্বিয়াস ও যুক্তির সঙ্গে শরী‘আত সাংঘর্ষিক হলে নিজেদের রায়কে অগ্রাধিকার দেয় এবং হারামকে হালাল করে।\n\nতৃতীয় শ্রেণীর লোকেরা তাদের কথিত কাশ্ফ ও রুচির বিরোধী হ’লে শরী‘আতের প্রকাশ্য হুকুম ত্যাগ করে ও কাশফকে অগ্রাধিকার দেয়।[76]\n\nহকপন্থী দল :\n\n(ক) হযরত ছওবান (رضي الله عنه) থেকে অন্য বর্ণনায় এসেছে রাসূল (ছাঃ) এরশাদ করেন, ‘চিরদিন আমার উম্মতের মধ্যে একটি দল হক-এর উপরে বিজয়ী থাকবে। পরিত্যাগকারীরা তাদের কোন ক্ষতি করতে পারবে না এমতাবস্থায় ক্বিয়ামত এসে যাবে, অথচ তারা ঐভাবে থাকবে’।[77] খানে ‘বিজয়ী’ অর্থ আখেরাতে বিজয়ী।\n\n(খ) হযরত ইমরান বিন হুছায়েন (رضي الله عنه) হ’তে বর্ণিত রাসূলুল্লাহ (ছাঃ) এরশাদ করেন, ‘আমার উম্মতের মধ্যে সর্বদা একটি দল থাকবে যারা হক-এর উপর লড়াই করবে। তারা শত্রুপক্ষের উপর বিজয়ী থাকবে। তাদের সর্বশেষ দলটি দাজ্জালের সঙ্গে যুদ্ধ করবে’।[78]\n\n(গ) জাবের বিন আব্দুল্লাহ (رضي الله عنه)-এর বর্ণনায় এসেছে, রাসূল (ছাঃ) বলেন, ‘আমার উম্মতের একটি দল ক্বিয়ামত পর্যন্ত সর্বদা হক-এর উপর লড়াই করবে বিজয়ী অবস্থায়’।[79]\n\n(ঘ) মু‘আবিয়া বিন কুররাহ স্বীয় পিতা হ’তে বর্ণনা করেন, রাসূলুল্লাহ (ছাঃ) এরশাদ করেছেন যে, ‘চিরকাল আমার উম্মতের মধ্যে বিজয়ী একটি দল থাকবে। পরিত্যাগকারীরা তাদের কোনই ক্ষতি করতে পারবে না। এভাবে ক্বিয়ামত এসে যাবে’। ইমাম বুখারী (رحمة الله) বলেন, (আমার উস্তাদ) আলী ইবনুল মাদীনী বলেছেন, তারা হ’ল ‘আহলুল হাদীছ’।[80]\n\nবস্ত্ততঃ পৃথিবীর বিভিন্ন জনপদে চিরকাল আহলুল হাদীছের উক্ত দল থাকবে এবং পথভোলা মানুষকে পবিত্র কুরআন ও ছহীহ হাদীছের পথে ডাকবে। তারাই হ’ল হাদীছে বর্ণিত ফিরক্বা নাজিয়াহ বা মুক্তিপ্রাপ্ত দল’।[81] যারা সর্বাবস্থায় পবিত্র কুরআন, ছহীহ হাদীছ ও খুলাফায়ে রাশেদীনের সুন্নাতের উপর আমল করে থাকে।[82] আল্লাহ আমাদেরকে আহলুল হাদীছের দলভুক্ত করুন এবং আমাদেরকে তাঁর দ্বীনের সার্বক্ষণিক পাহারাদার মুজাহিদ হিসাবে কবুল করে নিন- আমীন!\n\n– ড. মুহাম্মাদ আসাদুল্লাহ আল-গালিব\n\n[1] শারহুস সুন্নাহ, মুত্তাফাক্ব ‘আলাইহ, মিশকাত হা/৩৬৯৬, ৩৬৬৪ ‘নেতৃত্ব ও বিচার’ অধ্যায়।\n\n[2] আবুদাঊদ হা/৪৩৪৪, তিরমিযী; মিশকাত হা/৩৭০৫।\n\n[3] আহমাদ হা/১৫৩৬৯; হাকেম; আলবানী, যিলালুল জানড়বাহ হা/১০৯৮, সনদ ছহীহ।\n\n[4] মুসলিম হা/১৮৫৪, শারহুস সুন্নাহ হা/২৪৫৯, মিশকাত হা/৩৬৭১।\n\n[5] বুখারী, মুসলিম; মিশকাত হা/৩৬৬৬।\n\n[6] বুখারী হা/৬১০৪; মুসলিম হা/৬০; মিশকাত হা/৪৮১৫।\n\n[7] নাসাঈ হা/৩৯৮৬; আলবানী, ছহীহুল জামে‘ হা/৪৩৬১।\n\n[8] নাসাঈ হা/৩৯৮৭; তিরমিযী হা/১৩৯৫; মিশকাত হা/৩৪৬২ ‘ক্বিছাছ’ অধ্যায়।\n\n[9] সীরাতে ইবনে হিশাম (মিসর : বাবী হালবী, ২য় সংস্করণ ১৩৭৫/১৯৫৫) ২/৪০৩, ৪১৫; ছফিউর রহমান মুবারকপুরী, আর-রাহীক্বুল মাখতূম (কুয়েত : ২য় সংস্করণ ১৪১৬/১৯৯৬) ৪০৫, ৪০৭ পৃঃ; বুখারী হা/১০৪; মুত্তাফাক্ব ‘আলাইহ, মিশকাত হা/২৭২৬।\n\n[10] নাসাঈ হা/৩৯৬৮; বুখারী, মিশকাত হা/১৩।\n\n[11] বায়হাক্বী শু‘আব, ১২ অধ্যায় ২/৩২৯ পৃঃ।\n\n[12] ইবনু মাজাহ হা/১৮৫৩; ছহীহাহ হা/১২০৩।\n\n[13] বুখারী, মুসলিম; মিশকাত হা/৬২১৬।\n\n[14] ইবনু তায়মিয়াহ, মাজমূ‘ ফাতাওয়া (রিয়াদ : ১৪০৪ হিঃ) ২৩/৩৪৮-৪৯; আবু ইয়া‘লা, তাবাক্বাতুল হানাবিলাহ (বৈরূত : দারুল মা‘রিফাহ, তাবি) ১/১৬৩-৬৭, ২৪০ পৃঃ।\n\n[15] ইবরাহীম আর-রুহাইলী, আত-তাকফীর ওয়া যাওয়াবিতুহু (কায়রো : দার আহমাদ, ২য় সংস্করণ ১৪২৯/২০০৮) পৃঃ ৩৫।\n\n[16] হাকীম আবুল হাসান ওবায়দুল্লাহ খান, ইসলামী সিয়াসাত (শ্রীনগর, কাষ্মীর : ১৯৭৮) পৃঃ ২৩; রোয়েদাদে জামা‘আতে ইসলামী (দিল্লী : জুন ১৯৮২) ১/৬ পৃঃ।\n\n[17] সাইয়িদ কুতুব, তাফসীর ফী যিলালিল কুরআন (বৈরূত : দারুশ শুরূক্ব  ১৭তম সংস্করণ ১৪১২ হিঃ) সূরা আন‘আম ১৯ আয়াতের ব্যাখ্যা, ২/১০৫৭ পৃঃ।\n\n[18] ঐ, সূরা হিজরের ভূমিকা, ৪/২১২২ পৃঃ।\n\n[19] ঐ, ইউনুস ৮৭ আয়াতের ব্যাখ্যা ৩/১৮১৬ পৃঃ।\n\n[20] ঐ, নিসা ৬০ আয়াতের ব্যাখ্যা, ২/৬৯৩ পৃঃ।\n\n[21] ঐ, ২/৯৭২ পৃঃ।\n\n[22] ঐ, ৩/১৪৫১।\n\n[23] মুহাম্মাদ বিন আব্দুল্লাহ আল-হুসাইন, ফিৎনাতুত তাকফীর ওয়াল হাকেমিয়াহ (রিয়াদ : ১৪১৬ হিঃ) পৃঃ ৯৮;\n\n[24] বুখারী, মুসলিম, মিশকাত হা/৩৬৬৬ ‘নেতৃত্ব ও বিচার’ অধ্যায়।\n\n[25] মুসলিম হা/১৮৫৪-৫৫; মিশকাত হা/৩৬৭১ ‘নেতৃত্ব ও বিচার’ অধ্যায়।\n\n[26] মুত্তাফাক্ব ‘আলাইহ, মিশকাত হা/৩৬৬৮।\n\n[27] মুত্তাফাক্ব ‘আলাইহ, মিশকাত হা/৩৬৭২।\n\n[28] মুসলিম হা/১৮৪৬, মিশকাত হা/৩৬৭৩।\n\n[29] মুত্তাফাক্ব ‘আলাইহ, মিশকাত হা/৩৬৭৫।\n\n[30] বুখারী ও মুসলিম, মিশকাত হা/১২, ‘ঈমান’ অধ্যায়।\n\n[31] আর-রাহীক্ব ৩৮৩ পৃঃ; মুসলিম হা/৯৬; আবুদাঊদ হা/২৬৪৩; মুত্তাফাক্ব ‘আলাইহ, মিশকাত হা/৩৪৫০।\n\n[32] বুখারী হা/৬৮৭২; ফাৎহুল বারী ১২/২০৪।\n\n[33] কুরতুবী, মায়েদাহ ৪১ আয়াতের তাফসীর দ্রষ্টব্য, ৬/১৭১ পৃঃ।\n\n[34] মুসলিম হা/৪৯, মিশকাত হা/৫১৩৭।\n\n[35] মুসলিম, মিশকাত হা/৪৯৬৬।\n\n[36] যেমন রাসূল (ছাঃ)-কে দাউস গোত্রের বিরুদ্ধে বদদো‘আ করতে বলা হ’লে তিনি তাদের জন্য হেদায়াতের দো‘আ করে বলেন, ‘হে আল্লাহ তুমি দাউস গোত্রকে হেদায়াত কর এবং তাদেরকে ফিরিয়ে আনো’। ছহীহ বুখারীর ভাষ্যকার ক্বাস্তালানী বলেন, পরে দেখা গেল যে, অভিযোগকারী তুফায়েল বিন আমর ফিরে গিয়ে নিজ কওমকে ইসলামের দাওয়াত দেন। তাতে তাদের শাসকসহ ৭০-৮০টি পরিবার মুসলমান হন ও ৭ম হিজরীতে খায়বরে এসে রাসূল (ছাঃ)-এর কাছে উপস্থিত হন। যার মধ্যে ছিলেন খ্যাতনামা ছাহাবী হযরত আবু হুরায়রা দাওসী (رضي الله عنه)। =(বুখারী, মুসলিম; মিশকাত হা/৫৯৯৬; বুখারী (দিল্লী ছাপা) ২/৬৩০ টীকা-১১)।\n\n[37] মুত্তাফাক্ব ‘আলাইহ, মিশকাত হা/১২৮৯। যেমন ৪র্থ হিজরীর ছফর মাসে সংঘটিত রাজী‘ ও বি’রে মাঊনার হৃদয়বিদারক দু’টি ঘটনা, যেখানে যথা।মে ১০ জন ও ৭০ জন ছাহাবীকে শঠতার মাধ্যমে হত্যাকারী আযল ও ক্বারাহ এবং রে‘ল ও যাকওয়ান গোত্রগুলির বিরুদ্ধে রাসূল (ছাঃ) মাসব্যাপী কুনূতে নাযেলাহ পাঠ করেছিলেন। কিন্তু যুদ্ধ করেননি। এর জন্য কেউ কোন অনুযোগ করেনি বা রাসূল (ছাঃ)-কে ছেড়ে যায়নি।\n\n[38] ইবনু মাজাহ হা/১৭৩, সনদ ছহীহ।\n\n[39] মানাবী, ফায়যুল ক্বাদীর শরহ ছহীহুল জামে‘ আছ-ছাগীর (বৈরূত : ১ম সংস্করণ ১৪১৫/১৯৯৪) ৩/৫০৯ পৃঃ।\n\n[40] ফাৎহুল বারী ৮৮ অধ্যায় ৬ অনুচ্ছেদ-এর তরজুমাতুল বাব, হা/৬৯৩০-এর ব্যাখ্যা দ্রষ্টব্য।\n\n[41] ইবনু জারীর, কুরতুবী, ইবনু কাছীর, উক্ত আয়াতের তাফসীর দ্রষ্টব্য; তাহকীক দ্রষ্টব্য : খালেদ আল-আম্বারী, উছূলুত তাকফীর পৃঃ ৬৪; ৭৫-৭৬ টীকাসমূহ।\n\n[42] হাকেম হা/৩২১৯, ২/৩১৩, সনদ ছহীহ; তিরমিযী হা/২৬৩৫।\n\n[43] সালাফ ও খালাফের ৩৯ জন বিদ্বানের ফৎওয়া দ্রষ্টব্য; উছূলুত তাকফীর ৬৪-৭৪ পৃঃ।\n\n[44] খত্বীব, তারীখু বাগদাদ ১০/১৮৬; যাহাবী, সিয়ারু আ‘লামিন নুবালা ১০/২৮০।\n\n[45] খালেদ আল-আম্বারী, উছূলুত তাকফীর (রিয়াদ : ৩য় সংস্করণ, ১৪১৭ হিঃ) ৭১-৭২।\n\n[46] আর-রাহীকুল মাখতূম ৩৫২ পৃঃ; মুত্তাফাক্ব ‘আলাইহ, মিশকাত হা/১৬৫২ ‘জানায়েয’ অধ্যায়।\n\n[47] আবুদাঊদ হা/৩২০৪ ‘জানায়েয’ অধ্যায় ৬২ অনুচ্ছেদ।\n\n[48] উছূলুত তাকফীর, ৭৪ পৃঃ।\n\n[49] তাফসীর ফী যিলালিল কুরআন, ২/৮৯৫।\n\n[50] বুখারী হা/২৩৫৯; মুসলিম হা/২৩৫৭ ও অন্যান্য।\n\n[51] বুখারী হা/৬০১৬; মুসলিম, মিশকাত হা/৪৯৬২ ‘শিষ্টাচার’ অধ্যায়, ১৫ অনুচ্ছেদ।\n\n[52] বুখারী, মুসলিম হা/৪৫; মিশকাত হা/৪৯৬১।\n\n[53] তাফসীর ফী যিলালিল কুরআন ৩/১৬৪২।\n\n[54] তাফসীর ইবনু জারীর (বৈরূত ছাপা : ১৯৮৬), ১০/৮০-৮১ পৃঃ।\n\n[55] ইবনু তায়মিয়াহ, আল-ঈমান (বৈরূত : আল-মাকতাবুল ইসলামী, ৩য় সংস্করণ ১৪০৮/১৯৮৮) পৃঃ ৬৭, ৬৯।\n\n[56] তাফসীর ফী যিলালিল কুরআন, আন‘আম ১২১ আয়াতের তাফসীর, ৩/১১৯৮ পৃঃ।\n\n[57] বুখারী হা/৩৪৫৫ ‘নবীদের কাহিনী’ অধ্যায়, ৫০ অনুচ্ছেদ।\n\n[58] মুসলিম হা/৮৬৭; মিশকাত হা/১৪১।\n\n[59] কুরতুবী, আন‘আম ১২১ আয়াতের তাফসীর।\n\n[60] মুত্তাফাক্ব ‘আলাইহ, মিশকাত হা/৮।\n\n[61] মুসলিম হা/২৮০৮; মিশকাত হা/৫১৫৯।\n\n[62] মুসলিম হা/১৫৩; মিশকাত হা/১০।\n\n[63] বুখারী হা/৬৯২২, তিরমিযী হা/২১৫৮; মিশকাত হা/৩৫৩৩, ৩৪৬৬।\n\n[64] আহমাদ হা/১২৬২৮, বুখারী হা/২৬৯১, মুসলিম হা/১৭৯৯।\n\n[65] বুখারী হা/২৭০৪; মিশকাত হা/৬১৩৫।\n\n[66] বুখারী, মুসলিম, মিশকাত হা/৪৮১৪।\n\n[67] মুসলিম হা/৬৭।\n\n[68] আহমাদ, ছহীহাহ হা/৩৩৮৭; মিশকাত হা/৫৫১।\n\n[69] বুখারী, মুসলিম, মিশকাত হা/৩৩১৫।\n\n[70] তিরমিযী হা/১৫৩৫, মিশকাত হা/৩৪১৯।\n\n[71] মুত্তাফাক্ব ‘আলাইহ, মিশকাত হা/১৪৮২, ‘চন্দ্র গ্রহণের ছালাত’ অনুচ্ছেদ।\n\n[72] বুখারী, মুসলিম, মিশকাত হা/৩৫৩৭ ‘ক্বিছাছ’ অধ্যায়, ৪ অনুচ্ছেদ।\n\n[73] মুহাম্মাদ বিন হুসায়েন আল-ক্বাহত্বানী, ফাতাওয়াল আয়েম্মাহ (রিয়াদ : ১৪২৪ হিঃ) ১৫৩ পৃঃ; ফিৎনাতুত তাকফীর ওয়াল হাকেমিয়াহ, পৃঃ ৩৫।\n\n[74] বুখারী, ফাৎহুল বারী হা/৪২০২-০৩।\n\n[75] দারেমী হা/২১৪, সনদ ছহীহ; মিশকাত হা/২৬৯; ঐ, বঙ্গানুবাদ হা/২৫১।\n\n[76] শরহ আক্বীদা ত্বাহাভিয়া (বৈরূত ছাপা : ১৪০৪/১৯৮৪) ২০৪ পৃঃ।\n\n[77] ছহীহ মুসলিম ‘ইমারত’ অধ্যায় ৩৩, অনুচ্ছেদ ৫৩, হা/১৯২০; অত্র হাদীছের ব্যাখ্যা দ্রঃ ঐ, দেউবন্দ ছাপা শরহ নববী ২/১৪৩ পৃঃ; বুখারী, ফাৎহুল বারী হা/৭১ ‘ইল্ম’ অধ্যায় ও হা/৭৩১১-এর ভাষ্য ‘কিতাব ও সুন্নাহকে অাঁকড়ে ধরা’ অধ্যায়।\n\n[78] আবুদাউদ হা/২৪৮৪, মিশকাত হা/৩৮১৯।\n\n[79] মুসলিম হা/১৯২৩; মিশকাত হা/৫৫০৭ ‘ফিৎনা সমূহ’ অধ্যায়, ‘ঈসার অবতরণ’ অনুচ্ছেদ।\n\n[80] তিরমিযী হা/২১৯২, মিশকাত হা/৬২৮৩; ছহীহুল জামে‘ হা/৭০২; আলবানী, সিলসিলা ছহীহাহ হা/২৭০-এর আলোচনা দ্রষ্টব্য।\n\n[81] তিরমিযী হা/২৬৪১; ছহীহাহ হা/১৩৪৮; মিশকাত হা/১৭১।\n\n[82] আবুদাঊদ হা/৪৬০৭, তিরমিযী হা/২৬৭৬, ইবনু মাজাহ হা/৪২; মিশকাত হা/১৬৫।"
    },
    {
        "1": "সন্ত্রাসবাদ প্রতিরোধে পরামর্শ",
        "2": "দেশে দেশে পরাশক্তিগুলির অব্যাহত যুলুম ও নির্যাতনে অতিষ্ঠ মানবতা যখন ইসলামের শান্তিময় আদর্শের দিকে ছুটে আসছে, তখন ইসলামকে সন্ত্রাসী ধর্ম হিসাবে প্রমাণ করার জন্য তারা তাদেরই লালিত একদল বুদ্ধিজীবীর মাধ্যমে কুরআন-হাদীছের অপব্যাখ্যা করে চরমপন্থী দর্শন প্রচার করছে। অন্যদিকে নতজানু মুসলিম সরকারগুলিকে দিয়ে তারা ইসলামের বিরুদ্ধে উস্কানীমূলক কার্যকলাপ সমূহ চালাচ্ছে। অতঃপর জনগণের পুঞ্জীভূত ক্ষোভকে কাজে লাগিয়ে একদল তরুণকে অর্থ ও অস্ত্র দিয়ে সন্ত্রাসী তৎপরতায় লাগানো হচ্ছে। আর তাকেই জঙ্গীবাদ হিসাবে প্রচার চালিয়ে ইসলামকে সন্ত্রাসবাদী ধর্ম বলে বদনাম করা হচ্ছে। অতঃপর সন্ত্রাস দমনের নামে বিশ্বব্যাপী নিরীহ মুসলমানদের রক্ত ঝরানো হচ্ছে। বাংলাদেশে একই পলিসি কাজ করছে। এই প্রেক্ষিতে আমাদের পরামর্শগুলি নিম্নরূপ :\n\nএক- এটি হ’তে পারে সংশ্লিষ্টদের চরমপন্থী আক্বীদা সংশোধনের মাধ্যমে।\n\nদুই- দেশে সুশাসন কায়েমের মাধ্যমে।\n\nতিন- গুম, খুন, অপহরণ ও নারী নির্যাতন সহ ইসলামের বিরুদ্ধে উস্কানীমূলক সকল কার্যক্রম বন্ধের কঠোর পদক্ষেপ গ্রহণের মাধ্যমে।\n\nনইলে সমাজের পুঞ্জীভূত ক্ষোভ থেকে সন্ত্রাসবাদ জনগণের পৃষ্ঠপোষকতা লাভ করবে। শেষের দু’টি সরকারের দায়িত্ব। প্রথমটি সমাজ সচেতন আলেম-ওলামা ও ইসলামী সংগঠনসমূহের দায়িত্ব। নিম্নে জিহাদ ও ক্বিতাল বিষয়ে চরমপন্থীদের বই-পত্রিকা ও ইন্টারনেট ভাষণ সমূহের জবাব দানের মাধ্যমে আমরা জনগণকে সতর্ক করতে চাই। যাতে তাদের মিথ্যা প্রচারে মানুষ পদস্খলিত না হয়। আমরা সকলের হেদায়াত কামনা করি। নিঃসন্দেহে হেদায়াতের মালিক আল্লাহ। মুসলমানদের মধ্যে ইসলামের ব্যাপারে শৈথিল্যবাদী ও চরমপন্থী দু’টি দল রয়েছে। যার কোনটাই ইসলামে কাম্য নয়। এদের বিপরীতে ইসলামের সঠিক আক্বীদা হ’ল মধ্যপন্থা। যা আল্লাহ পসন্দ করেন এবং প্রকৃত কুরআন-সুন্নাহর অনুসারীগণই যা লালন করে থাকেন।\n\nচরমপন্থীরা পবিত্র কুরআনের কয়েকটি আয়াত ও কয়েকটি হাদীছকে তাদের পক্ষে হাতিয়ার হিসাবে ব্যবহার করে থাকে। যে সবের মাধ্যমে তারা কবীরা গোনাহগার মুসলমানকে ‘কাফের’ বলে এবং তাদের রক্ত হালাল গণ্য করে। যেমন-\n\n(১) সূরা মায়েদাহ ৪৪ : যেখানে আল্লাহ বলেন, ‘যারা আল্লাহ্র নাযিলকৃত বিধান অনুযায়ী বিচার বা শাসন করেনা, তারা কাফের’ (মায়েদাহ ৫/৪৪)। এর পরে ৪৫ আয়াতে রয়েছে ‘তারা যালেম’ এবং ৪৭ আয়াতে রয়েছে, ‘তারা ফাসেক’। একই অপরাধের তিন রকম পরিণতি : কাফের, যালেম ও ফাসেক। উক্ত আয়াতের ব্যাখ্যায় ইবনু আববাস (رضي الله عنه) বলেন, ‘যে ব্যক্তি আল্লাহ্র নাযিলকৃত বিধানকে অস্বীকার করল সে কুফরী করল। আর যে ব্যক্তি তা স্বীকার করল, কিন্তু সে অনুযায়ী বিচার করল না সে যালেম ও ফাসেক। সে ইসলামের গন্ডী থেকে বহির্ভূত নয়’ (তাফসীর ইবনু জারীর, কুরতুবী, ইবনু কাছীর)। বিগত যুগে এই আয়াতের অপব্যাখ্যা করে চরমপন্থী ভ্রান্ত ফের্কা খারেজীরা চতুর্থ খলীফা হযরত আলী (رضي الله عنه)-কে ‘কাফের’ আখ্যায়িত করে তাঁকে হত্যা করেছিল। আজও ঐ ভ্রান্ত আক্বীদার অনুসারীরা বিভিন্ন দেশের মুসলিম সরকার ও সাধারণ মানুষের বিরুদ্ধে সশস্ত্র তৎপরতা চালিয়ে যাচ্ছে। রাসূল (ছাঃ) খারেজীদেরকে ‘জাহান্নামের কুকুর’ বলেছেন (ইবনু মাজাহ হা/১৭৩)। মানাবী বলেন, এর কারণ হ’ল তারা ইবাদতে অগ্রগামী। কিন্তু অন্তরসমূহ বক্রতায় পূর্ণ। এরা মুসলমানদের কোন কবীরা গোনাহ করতে দেখলে তাকে ‘কাফের’ বলে ও তার রক্ত হালাল জ্ঞান করে। যেহেতু এরা আল্লাহ্র বান্দাদের প্রতি কুকুরের মত আগ্রাসী হয়, তাই তাদের কৃতকর্মের দরুণ জাহান্নামে প্রবেশকালে তারা কুকুরের মত আকৃতি লাভ করবে’ (ফায়যুল ক্বাদীর)।\n\n(২) তওবা ৫ : ‘অতঃপর নিষিদ্ধ মাসগুলো অতিক্রান্ত হ’লে তোমরা মুশরিকদের যেখানে পাও হত্যা কর, পাকড়াও কর, অবরোধ কর এবং ওদের সন্ধানে প্রত্যেক ঘাঁটিতে ওঁৎ পেতে থাক। কিন্তু যদি তারা তওবা করে, ছালাত আদায় করে ও যাকাত দেয়, তাহ’লে ওদের রাস্তা ছেড়ে দাও। নিশ্চয়ই আল্লাহ ক্ষমাশীল ও দয়াবান’ (তওবা ৯/৫)। আয়াতটি বিদায় হজ্জের আগের বছর নাযিল হয় এবং মুশরিকদের সাথে পূর্বেকার সকল চুক্তি বাতিল করা হয়, এর ফলে মুশরিকদের জন্য হজ্জ চিরতরে নিষিদ্ধ করা হয় এবং পরের বছর যাতে মুশরিকমুক্ত পরিবেশে রাসূল (ছাঃ) হজ্জ করতে পারেন তার ব্যবস্থা করা হয়। এটি বিশেষ অবস্থায় একটি বিশেষ নির্দেশ মাত্র। কিন্তু তারা এর ভুল ব্যাখ্যা দিয়ে বলেছে, ‘যেখানেই পাও’ এটি সাধারণ নির্দেশ। অর্থাৎ ভূপৃষ্ঠের যেখানেই পাও না কেন তাদেরকে বধ কর, পাকড়াও কর হারাম শরীফ ব্যতীত’ (যুগে যুগে শয়তানের হামলা ৯২ পৃ.)।\n\n(৩) তওবা ২৯ : ‘তোমরা যুদ্ধ কর আহলে কিতাবদের মধ্যকার ঐসব লোকের বিরুদ্ধে, যারা আল্লাহ ও বিচার দিবসের উপর ঈমান রাখে না এবং আল্লাহ ও তাঁর রাসূল যা হারাম করেছেন তা হারাম করে না ও সত্য দ্বীন (ইসলাম) কবুল করে না, যতক্ষণ পর্যন্ত না তারা বিনীত হয়ে করজোড়ে জিযিয়া প্রদান করে’ (তওবা ৯/২৯)। আয়াতটি ৯ম হিজরীতে রোমকদের বিরুদ্ধে তাবূক যুদ্ধে গমনের প্রাক্কালে নাযিল হয়। এটিও বিশেষ প্রেক্ষিতের নির্দেশনা। কিন্তু তারা এর ব্যাখ্যা করেছে, মদীনায় হিজরতের পরে আল্লাহ জিহাদের অনুমতি প্রদান করেন। পরে জিহাদ ও ক্বিতাল ফরয করে দেন। নবী ও ছাহাবীগণ আল্লাহ্র উক্ত ফরয আদায়ের লক্ষ্যে আমরণ জিহাদে লিপ্ত ছিলেন। এই জিহাদের মাধ্যমেই ইসলামী রাষ্ট্র প্রতিষ্ঠিত হয়’ (ঐ, ৯৪ পৃ.)। উক্ত আয়াতের পরেই তারা\n\n(৪) একটি হাদীছ এনেছেন যে, রাসূলুল্লাহ (ছাঃ) এরশাদ করেছেন, আমি লোকদের সাথে লড়াই করতে আদিষ্ট হয়েছি, যে পর্যন্ত না তারা সাক্ষ্য দেয় যে, আল্লাহ ব্যতীত কোন উপাস্য নেই এবং মুহাম্মাদ আল্লাহ্র রাসূল। আর তারা ছালাত কায়েম করে ও যাকাত আদায় করে। যখন তারা এগুলি করবে, তখন আমার পক্ষ হ’তে তাদের জান ও মাল নিরাপদ থাকবে ইসলামের হক ব্যতীত এবং তাদের (অন্তর সম্পর্কে) বিচারের ভার আল্লাহ্র উপর রইল’ (বু:মু: মিশকাত হা/১২)। এ হাদীছের ব্যাখ্যায় তারা বলেছেন, আমাকে নির্দেশ দেওয়া হয়েছে, ‘উক্বাতিলান্নাস’ অর্থাৎ ‘মানব সমাজের সাথে যুদ্ধ করার জন্য’। রাসূল (ছাঃ) যেহেতু শেষনবী, তাঁর পরে আর কোন নবী নেই, অতএব এই নির্দেশ কিয়ামত পর্যন্ত চলবে’ (ঐ, ৯৪ পৃ.)। অথচ উক্ত হাদীছে ‘আন উক্বাতিলা’ (যেন পরস্পরে লড়াই করি) বলা হয়েছে, ‘আন আক্বতুলা’ (যেন আমি হত্যা করি) বলা হয়নি। ‘যুদ্ধ’ দু’পক্ষে হয়। কিন্তু ‘হত্যা’ এক পক্ষ থেকে হয়। যেটা চোরাগুপ্তা হামলার মাধ্যমে ক্বিতালপন্থীরা করে থাকে। অত্র হাদীছে বুঝানো হয়েছে যে, কাফির-মুশরিকরা যুদ্ধ করতে এলে তোমরাও যুদ্ধ করবে। কিংবা তাদের মধ্যকার যোদ্ধাদের বিরুদ্ধে তোমরা যুদ্ধ করবে। কিন্তু নিরস্ত্র, নিরপরাধ বা দুর্বলদের বিরুদ্ধে নয়। কাফির পেলেই তাকে হত্যা করবে সেটাও নয়। তাছাড়া উক্ত হাদীছে ‘যারা কালেমার স্বীকৃতি দিবে, তাদের জান-মাল নিরাপদ থাকবে বলা হয়েছে, ইসলামের হক ব্যতীত এবং তাদের বিচারের ভার আল্লাহ্র উপর রইল’ বলা হয়েছে। এতে স্পষ্ট যে, আমাদের দায়িত্ব মানুষের বাহ্যিক আমল দেখা। কারু অন্তর ফেড়ে দেখার দায়িত্ব আমাদের নয়। অতএব সরকার যদি বাহ্যিকভাবে মুসলিম হয় এবং ইসলামী দাওয়াতের বিরুদ্ধে অবস্থান না নেয়, তাহ’লে তার বিরুদ্ধে সশস্ত্র জিহাদের সুযোগ কোথায়?\n\n(৫) এরপর তারা ইমাম মাহদীর আগমন ও ঈসা (عليه السلام) কর্তৃক দাজ্জাল নিধন সম্পর্কিত হাদীছ এনেছেন এবং বলতে চেয়েছেন যে, কেবল জিহাদ ও ক্বিতালের মাধ্যমেই ইসলামের অগ্রযাত্রা সম্ভব। তাওহীদী দাওয়াতের মাধ্যমে নয়’ (ঐ, ৯৫ পৃ.) । অতঃপর আরেকটি হাদীছ এনেছেন,\n\n(৬) ‘নিশ্চয়ই এই দ্বীন সর্বদা প্রতিষ্ঠিত থাকবে এবং মুসলমানদের একটি দল কিয়ামত পর্যন্ত এর জন্য লড়াই করবে’\n\n(মুসলিম হা/১৯২২) । তারা এর অনুবাদ করেছেন, ‘মুসলমানদের একদল কিয়ামত পর্যন্ত এ দ্বীনের জন্য যুদ্ধে রত থাকবে’ (ঐ, ৯৯ পৃ.) । প্রশ্ন হ’ল, ঈসা (عليه السلام) কর্তৃক দাজ্জাল নিধনের আগ পর্যন্ত দীর্ঘ সময় মুসলমানরা কার বিরুদ্ধে যুদ্ধে রত থাকবে? তারা কি তাহ’লে সকল কবীরা গোনাহগার মুসলমানকে হত্যা করবে? মাথাব্যথা হ’লে কি মাথা কেটে ফেলতে হবে? নাকি মাথাব্যথার ঔষধ দিতে হবে? অথচ উক্ত হাদীছের ব্যাখ্যা এসেছে একই অনুচ্ছেদের অন্য হাদীছে। যেখানে রাসূল (ছাঃ) বলেন, ‘চিরদিন আমার উম্মতের মধ্যে একটি দল হক-এর উপরে বিজয়ী থাকবে। পরিত্যাগকারীরা তাদের কোন ক্ষতি করতে পারবে না। এমতাবস্থায় ক্বিয়ামত এসে যাবে, অথচ তারা ঐভাবে থাকবে’ (মুসলিম হা/১৯২০) । অন্য বর্ণনায় এসেছে, ‘যারা তাদের শত্রুতা করবে, তারা তাদের উপরে বিজয়ী থাকবে’ (মুসলিম হা/১০৩৭) । যার ব্যাখ্যায় ইমাম বুখারী বলেন, তারা হ’ল শরী‘আত অভিজ্ঞ আলেমগণ। ইমাম আহমাদ (رحمة الله) বলেন, তারা যদি আহলুল হাদীছ না হয়, তাহ’লে আমি জানি না তারা কারা? (শরহ নববী) । এখানে লড়াই অর্থ আদর্শিক লড়াই ও ক্ষেত্র বিশেষে সশস্ত্র লড়াই দুইই হ’তে পারে। কেবলমাত্র সশস্ত্র যুদ্ধ নয়। রাসূল (ছাঃ) তাই বলেন, ‘খারেজীদের থেকেই দাজ্জাল বের হবে’ (ইবনু মাজাহ হা/১৭৪) ।\n\n(৭) নিসা ৬৫ : ‘তোমার পালনকর্তার শপথ! তারা কখনো মুমিন হ’তে পারবে না, যতক্ষণ না তারা তাদের বিবাদীয় বিষয়ে তোমাকে ফায়ছালা দানকারী হিসাবে মেনে নিবে…’ (নিসা ৪/৬৫) । খারেজী আক্বীদার মুফাসসিরগণ অত্র আয়াতের ব্যাখ্যা করেছেন ‘তাগূতের অনুসারী ঐসব লোকেরা ‘ঈমানের গন্ডী থেকে বেরিয়ে যাবে। মুখে তারা যতই দাবী করুক না কেন’ (সাইয়িদ কুতুব, তাফসীর ফী যিলালিল কুরআন ২/৮৯৫) । অথচ এখানে ‘তারা মুমিন হ’তে পারবে না’-এর প্রকৃত অর্থ হ’ল, ‘তারা পূর্ণ মুমিন হ’তে পারবে না’। কারণ উক্ত আয়াত নাযিল হয়েছিল দু’জন মুহাজির ও আনছার ছাহাবীর পরস্পরের জমিতে পানি সেচ নিয়ে ঝগড়া মিটানোর উদ্দেশ্যে (বুখারী হা/২৩৫৯) । দু’জনই ছিলেন বদরী ছাহাবী এবং দু’জনই ছিলেন স্ব স্ব জীবদ্দশায় ক্ষমাপ্রাপ্ত ও জান্নাতের সুসংবাদপ্রাপ্ত। অতএব তাদের কাউকে মুনাফিক বা কাফির বলার উপায় নেই। কিন্তু খারেজী ও শী‘আপন্থী মুফাসসিরগণ তাদের ‘কাফের’ বলায় প্রশান্তি বোধ করে থাকেন। তারা আয়াতের প্রকাশ্য অর্থ নিয়েছেন ও সকল কবীরা গোনাহগার মুসলমানকে ‘কাফের’ সাব্যস্ত করেছেন। ফলে তাদের ধারণায় কোন মুসলিম সরকার ‘মুরতাদ’ হওয়ার জন্য এটাই যথেষ্ট যে, সে তার রাষ্ট্রে কিছু কুফরী কাজের প্রকাশ ঘটালো’ (যুগে যুগে শয়তানের হামলা ১৪৫ পৃ.) । অথচ তারা আরবীয় বাকরীতি এবং হাদীছের প্রতি লক্ষ্য করেননি। যেমন রাসূলুল্লাহ (ছাঃ) বলেন, ‘আল্লাহর কসম! ঐ ব্যক্তি মুমিন নয় (৩ বার), যার প্রতিবেশী তার অনিষ্টকারিতা হ’তে নিরাপদ নয়’ (বু:মু: মিশকাত হা/৪৯৬২) । এখানে ‘মুমিন নয়’ অর্থ পূর্ণ মুমিন নয়। তারা বলেছেন, মক্কার মুশরিকরা আল্লাহকে বিশ্বাস করার পরেও মূর্তিপূজার অপরাধে তাদের জান-মালকে হালাল করা হয়েছিল। তদ্রুপ বাংলার শাসকবর্গ ঈমান আনয়নের পর মূর্তি ও দেবতা পূজায় লিপ্ত হওয়ার জন্য মুশরিকে পরিণত হয়ে ‘মুরতাদ’ হয়েছে। তাদের জান ও মাল মুসলিমের জন্য হালাল’ (ঐ, ১৫১ পৃ.) । অথচ মক্কার মুশরিকরা ইসলাম কবুল করেনি।\n\n(৮) শূরা ১৩ : আল্লাহ বলেন, ‘…তোমরা দ্বীনকে প্রতিষ্ঠিত কর ও তার মধ্যে অনৈক্য সৃষ্টি করো না। তুমি মুশরিকদের যে বিষয়ের দিকে আহবান কর, তা তাদের কাছে কঠিন মনে হয়…’ (শূরা ৪২/১৩) । অত্র আয়াতে বর্ণিত ‘আক্বীমুদ্দীন’ অর্থ ‘তোমরা তাওহীদ কায়েম কর’। নূহ (عليه السلام) থেকে মুহাম্মাদ (ছাঃ) পর্যন্ত সকল নবী-রাসূলকে আল্লাহ একই নির্দেশ দিয়েছিলেন। সকল মুফাসসির এই অর্থই করেছেন। যেমন আল্লাহ অন্যত্র বলেছেন, ‘নিশ্চয়ই আমরা প্রত্যেক জাতির নিকট রাসূল পাঠিয়েছি এই মর্মে যে, তোমরা আল্লাহর ইবাদত করো এবং ত্বাগূতকে বর্জন করো’ (নাহল ১৬/৩৬) । এর দ্বারা সার্বিক জীবনে আল্লাহর দাসত্ব তথা ‘তাওহীদে ইবাদত’ বুঝানো হয়েছে। কিন্তু খারেজীপন্থী লেখকগণ ‘তোমরা দ্বীন কায়েম কর’-এর ব্যাখ্যা দিয়েছেন ‘তোমরা হুকূমত কায়েম করো’ (আবুল আ‘লা মওদূদী, খুত্ববাত ৩২০ পৃ.) । এর পক্ষে তারা একটি হাদীছেরও অপব্যাখ্যা করেছেন, যেখানে রাসূল (ছাঃ) বলেছেন, ‘নিশ্চয়ই বনু ইস্রাঈলকে পরিচালনা করতেন নবীগণ। যখন একজন নবী মারা যেতেন, তখন তার স্থলে আরেকজন নবী আসতেন’ (বুখারী হা/৩৪৫৫) । এখানে এর অর্থ তারা করেছেন ‘নবীগণ বনু ইস্রাঈলদের মধ্যে রাজনীতি করতেন’। আর এটাই হ’ল ‘সব ফরযের বড় ফরয’। আসল ফরযটি কায়েম না থাকায় নামায-রোযা সমাজে ফরযের মর্যাদায় নেই, ‘মুবাহ’ অবস্থায় আছে- যার ইচ্ছা নামায-রোযা করে’ (অধ্যাপক গোলাম আযম, রসূলগণকে আল্লাহ তাআলা কী দায়িত্ব দিয়ে পাঠালেন? সূরা হাদীদ ২৫ আয়াতের ব্যাখ্যা) । অর্থাৎ নবীগণ সবাই ক্ষমতা দখলের রাজনীতি করেছেন। বস্ত্ততঃ এটি নবীগণের বিরুদ্ধে মিথ্যা অপবাদ ছাড়া কিছুই নয়।\n\n(৯) মায়েদাহ ৩ : ‘আজ আমি তোমাদের জন্য তোমাদের দ্বীনকে পূর্ণাঙ্গ করে দিলাম…। আর ইসলামকে তোমাদের জন্য দ্বীন হিসাবে মনোনীত করলাম’ (মায়েদাহ ৫/৩) । বিদায় হজ্জের দিন সন্ধ্যায় অত্র আয়াত নাযিল হয়। অতএব ইসলাম যেহেতু সশস্ত্র জিহাদের মাধ্যমে রাষ্ট্রীয়ভাবে পূর্ণতা পেয়েছে, সেহেতু আমাদেরকে সর্বদা সশস্ত্র জিহাদের মাধ্যমে রাষ্ট্র কায়েম করতে হবে’। অথচ রাসূল (ছাঃ)-এর পূর্ণ জীবনই মুসলমানের জন্য অনুসরণীয়, কেবলমাত্র শেষ আমলটুকু নয়। যেমন আল্লাহ বলেন, ‘নিশ্চয়ই আল্লাহর রাসূলের মধ্যে তোমাদের জন্য উত্তম আদর্শ নিহিত রয়েছে, যে ব্যক্তি আল্লাহ ও শেষ দিবসকে কামনা করে ও অধিকহারে আল্লাহকে স্মরণ করে’ (আহযাব ৩৩/২১) । বস্ত্ততঃ রাসূল (ছাঃ) মাক্কী ও মাদানী উভয় জীবনে আমর বিল মা‘রূফ ও নাহি ‘আনিল মুনকার-এর নীতিতে মানুষকে আল্লাহর পথে দাওয়াত দিয়েছেন। শ্রেষ্ঠ উম্মত হিসাবে আমাদেরও সেটাই কর্তব্য (আলে ইমরান ৩/১১০) ।\n\n(১০) আত্মঘাতী হামলা : রাসূল (ছাঃ) বলেন, ‘যে মুসলমান …তার দ্বীন রক্ষার্থে নিহত হয়, সে শহীদ..’ (তিরমিযী হা/১৪২১) । এজন্য তারা আত্মঘাতী হামলা জায়েয মনে করেন। অথচ আল্লাহ বলেন, ‘তোমরা নিজেদেরকে হত্যা করো না’ (নিসা ৪/২৯) । আত্মহত্যা করা মহাপাপ। জিহাদের ময়দানে আহত হয়ে তীব্র যন্ত্রণায় কাতর জনৈক সৈনিক আত্মহত্যা করলে রাসূল (ছাঃ) তাকে ‘জাহান্নামী’ বলে আখ্যায়িত করেন। কেননা তার শেষ আমলটি ছিল জাহান্নামীদের আমল। অতঃপর রাসূল (ছাঃ) বলেন, ‘আল্লাহ অবশ্যই ফাসেক-ফাজেরদের মাধ্যমে এই দ্বীনকে সাহায্য করে থাকেন’ (বুখারী হা/৩০৬২, ৪২০২) ।\n\nপরিশেষে বলব, বিদেশী আধিপত্যবাদীদের চক্রান্তে ও তাদের অস্ত্র ব্যবসার স্বার্থে বাংলাদেশ সহ বিশ্বব্যাপী জঙ্গীবাদের উত্থান ঘটেছে এবং তাদেরই এজেন্টদের মাধ্যমে এটি সর্বত্র লালিত হচ্ছে। অতএব সত্যিকারের দেশপ্রেমিক ও আল্লাহভীরু সৎসাহসী প্রশাসনের পক্ষেই কেবল এই অপতৎপরতা হ’তে দেশকে রক্ষা করা সম্ভব। সেই সাথে আবশ্যক আলেম-ওলামাদের মাধ্যমে ব্যাপক গণজাগরণ সৃষ্টি করে তরুণ বংশধরগণকে আল্লাহর পথে ফিরিয়ে আনা। আল্লাহ আমাদের সহায় হৌন- আমীন!\n\n– প্রফেসর ড. মুহাম্মাদ আসাদুল্লাহ আল-গালিব"
    },
    {
        "1": "দাওয়াতের অফুরান উপকার",
        "2": "সৎকাজে আদেশ ও অসৎকাজে নিষেধ তথা দাওয়াত ও দ্বীন প্রচার মোমিনের জীবনে একটি বড় ইবাদত। এ ইবাদত পালন করলে মোমিন নামাজ, রোজা ও অন্যান্য ইবাদত পালনের ন্যায় সওয়াব ও পুরস্কার লাভ করবেন। অবহেলা করলে অনুরূপ ইবাদতে অবহেলার শাস্তি তার প্রাপ্য হবে। কোরআন-হাদিসে দাওয়াত বা আদেশ-নিষেধের এ ইবাদতের তিন ধরনের পুরস্কার ঘোষিত হয়েছে। ১. সর্বোচ্চ পুরস্কার, ২. অন্যান্য অনেক মানুষের কর্মের সমপরিমাণ সওয়াব ও ৩. জাগতিক গজব ও শাস্তি থেকে রক্ষা পাওয়া।\n\nসফলতা ও সর্বোচ্চ পুরস্কার\n\nআমরা দেখেছি যে, দাওয়াত ও আদেশ-নিষেধের দায়িত্ব পালনকারীরাই সফলকাম বলে কোরআনে সূরা আলে ইমরানের ১০৪ নং আয়াতে বলা হয়েছে। সূরা নিসার ১১৪ নং আয়াতে বলা হয়েছে, ‘এই দায়িত্ব পালনকারীর জন্য রয়েছে মহাউত্তম পুরস্কার, তাদের গোপন পরামর্শের অধিকাংশে কোনো কল্যাণ নেই। তবে (কল্যাণ আছে) যে নির্দেশ দেয় সদকা কিংবা ভালো কাজ অথবা মানুষের মধ্যে মীমাংসার। আর যে আল্লাহর সন্তুষ্টি লাভের উদ্দেশ্যে করবে তবে অচিরেই আমি তাকে মহাপুরস্কার দান করব।’ (সূরা নিসা : ১১৪)\n\nদায়ীর সর্বোচ্চ পুরস্কার সম্পর্কে রাসুলুল্লাহ (ﷺ) বলেন, ‘আল্লাহর কসম, তোমার মাধ্যমে যদি একজন মানুষকেও আল্লাহ সুপথ দেখান তাহলে তা তোমার জন্য (সর্বোচ্চ সম্পদ) লাল উটের মালিক হওয়ার চেয়েও উত্তম বলে গণ্য হবে।’ (বোখারি ও মুসলিম)। অন্য হাদিসে তিনি বলেছেন, ‘ভালো কাজে নির্দেশ করা সদকা বলে গণ্য এবং খারাপ থেকে নিষেধ করা সদকা বলে গণ্য।’ (মুসলিম)।\n\nআমরা যারা সহজে মুখ খুলতে চাই না তাদের একটু চিন্তা করা দরকার। প্রতিদিন অগণিতবার আমরা সুযোগ পাই মুখ দিয়ে মানুষকে একটি ভালো কথা বলার। লোকটি কথা শুনবে কিনা তা বিবেচ্য বিষয়ই নয়। আমি শুধু বলার সুযোগটা ব্যবহার করে সওয়াব অর্জন করতে পারলেই তো হলো। একটু ভালোবেসে একটি ভালো উপদেশমূলক কথা আমার জন্য আল্লাহর দরবারে অগণিত পুরস্কার জমা করবে। সঙ্গে সঙ্গে লোকটিরও উপকার হতে পারে। যদি হয়, তবে আমরা দ্বিতীয় পর্যায়ের বিশেষ পুরস্কার লাভ করব।\n\nঅগণিত মানুষের সমপরিমাণ সওয়াব\n\nদায়ী, মুবাল্লিগ বা দাওয়াত ও তাবলিগে রত ব্যক্তির বিশেষ পুরস্কারের দ্বিতীয় দিক হলো তার এই কর্মের ফলে যত মানুষ ভালো পথে আসবেন সবার সওয়াবের সমপরিমাণ সওয়াব তিনি একা লাভ করবেন। রাসুলুল্লাহ (ﷺ) বলেন, ‘যদি কোনো ব্যক্তি ভালো পথে আহ্বান করে, তবে যত মানুষ তার অনুসরণ করবে তাদের সবার পুরস্কারের সমপরিমাণ পুরস্কার সে ব্যক্তি লাভ করবে, তবে এতে অনুসরণকারীদের পুরস্কারের কোনো ঘাটতি হবে না। আর যদি কোনো ব্যক্তি বিভ্রান্তির দিকে আহ্বান করে তবে যত মানুষ তার অনুসরণ করবে তাদের সবার পাপের সমপরিমাণ পাপ সে ব্যক্তি লাভ করবে, তবে এতে অনুসরণকারীদের পাপের কোনো ঘাটতি হবে না।’ (মুসলিম)।\n\nমোমিন যদি কোনো একটি ভালো কর্ম করতে সক্ষম নাও হন, কিন্তু তার নির্দেশনা-পরামর্শে কেউ তা করে, তবে তিনি কর্ম সম্পাদনকারীর সমপরিমাণ সওয়াব পান। এ বিষয়ে রাসুলুল্লাহ (ﷺ) এরশাদ করেছেন, যদি কেউ কোনো ভালো কাজের দিকে নির্দেশনা প্রদান করে তবে তিনি কাজটি পালনকারীর সমপরিমাণ সওয়াব লাভ করবেন। (মুসলিম)।\n\nআজাব-গজব থেকে রক্ষা\n\nদাওয়াত ও আদেশ-নিষেধের দায়িত্ব পালন করার অন্যতম পুরস্কার হলো জাগতিক গজব থেকে রক্ষা পাওয়া। রাসুলুল্লাহ (ﷺ) একটি সুন্দর উদাহরণের মাধ্যমে তা বুঝিয়েছেন। তিনি বলেন, ‘যে ব্যক্তি আল্লাহর বিধিবিধান সংরক্ষণের জন্য সচেষ্ট এবং যে লঙ্ঘন করছে উভয়ের উদাহরণ হলোÑ একদল মানুষের মতো। তারা সমুদ্রে একটি জাহাজ বা বজরা ভাড়া করে।\n\nলটারির মাধ্যমে কেউ উপরে এবং কেউ নিচের তলায় স্থান পায়। যারা নিচে অবস্থান গ্রহণ করল তাদের পানির জন্য উপরে আসতে হয়। এতে উপরের মানুষদের গায়ে পানি পড়তে লাগল। তখন উপরের মানুষ বলল, আমাদের এভাবে কষ্ট দিয়ে তোমাদের উপরে উঠতে দেব না। তখন নিচের মানুষগুলো বলল, আমরা আমাদের অংশে বা জাহাজের নিচে একটি গর্ত করি, তাহলে আমরা সহজে পানি নিতে পারব এবং উপরের মানুষদের কষ্ট দিতে হবে না।\nএ অবস্থায় যদি উপরের মানুষগুলো তাদের এ কাজে বাধা দেয় এবং নিষেধ করে তাহলে তারা সবাই বেঁচে যাবে। আর যদি তারা তাদের এ কাজ করতে সুযোগ দেয় তাহলে তারা সবাই ডুবে মরবে।’ (বোখারি, তিরমিজি)।\n\nনবুওয়তের নূর থেকে উৎসারিত এ উদাহরণটি ভালো করে চিন্তা করুন। সমাজের অনেক ক্ষমতাধর বা প্রভাবশালী মানুষ অনেক ধরনের অন্যায় বা গর্হিত কাজ দেখেও প্রতিবাদ করেন না। তারা জানেন যে, তারা প্রতিবাদ করলে তা বন্ধ হয়ে যাবে। কিন্তু তারা নীরবতা বা তাৎক্ষণিক সুবিধাকে অগ্রাধিকার দেন। তারা ভাবেন, এতে আমার তো কোনো ক্ষতি হচ্ছে না। কষ্ট করছে অন্য মানুষ। নষ্ট হচ্ছে অন্য মানুষের সন্তান। তাদের বোঝা উচিত, সমাজের এ অবক্ষয় কোনো না কোনোভাবে তাদের ও তাদের ভবিষ্যৎ প্রজন্মকে স্পর্শ করবেই। এজন্য আমাদের সবাইকে আদেশ-নিষেধের এ দায়িত্ব পালনে সজাগ থাকতে হবে।\n\n– ড. খোন্দকার আব্দুল্লাহ জাহাঙ্গীর"
    },
    {
        "1": "মুসলিম উম্মাহর বর্তমান বিপর্যয়কর পরিস্থিতিতে আমাদের করণীয়",
        "2": "[বিংশ শতাব্দীর শ্রেষ্ঠ মুহাদ্দিছ শায়খ নাছিরুদ্দীন আলবানী (رحمة الله) ইলমে হাদীছে অপরিসীম অবদান রাখার পাশাপাশি বিশুদ্ধ ইসলামের আলোকে মুসলিম জাতিকে সঠিক পথের দিশা দানের লক্ষ্যে বিভিন্ন সময়ে অবস্থার প্রেক্ষিতে বিভিন্ন বিষয়ে প্রশ্নোত্তর প্রদান করেছেন। এলাহী জ্ঞানের গভীরতার কারণে তাঁর বহু বক্তব্য কালোত্তীর্ণ মর্যাদায় আসীন হয়ে রয়েছে। একথা সর্বজন বিদিত যে, বর্তমানে সারা বিশ্বে মুসলিম জাতি বিভিন্ন দিক থেকে দুর্দশার শিকার। বিশেষ করে বেশ কিছু দেশে মুসলিম জনগোষ্ঠীর উপর চালানো নির্মম নির্যাতন এবং সে ব্যাপারে তথাকথিত বিশ্ব বিবেকের নিশ্চুপ ও অনৈতিক ভূমিকায় প্রতিটি মুসলিমের হৃদয়ে দুঃখ ও ক্ষোভের আগুন ধূমায়িত হচ্ছে। কিন্তু প্রয়োজনীয় ক্ষমতা ও শক্তি না থাকায় এর প্রতিরোধ বা প্রতিকারের উপায় তারা খুঁজে পাচ্ছে না। অন্যদিকে মুসলিম শাসকরাও প্রায় সকলেই স্ব স্ব ক্ষমতা টিকিয়ে রাখার হীন স্বার্থে এসকল অন্যায়ের বিরুদ্ধে টু’শব্দটি পর্যন্ত করছেন না। এমতাবস্থায় সাধারণ মুসলমানদের করণীয় কি হ’তে পারে, এ নিয়ে অনেকের মনেই প্রশ্ন ঘুরপাক খাচ্ছে। এমনই একটি প্রশ্নের জওয়াবে শায়খ আলবানী (رحمة الله) যে বক্তব্য প্রদান করেছিলেন, নিম্নে তা ঈষৎ সংক্ষেপায়িত আকারে উপস্থাপন করা হ’ল- অনুবাদক]\n\nইসলামী দাওয়াত সর্বযুগেই বিরোধিতার শিকার\n\nবর্তমান যুগে মুসলমানদের অবস্থা আর প্রাথমিক যুগে তথা মাক্কী জীবনে মুসলমানদের অবস্থার মধ্যে খুব বেশী তারতম্য নেই। অর্থাৎ বলতে চাচ্ছি আজকের যুগে ইসলামী দাওয়াতের অবস্থা সেযুগের ইসলামী দাওয়াতের অবস্থা থেকে খুব একটা তফাৎ নেই, বরং একই। আমাদের সকলেরই জানা আছে যে, সেযুগে দাওয়াত দানকারী ছিলেন স্বয়ং রাসূলুল্লাহ (ছাঃ)। তিনি যাদের মাঝে প্রেরিত হয়েছিলেন, তাদের মধ্যে ছিল তাঁর দাওয়াতের প্রতি চরম বিরোধিতা, যেমনটি পবিত্র কুরআনে উল্লিখিত হয়েছে। এই প্রতিকূলতার মধ্যেই তাঁর দাওয়াত ছড়িয়ে যেতে লাগল এবং তার পরিধি আরবের বিভিন্ন গোত্রের মাঝে বিস্তৃতি লাভ করল। তারপর রাসূল (ছাঃ) মক্কা থেকে মদীনায় হিজরতের জন্য নির্দেশপ্রাপ্ত হ’লেন। মদীনায় হিজরতের পর তিনি সেখানে ইসলামী রাষ্ট্রের প্রথম ভিত্তি স্থাপন করলেন। কিন্তু মদীনাতেও এই নতুন দাওয়াতের বিরুদ্ধে নব নব শত্রুতা  দানা  বাঁধতে  শুরু করল । অতঃপর এ দাওয়াত রোমক সম্রাট হেরাক্লিয়াস তথা খ্রিষ্টানদের গৃহাভ্যন্তরেও পৌঁছে গেল। ফলে সেখানে সৃষ্টি হ’ল নতুন শত্রুতা। কেবল আরব উপদ্বীপেই নয়। বরং উত্তর আরব তথা সিরিয়ার খ্রিষ্টানরাও শত্রুতা পোষণ করতে লাগল। অতঃপর পারসিকরাও শত্রু হিসাবে আবির্ভূত হ’ল। এভাবে ইসলামী দাওয়াত প্রথমে মক্কার মুশরিকদের, পরে ইহূদী ও খ্রিষ্টানদের এবং সবশেষে পারসিকদের বিরোধিতার মুখোমুখি হ’ল। অথচ তখন পারসিকদের সাথে খ্রিষ্টানদের চলছিল বড় ধরনের সংঘাত!\n\nউপরোক্ত ধারাবাহিক শত্রুতার ইতিহাস থেকে স্পষ্ট হয় যে, সকল দিক থেকে বিরোধিতার শিকার বর্তমান ইসলামী দাওয়াতের অবস্থা দেখে বিস্মিত হওয়ার কোন কারণ নেই। কারণ ইসলামী দাওয়াত প্রাথমিক যুগ থেকে এভাবেই বিরোধিতার শিকার হয়ে আসছে।\n\nপ্রশ্ন হ’ল, এক্ষেত্রে করণীয় কি? এ পরিস্থিতিতে রাসূল (ছাঃ) ও তাঁর ছাহাবীগণ কি করেছিলেন, যেহেতু তখন তারা বর্তমান যুগের মুসলমানদের চেয়ে সংখ্যায় ছিলেন অনেক অনেক কম?\n\nউত্তর : আরবের মুসলমানরা কি প্রাথমিক অবস্থায় তাদের বিরোধী আরব মুশরিক, খ্রিষ্টান ও পারসিকদের বিরুদ্ধে যুদ্ধে অবতীর্ণ হয়েছিলেন? না, তারা তা করেননি। তবে কি করেছিলেন? এমতাবস্থায় প্রথম যুগের মুসলমানেরা যা করেছিলেন, বর্তমানে আমাদের উপর ঠিক সেটা করাই ওয়াজিব। কেননা তারা যে অবস্থার মুখোমুখি হয়েছিলেন, বর্তমানে আমরাও একই অবস্থার মুখোমুখি হয়েছি। সুতরাং তারা যেভাবে এই পরিস্থিতির মোকাবিলা করেছিলেন, আমাদেরকেও সেভাবে করতে হবে।\n\nআশা করি উপরোক্ত জবাবের মধ্য দিয়ে শ্রোতামন্ডলীর নিকটে এতক্ষণে প্রশ্নটির ইঙ্গিতপূর্ণ জবাব পৌঁছে গেছে। আমি এবার সুস্পষ্টভাবে আমার বক্তব্য পেশ করছি-\n\nআমি বলতে চাই যে, এই ঐতিহাসিক ধারাবাহিকতা এবং যুক্তির দাবী থেকে এটা এমনিতেই বুঝা যায় যে, সে যুগে কাফের-মুশরিকদের চেয়ে সংখ্যার দিক দিয়ে বহুগুণ কম হওয়া সত্ত্বেও মুমিনরা আল্লাহ তা‘আলার সাহায্যপ্রাপ্ত হয়ে বিজয়ী হয়েছিল কেবলমাত্র তাদের ঈমানী শক্তির জোরে।\n\nসুতরাং ইসলামের বিরুদ্ধে এই প্রবল শত্রুতাকে রুখে দেয়ার জন্য আজকের মুসলমানদের সেই ঔষধই ব্যবহার করতে হবে, যে ঔষধ সে যুগে ব্যবহৃত হয়েছিল। তাহ’লেই সে সফলতা অর্জিত হবে, যে সফলতা তারা অর্জন করেছিলেন।\n\nসৃষ্টিজগৎ পরিচালনায় আল্লাহর নীতির কোন পরিবর্তন নেই\n\nআল্লাহ তা‘আলা সৃষ্টিজগৎ এবং তাঁর বান্দাদেরকে এমন সুশৃংখল রীতি-নীতির উপর প্রতিষ্ঠিত করেছেন, যার কোন পরিবর্তন নেই। যেমন তিনি বলেন,فَلَنْ تَجِدَ لِسُنَّتِ اللهِ تَبْدِيْلاً وَلَنْ تَجِدَ لِسُنَّتِ اللهِ تَحْوِيْلاً ‘কখনোই তুমি আল্লাহর রীতি-নীতিতে কোন ব্যতিক্রম এবং কোন ভিন্নতা খুঁজে পাবে না (ফাত্বির ৩৫/৪৩)।\n\nএই রীতি-নীতির প্রতি লক্ষ্য রাখা, সঠিকভাবে তা মূল্যায়ন করা প্রত্যেক মুসলমানের জন্য আবশ্যক। বিশেষতঃ শারঈ বিধানগত নীতি। মূলতঃ নীতি দু’ধরনের। একটি ব্যবহারিক নীতি, অপরটি প্রাকৃতিক নীতি। প্রাকৃতিক নিয়ম-নীতি মুসলিম-কাফের, ভালো-মন্দ সকলেরই জানা। যেমন মানুষের শারীরিক গঠনের ৩টি মৌলিক উপাদান রয়েছে;  খাদ্য, পানীয় এবং বিশুদ্ধ বায়ু। এ তিনটি বস্ত্তর কোন একটির অনুপস্থিতি তাকে বস্ত্তজগতে মৃত্যুর দিকে ঠেলে দেবে। প্রকৃতির এই অমোঘ নীতি থেকে বের হয়ে মানুষের বাঁচার কোন সুযোগ আছে কি?\n\nএর জওয়াব হ’ল, নেই। কেননা আল্লাহ বলেন, ‘তোমাদের পূর্বে যারা গত হয়েছে তাদের ব্যাপারে এটিই আল্লাহর রীতি ছিল; আর তুমি আল্লাহর রীতিতে কোন ব্যতিক্রম পাবে না’ (ফাতহ ৪৮/২৩)।\n\nতেমনিভাবে জানা আবশ্যক যে, আমাদের জন্য আল্লাহর পক্ষ থেকে কিছু ব্যবহারিক নীতি রয়েছে। যে ব্যক্তি সেগুলো অনুসরণ করবে, সে অভীষ্ট লক্ষ্যে পৌঁছে যাবে এবং তার ফলাফল ভোগ করতে পারবে। আর যে তা অনুসরণ করবে না, সে কখনই গন্তব্যে পৌঁছতে পারবে না। যেমনটি প্রাকৃতিক নিয়ম-নীতির ক্ষেত্রে আমরা দেখেছি।\n\nআল্লাহ তাদেরকে সাহায্য করেন যারা তাঁকে সাহায্য করে\n\nএবার আমরা মূল প্রশ্নে আসছি। আমরা সবাই একটি আয়াত পড়ে থাকি। অনেকে বৈঠকখানায় বা ঘরের দেয়ালে এ আয়াতটি কারুকার্যখচিত করে লিখে রাখেন। সেটা হ’ল- আল্লাহ বলেন, إِن تَنصُرُواْ اللهَ يَنصُرْكُمْ ‘যদি তোমরা আল্লাহকে সাহায্য কর, তবে তিনি তোমাদেরকে সাহায্য করবেন’ (মুহাম্মাদ ৪৭/৭)। দুঃখের বিষয় হ’ল- আজকে আয়াতটি কেবল দেয়ালের সৌন্দর্যবর্ধক হিসাবে ব্যবহৃত হচ্ছে। কিন্তু এ আয়াতটির তাৎপর্য কি তা কি আমরা কখনো ভেবে দেখেছি? তাই তো বর্তমান মুসলিম বিশ্ব আজ এমন অস্থিরতা ও বিশৃংখলায় পরিপূর্ণ, যেখান থেকে মুক্তির কোন উপায় আমরা খুঁজে পাচ্ছি না। অথচ মুক্তির পথ বহু আয়াতের মাঝেই উল্লেখ করা হয়েছে। আমরা যদি কেবল এ আয়াতটিই স্মরণ করিয়ে দেই, তবে একটি আয়াতই মুমিনদের উপদেশ লাভের জন্য যথেষ্ট হবে।\n\nআরবী ব্যাকরণ মোতাবেক উক্ত আয়াতে ‘যদি তোমরা আল্লাহকে সাহায্য কর’ অংশটুকু শর্ত এবং ‘তবে তিনি তোমাদেরকে সাহায্য করবেন’ অংশটুকু তার জওয়াব। অর্থাৎ বিষয়টি এমন যে, আমরা যদি খাদ্য গ্রহণ করি, তবে আমরা বেঁচে থাকব, আর যদি খাদ্য গ্রহণ না করি, তাহ’লে মারা যাব। একইভাবে উছূলবিদদের ‘মাফহূম মুখালাফাহ’-এর বিধান অনুযায়ী আয়াতটির অর্থ হ’ল, ‘যদি আমরা আল্লাহকে সাহায্য না করি, তাহ’লে আল্লাহ আমাদেরকে সাহায্য করবেন না’।\n\nআয়াতের অর্থ থেকে এটাই বুঝতে হবে যে, এখানে ‘সাহায্য’ অর্থ ‘বস্ত্তগত সাহায্য’ নয়। অর্থাৎ ব্যাপারটা এমন নয় যে, আমরা আল্লাহর শত্রুদের বিরুদ্ধে আমাদের দুনিয়াবী শক্তি দ্বারা লড়াই করার মাধ্যমে আল্লাহ্কে সাহায্য করব। কেননা আল্লাহ তো আমাদের বস্ত্তগত শক্তির মুখাপেক্ষী নন। বরং এর অর্থ হ’ল, যদি তোমরা আল্লাহ নির্দেশিত বিধি-বিধান অনুসরণ কর, তাহ’লে তিনি তোমাদেরকে সাহায্য করবেন।\n\nপ্রশ্ন হ’ল- আজকে মুসলিম জাতি কি এই শর্ত পূরণ করছে? এর জবাব আমাদের কারোরই অজানা নয়। অর্থাৎ তারা আল্লাহকে সাহায্য করার শর্তটি পূরণ করছে না।\n\nআমি আপনাদেরকে শিক্ষাদানের জন্য নয়, কেবল স্মরণ করিয়ে দেওয়ার জন্য বলছি যে, আজ অধিকাংশ মুসলমানই আক্বীদা-আমলসহ দ্বীনের বিধি-বিধান সম্পর্কে জ্ঞানার্জন থেকে বিমুখ হয়ে পড়েছে। তাদের অধিকাংশই ইসলাম কি তা বুঝে না। আর ইসলাম সম্পর্কে যারা স্বল্পবিস্তর জেনেছে, বস্ত্ততঃ তাও প্রকৃত ইসলাম নয়। বরং তা রাসূল (ছাঃ) ও ছাহাবায়ে কেরামের অনুসৃত পথ থেকে বিচ্যুত এক বিকৃত ইসলাম।\n\nসুতরাং আল্লাহর প্রতিশ্রুত সাহায্য লাভের জন্য যেটা আবশ্যক তা হ’ল- প্রথমে বিশুদ্ধ ইসলামী জ্ঞান অর্জন করা অতঃপর সেই মোতাবেক আমল করা। নতুবা উক্ত জ্ঞান মন্দ পরিণতিই বয়ে আনবে। যেমন আল্লাহ বলেন, يَا أَيُّهَا الَّذِيْنَ آمَنُوْا لِمَ تَقُوْلُوْنَ مَا لاَ تَفْعَلُوْنَ، كَبُرَ مَقْتًا عِنْدَ اللهِ أَنْ تَقُوْلُوْا مَا لاَ تَفْعَلُوْنَ- ‘হে বিশ্বাসীগণ! তোমরা এমন কথা কেন বল, যা তোমরা কর না? আল্লাহর নিকটে বড় ক্রোধের বিষয় এই যে, তোমরা এমন কথা বল, যা তোমরা কর না?’ (ছফ ৬১/৩)।\n\nআমি আরেকটি বিষয় স্মরণ করিয়ে দিতে চাই যে, আজকে অধিকাংশ মুসলমানের অভ্যাস হ’ল, তাদের উপর আপতিত লাঞ্ছনা, অপমানের কারণ হিসাবে শাসকদের উপর সকল দোষ চাপানো। কেননা শাসকরা তাদের দ্বীনকে সাহায্য করছে না। তারা ইহূদী-নাছারাদের ন্যায় বৃহৎ কাফের শক্তির হাতে লাঞ্ছিত মুসলমানদের সহায়তায় এগিয়ে আসছে না। এভাবে শাসকদের উপর দোষ চাপানোই মুসলমানদের কাজ হয়ে দাঁড়িয়েছে। তবে বাস্তবতা হ’ল, এ দোষ মুসলিম উম্মাহর শাসক ও শাসিত সকলের জন্যই প্রযোজ্য। শুধু তাই নয়, বরং মুসলিম শাসকের বিরুদ্ধাচরণকারী এই মুসলমানদেরও একটা অংশ দ্বীনের বিধি-বিধান সঠিক অনুসরণ না করায় ঠিক একই দোষে দুষ্ট। কারণ তারাও উপরে বর্ণিত আয়াতে (ان تنصروا الله) -এর বিরোধিতা করছে।\n\nঅর্থাৎ আমি বলতে চাইছি, ঐসব নিন্দুক মুসলমানরা, যারা সর্বদা শাসকদের নিন্দায় মুখর, তারা নিজেরাও ইসলামী বিধি-বিধান লংঘনে লিপ্ত। তারা মুসলমানদের এই দুঃখজনক অবস্থার নিরসন করতে গিয়ে এমন পন্থা অবলম্বন করেছে, যা রাসূল (ছাঃ)-এর নীতি বিরোধী। যেহেতু তারা প্রথমতঃ মুসলিম শাসকদেরকে কাফের হিসাবে ঘোষণা করছে। দ্বিতীয়তঃ তাদের বিরুদ্ধে বিদ্রোহ করাকে ওয়াজিব বলে ঘোষণা দিচ্ছে। তখন এই মুসলমানদের হাতেই সৃষ্টি হচ্ছে সীমাহীন ফেতনা-ফাসাদ। কেননা এর ফলে মুসলমানরা একে অপরের বিরুদ্ধে সংঘাতে লিপ্ত হচ্ছে। ফলে তারা দলে দলে বিভক্ত হয়ে একপর্যায়ে শাসককে বাদ দিয়ে নিজেরাই আত্মকলহে লিপ্ত হয়ে পড়ছে।\n\nতারা সংগ্রাম শুরু করছে তাদের বিরুদ্ধে যারা মনে করে যে, মুসলমানদের এ দুর্ভাগ্যজনক অবস্থার পরিবর্তনের জন্য শাসকের বিরুদ্ধে বিদ্রোহ করা কোন কার্যকর পন্থা নয়, যদিও  আল্লাহর বিধান অনুযায়ী রাষ্ট্র পরিচালনা না করার কারণে তাদের অনেকেই বিদ্রোহের হকদার হয়ে পড়েছে।\n\nবস্ত্ততঃ তাদের মতানুসারে মুসলিম রাষ্ট্রের শাসকদের বিরুদ্ধে বিদ্রোহের মাধ্যমে কাফেরদের পক্ষ থেকে আপতিত লাঞ্ছনা থেকে মুক্তি পাওয়া কি কখনোই সম্ভব? যখন সেদেশগুলিকে আমরা ভৌগলিক দিক থেকে মুসলিম দেশ হিসাবেই গণ্য করে থাকি? এক্ষেত্রে বলা যায়,\n\nأوردها سعدٌ وسعدٌ مشتملْ + ماهكذا يا سعدُ تُورَد ُالإبلْ\n\n‘সা‘দ উটটাকে পানি খাওয়াচ্ছে, সাথে নিজেও খাচ্ছে; কি হে সা‘দ এভাবে উটকে পানি খাওয়াতে হয়’? অর্থাৎ যে ব্যক্তি কোন কাজ করতে চায় কিন্তু ভালভাবে করতে পারে না।\n\nনিঃসন্দেহে মুসলমানদের মূল শত্রু হ’ল ইহূদী-নাছারা ও নাস্তিক গোষ্ঠী। সন্দেহাতীতভাবে তারাই মুসলমানদের জন্য অধিক ক্ষতিকর ঐসব মুসলিম শাসকদের চেয়ে, যারা ইলাহী বিধি-বিধান বাস্তবায়নের ব্যাপারে মুসলিম জনগণের আগ্রহে সাড়া দেয় না।\n\nএছাড়া যারা রাসূল (ছাঃ)-এর নীতি অনুযায়ী নিজেদের আত্মিক পরিশুদ্ধির মাধ্যমে কাজ শুরু না করে প্রথমে বিদ্রোহ করাকে ওয়াজিব বলছে, তারা কি বাস্তবে কোন ফলাফল অর্জন করতে পারছে? কখনোই তারা কিছু করতে পারবে না। বর্তমান পরিস্থিতিই এর সবচেয়ে বড় প্রমাণ। বিদ্রোহের এই পথ কখনোই কাংখিত ফলাফল বয়ে আনতে পারে না। কেননা সমস্যা তো কেবল শাসকের মাঝে নয়, বরং শাসিতরাও একই দোষে দুষ্ট। সুতরাং উভয় পক্ষেরই আত্মিক পরিশুদ্ধি আবশ্যক।\n\nমুসলমানদের করণীয় :\n\nসকল মুসলমানই একমত যে, তারা বর্তমানে অপমান ও লাঞ্ছনার মাঝে নিমজ্জিত। এথেকে নিস্কৃতি লাভের জন্য তারা কিভাবে কাজ শুরু করবে? তারা কি মুসলিম শাসকদের বিরুদ্ধে বিদ্রোহের মাধ্যমে শুরু করবে? না সমগ্র বিশ্বের কাফেরদের বিরুদ্ধে? না নফসের কুপ্রবৃত্তির বিরুদ্ধে বিদ্রোহ করার মাধ্যমে যুদ্ধ শুরু করবে?\n\nআমি শুরুতেই বলেছি যে, রাসূল (ছাঃ) মানুষকে আত্মশুদ্ধির দিকে আহবানের মাধ্যমে তাঁর দাওয়াতী কার্যক্রম শুরু করেছিলেন। দাওয়াত শুরু হয়েছিল মক্কায়, অতঃপর তা মদীনায় বিস্তৃতি লাভ করল। অতঃপর মুসলমানদের সংঘাত শুরু হ’ল প্রথমে কাফেরদের সাথে, তারপর রোমকদের, তারপর পারসিকদের সাথে।\n\nবর্তমান পরিস্থিতির প্রতিবিধানে মুসলমানদের প্রথম কর্তব্য হবে আল্লাহ্কে সাহায্য করা। এর বাইরে যে কোন উপায়ই অবলম্বন করা হৌক না কেন, কাংখিত ফল লাভ করা যাবে না। এর বাইরে যে পথটি আছে সেটা হ’ল বিদ্রোহ করা। যা বর্তমানে অসম্ভব। কেননা মুসলিম শাসকদেরকে যদি ইহুদী-খৃষ্টানদের মত কাফেরও গণ্য করা হয়, তথাপি মুসলমানরা কি বর্তমান যুগে ইহুদী-খৃষ্টানদের সাথে যুদ্ধ করার ক্ষমতা রাখে?\n\nএর উত্তর- না। কারণ মুসলমানদের বর্তমান অবস্থা অনুরূপই, যেমনটি ছিল প্রাথমিক যুগের মুসলমানদের অবস্থা। অর্থাৎ তারা দুর্বল, লাঞ্ছিত, নির্যাতিত এবং সংখ্যায় অল্প। সেদিন রাসূল (ছাঃ)-এর দাওয়াত গ্রহণের মাধ্যমে অর্জিত ঈমানটুকু ছাড়া তাদের আর কোন সহায়-সম্বল ছিল না। অতঃপর রাসূল (ছাঃ)-এর আনুগত্যে অটল থেকে নানাবিধ কষ্টের উপর ধৈর্যধারণ তাদেরকে কাংখিত ফলাফল এনে দিয়েছিল, যা আমরা আজ কামনা করছি।\n\nএক্ষণে কাংখিত ফলাফল লাভের উপায় কি?\n\nউপায় একটাই অর্থাৎ ঐ পথ অবলম্বন করা, যে পথ রাসূল (ছাঃ) ও তাঁর ছাহাবীগণ অবলম্বন করেছিলেন। কেননা মুসলমানরা নানা পথভ্রষ্টতায় নিমজ্জিত থেকে আজ কাফেরদের বিরুদ্ধে যুদ্ধে জয় লাভ করবে, এটা সম্ভব নয়। আর সেজন্য মুসলমানদের অবশ্য করণীয় হ’ল, আল্লাহ ও তাঁর রাসূল (ছাঃ)-এর উপর সঠিকভাবে ঈমান আনা।\n\nকিন্তু আজকের মুসলমান তো কেবল নামেই মুসলমান। তাদের তো ইসলাম সম্পর্কে সঠিক জ্ঞান নেই। যেমনটি আল্লাহ বলেন, وَلَكِنَّ أَكْثَرَهُمْ لاَ يَعْلَمُوْنَ ‘কিন্তু তাদের অধিকাংশই জানে না’ (আন‘আম ৬/৩৭)। পরিস্থিতি বিশ্লেষণে আমি আপনাদেরকে আল্লাহর একটি বাণী স্মরণ করাতে চাই। যেখানে তিনি বলেছেন,\n\nقَدْ أَفْلَحَ الْمُؤْمِنُوْنَ، الَّذِيْنَ هُمْ فِيْ صَلاَتِهِمْ خَاشِعُوْنَ، وَالَّذِيْنَ هُمْ عَنِ اللَّغْوِ مُّعْرِضُوْنَ، وَالَّذِيْنَ هُمْ لِلزَّكَاةِ فَاعِلُوْنَ، وَالَّذِيْنَ هُمْ لِفُرُوْجِهِمْ حَافِظُوْنَ، إِلاَّ عَلَى أَزْوَاجِهِمْ أَوْ مَا مَلَكَتْ أَيْمَانُهُمْ فَإِنَّهُمْ غَيْرُ مَلُوْمِيْنَ ، فَمَنِ ابْتَغَى وَرَآءَ ذلِكَ فَأُوْلَئِكَ هُمُ الْعَادُوْن-\n\n‘সফলকাম হ’ল ঐসব মুমিন, যারা তাদের ছালাতে গভীরভাবে মনোযোগী, যারা অনর্থক ক্রিয়া-কর্ম এড়িয়ে চলে, যারা সঠিকভাবে যাকাত আদায় করে, নিজেদের লজ্জাস্থানের হেফাযত করে, নিজেদের স্ত্রী ও অধিকারভুক্ত দাসী ব্যতীত, কেননা এসবে তারা নিন্দিত হবে না। অতঃপর এদের ব্যতীত যারা অন্যকে কামনা করে, তারা হ’ল সীমালংঘনকারী’ (মুমিনূন ২৩/১-৭)।\n\nআমরা যদি কেবল উপরোক্ত গুণাবলীর দিকেই লক্ষ্য করি, তাহ’লে দেখব, এর প্রত্যেকটিই ইসলামের আমলকেন্দ্রিক বিষয়। এসব গুণাবলীর অধিকারী ব্যক্তিদেরকেই আল্লাহ তা‘আলা প্রকৃত মুমিন বলে আখ্যায়িত করেছেন (আনফাল ৮/৪)।\n\nঅতএব সেই অর্থে কি আমরা সত্যিকার মুমিন হ’তে পেরেছি? কেবল প্রথম গুণ অনুযায়ীই আমরা কি আমাদের ছালাতে বিনয়ী বা একনিষ্ঠ হ’তে পেরেছি? আমি সাধারণ মানুষের কথা বলছি না, আমি আখেরাত যাদের কাছে গুরুত্বহীন, পেট ও প্রবৃত্তির অনুসরণই যাদের নিকটে মুখ্য, দ্বীনের ব্যাপারে অবহেলাকারী ঐসব ফাসেকদের কাছে প্রশ্ন রাখছি না। বরং যারা আজকে ছালাত আদায়কারী মুসলমান হিসাবে পরিচিত, আমি কেবল তাদেরকেই প্রশ্ন করছি যে, আমরা কি সূরা মুমিনূনের প্রথম আয়াত ক’টিতে উল্লিখিত গুণাবলীতে গুণান্বিত হ’তে পেরেছি? সমষ্টিগতভাবে বা উম্মাহগতভাবে উত্তর আসবে, না। তাহ’লে….। তাইতো কবি বলছেন,\n\nتَرْجُوْ النَّجَاةَ وَلَمْ تَسْلُكْ مَسْالِكَهَا +إِنَّ السَّفِيْنَةَ لاَ تَجْرِيْ عَلَى الْيَبَسِ\n\n‘তুমি মুক্তি কামনা করছ, অথচ মুক্তির পথ অনুসরণ করছ না। (জেনে রেখো) শুষ্ক ভূমিতে তো কখনো নৌকা চলতে পারে না’।\n\nএক্ষেত্রে একটি হাদীছ আমি উল্লেখ করতে চাই, যেটা আজকের মুসলমানদের অবস্থা মনে করিয়ে দেয়। সেটা হ’ল, ইবনে ওমর (رضي الله عنه) থেকে বর্ণিত, তিনি রাসূল (ছাঃ)-কে বলতে শুনেছেন, إِذَا تَبَايَعْتُمْ بِالْعِيْنَةِ وَأَخَذْتُمْ أَذْنَابَ الْبَقَرِ وَرَضِيْتُمْ بِالزَّرْعِ وَتَرَكْتُمُ الْجِهَادَ سَلَّطَ اللهُ عَلَيْكُمْ ذُلاًّ لاَ يَنْزِعُهُ حَتَّى تَرْجِعُوْا إِلَى دِيْنِكُمْ ‘যখন তোমরা ঈনা (সূদের একটি কৌশলী পন্থা) পদ্ধতিতে বেচাকেনা করবে, গরুর লেজ ধরবে (অর্থাৎ শরী‘আতের হুকুম-আহকাম অনুসরণ না করে, দুনিয়াবী বিষয়ে অধিক গুরুত্ব প্রদান করবে), চাষাবাদেই সন্তুষ্ট থাকবে এবং আল্লাহর পথে জিহাদ ছেড়ে দিবে, তখন আল্লাহ তোমাদের উপর লাঞ্ছনা চাপিয়ে দিবেন। যতক্ষণ তোমরা দ্বীনের দিকে ফিরে না আসবে, ততক্ষণ তোমাদের উপর থেকে লাঞ্ছনা উঠিয়ে নেবেন না’।[1]\n\nআমি এখানে পুরো হাদীছটি নিয়ে আলোচনা না করে কেবল إِذَا تَبَايَعْتُمْ بِالْعِينَةِ অংশটুকু নিয়ে আলোচনা করতে চাচ্ছি। ঈনা একটি সূদী লেনদেনের মাধ্যম। আমি বিস্তারিত আলোচনায় যাচ্ছি না। তবে আজকে মুসলমানরা যে বিভিন্ন প্রকারের সূদী লেনদেনের সাথে জড়িত, তা কি কারো অজানা রয়েছে? আজকে সকল মুসলিম দেশেই এরূপ সূদী ব্যাংকের ছড়াছড়ি এবং সকল দেশেই তা অনুমোদিত!\n\nআমি আবারও আগের কথায় ফিরে আসতে চাই, কেবল শাসকরাই নয়, শাসিতরাও একই রোগে আক্রান্ত। যেসব মুসলিম আজ এসব ব্যাংকের সাথে সূদী লেনদেন করছে, তাদেরকে যদি প্রশ্ন করা হয় যে, তুমি কি অবগত নও যে সূদ হারাম? তুমি কি জানো না বিষয়টা এতই নিকৃষ্ট যে, রাসূল (ছাঃ) বলেছেন, ‘কোন ব্যক্তির এক দিরহাম পরিমাণ সূদ খাওয়া আল্লাহর নিকটে ছত্রিশবার যেনায় লিপ্ত হওয়ার চেয়েও কঠিন’?[2] তারপরও কেন তুমি সূদী লেনদেন করছ? সে বলবে, আমাদের আর কি করার আছে…আমাদের তো খেয়ে-পরে বাঁচতে হবে!!\n\nঅতএব অপরাধটা কেবল শাসকের সাথে জড়িত নয়, শাসক-শাসিত উভয়ের সাথে জড়িত। বরং প্রকৃত বিচারে শাসিতরাই অধিকতর দায়ী। যেমন সিরীয় প্রবাদে বলা হয়,دود الخل منه وفيه অর্থাৎ ‘আচারের পোকা আচারেই জন্ম নেয় এবং আচারেই অবস্থান করে’। অর্থাৎ ঐসব শাসকবৃন্দ মঙ্গলগ্রহ থেকে আমাদের উপর নাযিল হয়নি। বরং তারা আমাদের মাঝেই বেড়ে উঠেছে, আমাদের সাথেই অবস্থান করছে। সুতরাং যদি আমরা আমাদের অবস্থার সংশোধন কামনা করি, তবে নিজেদের দায়-দায়িত্ব এবং অপরাধ ভুলে গিয়ে কেবল শাসকদের বিরুদ্ধে ভীষণ যুদ্ধের ঘোষণা দিলে চলবে না। কারণ সমস্যার উৎপত্তিস্থল আমাদের মাঝেই। মুসলিম বিশ্বের সর্বত্রই এই সমস্যা বিদ্যমান।\n\nঅতএব আমি মুসলমানদেরকে তাদের দ্বীনের দিকে ফিরে আসার জন্য আহবান করছি এবং নছীহত করছি যতটুকু ইলম হাছিল হয়েছে তদনুযায়ী আমল করার জন্য।\n\nবর্তমান বিশ্বের বহু সমস্যা নিয়ে কতিপয় যুবক উত্তেজিত হয়ে উঠে বলে, আমাদের করণীয়টা কি? একইভাবে আমরা আরও বলছি, আজকে ফিলিস্তীনে ইহূদীদের জবরদখল, ইরিত্রিয়া, সোমালিয়া, বসনিয়া হার্জেগোভিনিয়ায় ক্রুসেডারদের আক্রমণসহ সারাবিশ্বে মুসলমানদের উপর যে অত্যাচার-নির্যাতন নেমে এসেছে সেক্ষেত্রে আমাদের করণীয় কি?\n\nউপরোক্ত বিপর্যয়গুলো সবই সত্য এবং বাস্তব। কিন্তু এটাই সত্য যে, আবেগের বশে কোন পদক্ষেপ নিতে পারলেই এর প্রতিবিধান হবে না। বরং সেটা কেবলমাত্র ইলম ও আমল দ্বারাই সম্ভব হবে। আল্লাহ বলেন, ‘হে নবী! তুমি বলে দাও! তোমরা কাজ করে যাও। কারণ আল্লাহ্ তোমাদের কাজ দেখবেন এবং তাঁর রাসূল ও মুমিনগণও। আর অচিরে তোমাদেরকে ফিরিয়ে নেয়া হবে সেই সত্তার নিকটে, যিনি গোপন ও প্রকাশ্য বিষয়ে অবগত। অতঃপর তিনি তোমাদেরকে জানাবেন, যা তোমরা করতে’ (তওবা ৯/১০৫)।\n\n‘তোমরা আমল করতে থাক’- এ বিষয়ে আমি বলতে চাই, ইসলামের ছায়াতলে ইসলামের জন্য বর্তমানে যে কাজ হচ্ছে, তা বিভিন্ন দলে ও বিভিন্ন গোষ্ঠীতে বিভক্ত হয়ে অসংখ্য রূপ লাভ করেছে। বাস্তবে বহু পথ ও মতে বিভক্ত এসব দল ও গোষ্ঠীগুলিই মুসলিম বিশ্বের অন্যতম বড় সমস্যা।\n\nঅথচ আল্লাহ বলেন,وَلاَ تَكُوْنُوْا مِنَ الْمُشْرِكِيْنَ- مِنَ الَّذِيْنَ فَرَّقُوْا دِيْنَهُمْ وَكَانُوْا شِيَعًا كُلُّ حِزْبٍ بِمَا لَدَيْهِمْ فَرِحُوْنَ ‘তোমরা মুশরিকদের অন্তর্ভুক্ত হয়ো না’। ‘যারা দ্বীনকে বিভক্ত করেছে ও নিজেরা বিভিন্ন দল হয়ে গিয়েছে। আর প্রত্যেক দলই নিজেদের যা আছে তা নিয়ে আনন্দিত’ (রূম ৩০/৩১-৩২)। এ থেকে মুক্তির উপায় কি? কয়েকটি পথ আমি এখানে উল্লেখ করতে চাই-\n\nপ্রথম পথ : এটা সর্বোৎকৃষ্ট ও অদ্বিতীয় পথ। যে পথের দিকে আমরা সর্বদাই আহবান করে চলেছি। সেটা হ’ল ইসলামের সঠিক রূপকে বিশুদ্ধভাবে হৃদয়ঙ্গম করা ও তা অনুসরণ করা এবং মুসলমানদের মধ্যে এর অনুশীলন নিশ্চিত করা। আর এটাই ছিল রাসূল (ছাঃ)-এর অনুসৃত পদ্ধতি। রাসূল (ছাঃ) তাঁর ছাহাবীগণকে প্রথমে আল্লাহ ও রাসূলের প্রতি ঈমান আনার দিকে আহবান করেছিলেন এবং তাদেরকে ইসলামের বিধি-বিধান সম্পর্কে অবহিত করেছিলেন।   সেসময় ছাহাবীগণ ইসলাম গ্রহণের কারণে মুশরিকদের পক্ষ থেকে আপতিত অত্যাচার ও নির্যাতনের বিষয়ে রাসূল (ছাঃ)-এর কাছে অভিযোগ পেশ করতেন। কিন্তু তিনি তাদেরকে কেবলই ছবরের উপদেশ দিতেন। সৃষ্টির মধ্যে আল্লাহর বিধান এরূপই যে, হক বাতিলের সাথে লড়াই করবে, মুমিন মুশরিকের সাথে লড়াই করবে। অতএব সমস্যা প্রতিবিধানের প্রথম পদ্ধতি হ’ল বিশুদ্ধ জ্ঞান অর্জন করা এবং সৎকর্মের অনুশীলন করা।\n\nকিছু দল ও গোষ্ঠী রয়েছে যারা উপরোক্ত পদ্ধতির সম্পূর্ণ বিরোধী। তারা ইসলামের সঠিক বুঝ ও তদনুযায়ী আমল করার বিষয়টি একপার্শ্বে রেখে বলছে, এখন এসব রাখ, আমাদের জন্য অধিক গুরুত্বপূর্ণ কাজ হ’ল কাফেরদের বিরুদ্ধে যুদ্ধ করার জন্য আমাদের ঐক্যবদ্ধ হ’তে হবে।\n\nসুবহানাল্লাহ! অস্ত্র ছাড়া কাফেরদের বিরুদ্ধে যুদ্ধ করা কি কখনো সম্ভব? সামান্য জ্ঞান যার আছে, সেও জানে যে অস্ত্রবিহীন কোন ব্যক্তি কখনো অস্ত্রধারীর বিরুদ্ধে যুদ্ধ করতে পারে না। এটাই স্বাভাবিক যে, অস্ত্র বলে বলীয়ান হওয়ার পরে যুদ্ধ। এটা বস্ত্তগত দিক। আরেকটা দিক হ’ল আদর্শিক দিক, যেটা বস্ত্তগত দিকের চেয়ে অধিক গুরুত্বের দাবীদার। এই গুরুত্বপূর্ণ দিকটা পার্শ্বে ফেলে রেখে যদি আমরা কাফেরদের বিরুদ্ধে যুদ্ধ করতে নামি, তবে আমরা কখনোই সফলকাম হব না। কেননা এটা মুমিনদের প্রতি আল্লাহ ও তাঁর রাসূলের নির্দেশনার সম্পূর্ণ বিরোধী। যেমন আল্লাহ বলেন, وَالْعَصْرِ- إِنَّ الْإِنْسَانَ لَفِي خُسْرٍ- إِلاَّ الَّذِينَ آمَنُوا وَعَمِلُوا الصَّالِحَاتِ وَتَوَاصَوْا بِالْحَقِّ وَتَوَاصَوْا بِالصَّبْرِ ‘কালের শপথ!  নিশ্চয়ই সকল মানুষ অবশ্যই ক্ষতির মধ্যে রয়েছে। তারা ব্যতীত যারা (জেনে-বুঝে) ঈমান এনেছে ও সৎকর্ম সম্পাদন করেছে এবং পরস্পরকে হক-এর উপদেশ দিয়েছে ও পরস্পরকে ধৈর্যের উপদেশ দিয়েছে’ (আছর ১০৩/১-৩)। উক্ত বাণী অনুযায়ী নিঃসন্দেহে আমরা ক্ষতির মাঝে নিপতিত। কেননা আমরা এখানে উল্লিখিত নির্দেশনা অনুসরণ করিনি।\n\nবন্ধুগণ!\n\nআমরা বলছি, আমরা আল্লাহ ও রাসূলের প্রতি ঈমান এনেছি। কিন্তু অন্ধ দলবাজিতে লিপ্ত, বাতিলের পথে ধাবমান মুসলিম গোষ্ঠীসমূহকে যখন আমরা কিতাব ও সুন্নাতের দিকে ফিরে আসার আহবান জানাচ্ছি, তখন তারা বলছে, এগুলি এখন একপার্শ্বে রাখ। এখন গুরুত্বপূর্ণ হ’ল কাফেরদের বিরুদ্ধে জিহাদ। আমরা বলি, ঠিক আছে, কিন্তু এই যুদ্ধ কিভাবে হবে, অস্ত্রসহ না অস্ত্রবিহীন?\n\nএখানে দু’প্রকার অস্ত্র থাকা আবশ্যক। প্রথম অস্ত্র হ’ল, আদর্শিক অস্ত্র। তারা বলে এসব পার্শ্বে রেখে আগে বাস্তব অস্ত্র ধর। কিন্তু এই বস্ত্তগত অস্ত্র কোথায়? তার তো কোন দিশা নেই। কারণ বর্তমানে আমরা যে ব্যবস্থায় শাসিত হচ্ছি, সেখানে এমন ধরনের প্রস্ত্ততি গ্রহণ করা কোনভাবেই সম্ভব নয়। একদিকে আমরা সর্বদিক থেকে কাফের পরিবেষ্টিত, অন্যদিকে যেসব মুসলিম শাসকের শাসনাধীনে আমরা রয়েছি, সেখানে এরূপ প্রস্ত্ততি গ্রহণের কোন সুযোগ নেই।\n\nঅতএব বস্ত্তগত শক্তির অধিকারী না হওয়া সত্ত্বেও আমরা যুদ্ধে নামতে চাচ্ছি। অথচ আদর্শিক অস্ত্র আমাদের নাগালের মধ্যেই বর্তমান। আল্লাহর বাণী- فَاعْلَمْ أَنَّهُ لاَ إِلَهَ إِلاَّ اللهُ  ‘তুমি আল্লাহ সম্পর্কে জানো যে, তিনি ব্যতীত কোন ইলাহ নেই (মুহাম্মাদ ৪৭/১৯)। এই ইলম অর্জন, অতঃপর ইলম মোতাবেক সম্ভবপর আমল করা, এটা আমাদের সাধ্যের মধ্যেই আছে। অথচ তা অস্বীকার করে এবং এক পার্শ্বে ঠেলে দিয়ে আমরা অপরিণামদর্শীর মত সাধ্যাতীত ও অসম্ভব বিষয়ের দিকে আহবান করছি!!\n\nপ্রিয় ভাতৃমন্ডলী!\n\nআমরা যুদ্ধ করতে চাই, যুদ্ধ করার কোন বিকল্প আমাদের নেই। কিন্তু আমাদের অস্ত্র কোথায়? কি দিয়ে যুদ্ধ করব? আমরা যে উভয় অস্ত্রই হারিয়ে ফেলেছি। ফলে আমাদের অবস্থান আজ ক্ষতিগ্রস্তদের মধ্যে। আদর্শিক অস্ত্র পরে ব্যবহার করব, আবার জাগতিক অস্ত্র হাতে নেয়ারও ক্ষমতা নেই, তাহ’লে আর কি বাকি থাকছে আমাদের? উভয় অস্ত্র হারিয়ে তো আমরা সম্পূর্ণ দেউলিয়া হয়ে পড়েছি।\n\nআমরা যদি ইসলামের সোনালী যুগ, অর্থাৎ রাসূল (ছাঃ)-এর যামানায় ফিরে যাই তাহ’লে দেখতে পাবো, সেখানে অস্ত্রের শক্তি মুসলমানদের ছিল না। তাহ’লে তাদের বিজয়ের চাবিকাঠি কি ছিল? আদর্শিক শক্তি, না বস্ত্তগত শক্তি? নিঃসন্দেহে আদর্শিক শক্তি, যার দাওয়াত শুরু হয়েছিল, ‘তুমি আল্লাহ সম্পর্কে জানো যে, তিনি ব্যতীত কোন ইলাহ নেই’ (মুহাম্মাদ ৪৭/১৯) এই আয়াত দিয়ে। সুতরাং সবকিছুর পূর্বে সঠিক জ্ঞান, সবকিছুর পূর্বে ইসলাম। অতঃপর আমাদের সাধ্যের মধ্যে ইসলামের যতদূর সম্ভব বাস্তবায়ন করা। আমাদের সাধ্যের মধ্যে থেকে আমরা পারি সঠিক ইসলামী আক্বীদা সম্পর্কে জানতে, জানতে পারি ইসলামের যাবতীয় বিধি-বিধান, চারিত্রিক দিক সহ সবকিছু সম্পর্কেই এবং সে মোতাবেক আমলও করতে পারি। অথচ অধিকাংশ মুসলমান এগুলি থেকে মুখ ফিরিয়ে রেখেছে। অতঃপর তারাই উঁচু গলায় দাবী করছে- জিহাদ চাই! জিহাদ চাই! কোথায় জিহাদ? অথচ আমাদের প্রথম অস্ত্রটি হারিয়ে গেছে, আর দ্বিতীয় অস্ত্রটিও নাগালের বাইরে।\n\nবর্তমান সময়ে যদিও কিছু আদর্শিক অস্ত্র সমৃদ্ধ বিশুদ্ধ ইসলামী জামা‘আতের সন্ধান পাওয়া যায়, কিন্তু তাদের কাছে কোন জাগতিক শক্তি নেই। এক্ষেত্রে তাদের জন্য আল্লাহর নিম্নোক্ত নির্দেশ প্রযোজ্য হবে। যেমন তিনি বলেন, وَأَعِدُّوْا لَهُمْ مَا اسْتَطَعْتُمْ مِنْ قُوَّةٍ وَمِنْ رِبَاطِ الْخَيْلِ تُرْهِبُوْنَ بِهِ عَدُوَّ اللهِ ‘কাফিরদের মুকাবিলার জন্য তোমরা সাধ্যমত শক্তি ও সদা সজ্জিত অশ্ববাহিনী প্রস্ত্তত রাখো, যা দিয়ে তোমরা আল্লাহর শত্রু ও তোমাদের শত্রুদের ভীত করবে’ (আনফাল ৭/৬০)। অর্থাৎ যদি আমরা আভ্যন্তরীণ শক্তি হাছিল করে থাকি তাহ’লে আয়াতটির হুকুম তথা জাগতিক শক্তি অর্জনের বিষয়টি আমাদের উপর বর্তাবে। এখন আমরা কি অস্ত্র ছাড়াই ঝাঁপিয়ে পড়ব? না। কারণ এই আয়াত বাস্তবায়নের যোগ্য আমরা নই। কিসের প্রস্ত্ততি আমরা নেব? কোন শক্তির বলে জিহাদে নামব? আমরা তো আদর্শিক ও জাগতিক উভয় অস্ত্রই হারিয়েছি।\n\nসুতরাং এটাই বাস্তব যে, জাগতিক শক্তি অর্জনের সামর্থ্য আমাদের এখন নেই। তবে যে সামর্থ্য আছে তা হ’ল, আদর্শবলে বলীয়ান হওয়া। এই সামর্থ্যটুকু নিয়েই আমরা বিশুদ্ধ জ্ঞান এবং আমলে ছালেহের পথে অগ্রসর হ’তে পারি। আল্লাহ আমাদের উপর সাধ্যের অতিরিক্ত দায়িত্ব চাপিয়ে দেননি। যেমন তিনি বলেন, لاَ يُكَلِّفُ اللهُ نَفْسًا إِلاَّ وُسْعَهَا ‘আল্লাহ কোন ব্যক্তিকে তার সামর্থ্যের বাইরে দায়িত্ব দেন না’ (বাক্বারাহ ২/২৮৬)। তিনি আরো বলেন,فَاتَّقُواْ اللهَ مَا اسْتَطَعْتُمْ  তোমরা সাধ্যমত আল্লাহকে ভয় কর (তাগাবুন ৬৪/১৬)।\n\nউপসংহার :\n\nপরিশেষে সংক্ষিপ্তভাবে বিষয়টি আবারও বলতে চাই, আজকে মুসলমানদের সমস্যা কেবল ফিলিস্তীনে সীমাবদ্ধ নয়। বরং দুঃখের সাথে বলতে হয়, মুসলিম সমাজের পদে পদে। সঠিক পথ থেকে বিচ্যুত হয়ে পড়াটাই তাদের সবচেয়ে বড় সমস্যা। তারা বিশ্বাসের সাথে কাজের মিল না থাকার দোষে প্রবলভাবে দুষ্ট। যেমন যখন আমরা ইসলাম এবং ইসলামী রাষ্ট্রের কথা বলি, তখন বলি যে, সকল মুসলিম রাষ্ট্রই প্রত্যেক মুসলিমের মাতৃভূমি। এখানে আরব-আজমের কোন তফাৎ নেই; হেজাযী, জর্দানী, মিসরীদের মাঝে কোন পার্থক্য নেই। অথচ কর্মজগতে নেমে মুসলিম বিশ্বে এই জাত-পাতের পার্থক্য প্রকটভাবে পরিলক্ষিত হয়! বিস্ময়কর ব্যাপার হ’ল, এটা কেবল রাজনৈতিক ক্ষেত্রেই নয় বরং ইসলামপন্থীদের মাঝেও বিরাজমান। বহু ইসলামী নেতাকে পাওয়া যায় যারা কেবল ফিলিস্তীনের প্রতি গুরুত্বারোপ করে চলেছেন, অন্যান্য দেশে মুসলমানদের দুরবস্থা নিয়ে তাদের কোন গুরুত্ব নেই।\n\nউদাহরণ স্বরূপ- যখন আফগান মুসলমানদের সাথে সোভিয়েত ইউনিয়ন ও তাদের সমাজতান্ত্রিক মিত্রদের মাঝে লড়াই চলছিল, তখন অনেক মুসলিম নেতা নীরব ভূমিকা পালন করেছিলেন। তারা ভাবছিলেন, তারাতো সিরিয়ান নয়, মিসরী নয় বা আরব নয় ইত্যাদি ইত্যাদি!\n\nসুতরাং সকল ক্ষেত্রেই আমাদের সমান দৃষ্টি দিতে হবে এবং কথায়-কাজে মিল রাখতে হবে। এ সমস্যাগুলো মুকাবিলা করতে আমাদের এখন আদর্শিক ও জাগতিক উভয় শক্তিতে বলীয়ান হ’তে হবে। কিন্তু শুরু করব কোনটা দিয়ে? আভ্যন্তরীণ, না জাগতিক শক্তি দিয়ে? আমাদের শুরু করতে হবে সবচেয়ে গুরুত্বপূর্ণ তথা আভ্যন্তরীণ শক্তি অর্জনের মাধ্যমে। অতঃপর জাগতিক শক্তি, যদি সেটা অর্জন করা সম্ভব হয়।\n\nঅত্যন্ত দুঃখজনক হ’লেও সত্য যে, আফগানিস্তানে মুসলমানরা যে জাগতিক শক্তি দ্বারা সমাজতন্ত্রীদের বিরুদ্ধে জিহাদে লিপ্ত ছিল, তা কি ইসলামী অস্ত্র ছিল? না, বরং তা ছিল পাশ্চাত্যের চালানকৃত অস্ত্র! অর্থাৎ আমরা জাগতিক অস্ত্রের দিক থেকে অন্যের মুখাপেক্ষী। তাই আভ্যন্তরীণ শক্তিতে বলীয়ান হয়ে যদি আমরা যুদ্ধ করতে চাই, তবুও আমরা জাগতিক অস্ত্র বহির্দেশ থেকে আমদানীর উপর নির্ভরশীল। হয়ত তা ক্রয় করতে হবে, নতুবা দান পেতে হবে অথবা কোন কিছুর বিনিময়ে নিতে হবে। আপনারা সকলেই পাশ্চাত্যের বর্তমান রাজনীতি সম্পর্কে সমধিক অবগত, যা এই বক্তব্যের উপর ভিত্তিশীল- حكلي لحكلك অর্থাৎ দাও এবং নাও। অর্থাৎ কোন রাষ্ট্রই মূল্য পরিশোধ করা সত্ত্বেও অস্ত্র বিক্রি করবে না, যতক্ষণ না তাদের কাছে নতি স্বীকার করা হয়। হে মুসলিম জাতি! তোমরা অস্ত্রের বিনিময়ে মূল্যও পরিশোধ করবে, আবার নতি স্বীকারও করবে?\n\nসুতরাং হে ভাইসকল! বিষয়টি এমন নয় যে আমরা যৌবনের সাময়িক তেজ, উদ্দীপনা, উত্তেজনা নিয়ে তা চিন্তা করব, যেটা সাবানের ফেনার মত উত্থিত হয়ে পরক্ষণেই নিস্তেজ হয়ে পড়ে।\n\nপরিশেষে বলতে চাই, আল্লাহর সেই ভাষাটি যেখানে আল্লাহ বলেন, ‘(হে নবী!) তুমি বলে দাও যে, তোমরা কাজ করে যাও। অতঃপর অচিরেই তোমাদের কাজ দেখবেন আল্লাহ, তাঁর রাসূল ও ঈমানদারগণ। আর নিশ্চয়ই তোমরা প্রত্যাবর্তিত হবে সেই সত্তার নিকটে, যিনি গোপন ও প্রকাশ্য বিষয়ে অবগত। অতঃপর তিনি তোমাদেরকে তোমাদের সকল কৃতকর্ম সম্পর্কে জানিয়ে দিবেন’ (তওবা ৯/১০৫)।\n\nআমি আবারও বলছি, আমাদের আমল আমাদের কোন কাজে আসবে না, যদি তা বিশুদ্ধ জ্ঞানের উপর ভিত্তিশীল না হয়। আর বিশুদ্ধ জ্ঞান হ’ল, কেবলমাত্র আল্লাহর কিতাব ও তাঁর রাসূল (ছাঃ)-এর বাণী তথা সুন্নাহ।\n\nইবনুল ক্বাইয়িম (رحمة الله) বলেন,\n\nالْعِلْمُ قَالَ اللهُ قَالَ رَسُولُهُ + قَالَ الصَّحَابَةُ لَيْسَ خُلْفٌ فِيهِ\n\nمَا الْعِلْمُ نَصْبُكَ لِلْخِلاَفِ سَفَاهَةً + بَيْنَ النُّصُوصِ وَبَيْنَ رَأْيِ سَفِيهِ\n\nكَلاَّ وَلاَ جحد الصِّفَات ونفيها +حَذَرًا مِنْ التَّجْسِيمِ وَالتَّشْبِيهِ\n\n(ধর্মীয়) জ্ঞান হ’ল যা কিছু আল্লাহ ও তাঁর রাসূল বলেছেন এবং ছাহাবায়ে কেরাম বলেছেন, যাতে দ্বিমত নেই।\n\nতুমি আল্লাহর নাযিলকৃত অহী আর মূর্খদের রায়-এর বিভক্তির মাঝে  সমন্বয়ের লক্ষ্যে যা-ই দাঁড় করাও না কেন, তা জ্ঞান হিসাবে গণ্য হবে না।\n\nকখনোই নয়, আল্লাহ গুণাবলীকে অস্বীকার করা বা প্রত্যাখ্যান করার কোন সুযোগ নেই। আর আল্লাহর দেহ বা তাঁর সাদৃশ্য কল্পনা করা থেকে সতর্ক থাক।\n\nমুসলিম বিশ্বের জন্য আজ বিশুদ্ধ জ্ঞান তথা হক পথ থেকে দূরে সরে যাওয়ার এ মুছীবত অত্যন্ত বিপজ্জনক। আপনাদের কেউ কেউ হয়ত আমার এ কথাকে অপসন্দ করবেন যে, মুসলিম বিশ্বের এ মুছীবত ইহূদী কর্তৃক ফিলিস্তীনে জবরদখলের চেয়েও বিপজ্জনক। তারা আজ সেই ইসলাম সম্পর্কে জানে না, যে ইসলাম তাদের দুনিয়া-আখেরাত উভয় স্থানের সফলতা নিশ্চিত করতে পারে। মুসলমানরা যদি আজকের দুনিয়ায় কাফের-মুশরিকদের দ্বারা লাঞ্ছিত ও অত্যাচারিত হয়ে নিহতও হয়, তবুও তারা নিঃসন্দেহে সৌভাগ্যবান অবস্থাতেই মৃত্যুবরণ করবে। অন্যদিকে অহীভিত্তিক বিশুদ্ধ ইসলাম থেকে বিচ্যুত মুসলমানরা যদি দুনিয়াবী জীবন প্রতাপের সাথেও কাটিয়ে দেয়, তবু তারা অচিরেই হতভাগা হিসাবেই মৃত্যুবরণ করবে, যদিও দুনিয়ায় তারা সৌভাগ্যবান হিসাবে জীবন যাপন করেছে।\n\nঅতএব একমাত্র চিকিৎসা- আপনারা আল্লাহর পথে ফিরে আসুন, আল্লাহর পথে ফিরে আসুন এবং আল্লাহর পথে ফিরে আসুন। অর্থাৎ কুরআন ও হাদীছকে যথাযর্থভাবে জানুন, বুঝুন এবং তদনুযায়ী আমল করুন।\n\nআমার জবাব এখানেই শেষ করছি। সকল প্রশংসা আল্লাহর জন্য এবং দরূদ ও সালাম বর্ষিত হৌক শেষ নবী, তার পরিবারবর্গ ও তাঁর ছাহাবীগণের উপর।[3]\n\nসারকথা\n\nঅবনতির কারণ :\n\n১. মুসলমানরা তাদের আদর্শিক শক্তি হারিয়েছে এবং জাগতিক শক্তির দিক থেকে অমুসলিমদের মুখাপেক্ষী।\n\n২. আজকের মুসলমানরা আক্বীদা-আমল সহ ধর্মীয় বিধি-বিধান সম্পর্কে জ্ঞানার্জন থেকে মুখ ফিরিয়ে নিয়েছে। যতটুকু অর্জন করছে, তাও রাসূল (ছাঃ) ও ছাহাবায়ে কেরামের পথ থেকে বিচ্যুত বিকৃত ইসলাম।\n\n৩. ইসলামী বিধান না মানার ক্ষেত্রে সাধারণ মুসলমানরা কেবল শাসকদেরকে দায়ী করছে, অথচ তারা নিজেরাও এ ব্যাপারে সমান দায়ী বরং আরও বেশী।\n\n৪. তারা রাসূল (ছাঃ)-এর দ্বীন ক্বায়েমের নীতি অনুযায়ী প্রাথমিক ও সবচেয়ে গুরুত্বপূর্ণ দায়িত্ব তথা আত্মিক পরিশুদ্ধি অর্জন না করেই, জিহাদে ঝাঁপিয়ে পড়ার উন্মত্ত আবেগে   পড়ে নিজেদের ইহকাল-পরকাল ধ্বংস করছে।\n\n৫. তারা ঈমানের মৌলিক গুণাবলী অর্জন থেকে বহু পিছিয়ে রয়েছে।\n\n৬. তারা পরস্পর শত-সহস্র বাতিল মতাদর্শভিত্তিক দল ও উপদলে বিভক্ত।\n\nসমস্যা প্রতিবিধানে করণীয় :\n\n১. মুসলমানদের সার্বিক দুর্দশা প্রতিবিধানে নববী যুগে রাসূল (ছাঃ) ও ছাহাবায়ে কেরাম কর্তৃক গৃহীত নীতিই অনুসরণীয়।\n\n২. স্রষ্টা নির্ধারিত বিশ্বপরিচালনা নীতি যেমন মানুষের জন্য অনুসরণীয়, তেমনি স্রষ্টার বিধানগত নীতিও সমানভাবে অনুসরণীয়। তাই মুক্তির জন্য মুসলমানদের করণীয় হ’ল, আল্লাহকে সাহায্য করা তথা তাঁর বিধানের আনুগত্য করা।\n\n৩. বিশুদ্ধ ইসলামী জ্ঞান অর্জন ও তদনুযায়ী সৎকর্ম করতে হবে। কারণ বিশুদ্ধ ইসলামের অনুসারী ব্যক্তি যতই নির্যাতিত হৌক না কেন, পরকালে সে সফলকাম। কিন্তু বিকৃত ইসলামের অনুসারী ব্যক্তি দুনিয়াবী শান্তি ও সমৃদ্ধির শিখরে আরোহণ করলেও পরকালে সে ক্ষতিগ্রস্তদের অন্তর্ভুক্ত হবে।\n\nমূল : শায়খ নাছিরুদ্দীন আলবানী\n\nঅনুবাদ : আহমাদ আব্দুল্লাহ নাজীব\n\n[1]. আবুদাঊদ হা/৩৪৬২, সিলসিলা ছহীহাহ হা/১১।\n\n[2]. আহমাদ, মিশকাত হা/২৮২৫।"
    },
    {
        "1": "বাংলাদেশের সংবিধান হৌক ইসলাম",
        "2": "সংবিধান হ’ল একটি জাতি ও রাষ্ট্রের আয়না স্বরূপ। যার মধ্যে তাকালে পুরা দেশটাকে চেনা যায়। যদিও ছোট্ট পকেট সাইজ ঐ বইটির বাস্তবে কোন গুরুত্ব দেখা যায় না। কেননা কোন সরকারই এর কোন তোয়াক্কা করেন না। প্রত্যেকে স্ব স্ব চিন্তা-চেতনা বা দলীয় ইশতেহার বাস্তবায়নের নামে দেশ শাসন করেন। তবে এটি কাজে লাগে মূলতঃ বিচার বিভাগের। কেননা তারা সংবিধানের দেওয়া গাইড লাইনের বাইরে কোন বিচার করতে পারেন না। এটা কাজে লাগে সংসদে আইন রচনার ক্ষেত্রে ও প্রেসিডেন্ট কর্তৃক তা অনুমোদনের ক্ষেত্রে। কেননা তখন সংবিধানের বাইরে গিয়ে আইন রচনা করা বা তা অনুমোদন করা যায় না। এটা প্রয়োজন হয় জাতীয় ও রাষ্ট্রীয় পরিচিতির ক্ষেত্রে। আমাদের দেশটি ইসলামী রাষ্ট্র, না ধর্মনিরপেক্ষ ও গণতান্ত্রিক রাষ্ট্র, আমাদের পাসপোর্টে সেটা লেখা থাকে। যা দেখে বিদেশী রাষ্ট্রগুলি আমাদের রাষ্ট্র ও সমাজ সম্পর্কে প্রাথমিক পরিচিতি লাভ করে।\n\nবাংলাদেশের ১ম সংবিধান রচিত হয় ১৯৭২ সালে পাকিস্তান গণপরিষদের জন্য ১৯৭০ সালে নির্বাচিত এম.পি-দের মাধ্যমে। যদিও উচিত ছিল স্বাধীন দেশে নতুনভাবে নির্বাচিত এম.পি-দের মাধ্যমে নতুন সংবিধান রচনা করা। ঐ সংবিধানে হঠাৎ করে রাষ্ট্রের চারটি মূলনীতি যুক্ত করা হয়। যথা ধর্মনিরপেক্ষতাবাদ, সমাজতন্ত্র, গণতন্ত্র ও বাঙ্গালী জাতীয়তাবাদ। অথচ এইগুলি ১৯৫২ থেকে ১৯৭০ পর্যন্ত ২১ দফা, ৬ দফা প্রভৃতি ৭টি বড় বড় আন্দোলনের ইশতেহারের কোথাও ছিল না। এমনকি ১৯৭১ সালের ১০ই এপ্রিল মুজিবনগর সরকারের জারিকৃত ‘স্বাধীনতার ঘোষণা পত্রে’ও ছিল না। তাহ’লে এলো কোত্থেকে? সোজা কথায় বলতে গেলে বলতে হয়, এগুলি এসেছিল ভারতীয় সংবিধান থেকে। যাদের রাষ্ট্রীয় মূলনীতি হ’ল ধর্মনিরপেক্ষতাবাদ, সমাজতন্ত্র ও গণতন্ত্র। যদিও বাস্তবে সেখানে আছে চরম সাম্প্রদায়িকতাবাদ, চরম পুঁজিবাদ ও অন্ধ দলতন্ত্র ও পরিবারতন্ত্র। বর্তমান সংবিধানে আমাদের দেশের নাম হ’ল ‘গণপ্রজাতন্ত্রী বাংলাদেশ’। জানি না এর প্রকৃত অর্থ কী? কেননা এদেশে কোন রাজা নেই। তাহ’লে আমরা কার প্রজা? এর সাথে ‘গণ’ শব্দটি জুড়ে দিয়ে তালগোল পাকিয়ে বুঝানো হচ্ছে যে, ‘জনগণই সকল ক্ষমতার মালিক’। অথচ জনগণই এদেশে সবচেয়ে নির্যাতিত শ্রেণী। আর মালিক হ’ল দলনেতা ও দলীয় ক্যাডাররা।\n\n১৯৭২ থেকে ’৭৫ পর্যন্ত উক্ত সংবিধান অনুযায়ী দেশ চলে বাংলাদেশের সবচাইতে জনপ্রিয় নেতার শাসনাধীনে। কিন্তু দেশ পতিত হয়েছিল ইতিহাসের সবচাইতে নিকৃষ্টতম অবস্থায়। ফলে ঘটে যায় ’৭৫-এর আগষ্ট ও নভেম্বর বিপ্লবের বিয়োগান্তক ঘটনাসমূহ। আসেন নতুন শাসক। পরিবর্তন আসে সংবিধানে। ‘ধর্মনিরপেক্ষতা’ বিলুপ্ত করে সেখানে বলা হয়, ‘সর্বশক্তিমান আল্লাহর উপর পূর্ণ আস্থা ও বিশ্বাসই হইবে যাবতীয় কার্যাবলীর ভিত্তি’ (৮/১-ক)। বলা হ’ল যে, বাংলাদেশের নাগরিকগণ ‘বাংলাদেশী’ বলিয়া পরিচিত হইবেন (৬/২), ‘বাঙ্গালী’ বলে নন। অতঃপর নির্বাচিত ৪র্থ জাতীয় সংসদ কর্তৃক পাসকৃত ১৯৮৮ সালের ৫ই জুন তারিখে সংবিধানের ৮ম সংশোধনী হিসাবে যুক্ত হয় ‘রাষ্ট্রধর্ম ইসলাম’ (২/ক)। এবারের পঞ্চদশ সংশোধনীতে ’৭২-এর ফেলে আসা চার মূলনীতি ফিরিয়ে আনা হয়েছে। ‘আল্লাহর উপরে পূর্ণ আস্থা ও বিশ্বাস’ উঠিয়ে দিয়ে সেখানে ‘ধর্মনিরপেক্ষতাবাদ’ প্রতিস্থাপন করা হয়েছে। সাথে সাথে ‘বিসমিল্লাহ’ ও ‘রাষ্ট্রধর্ম ইসলাম’ও রাখা হয়েছে। পুরা জগাখিচুড়ী আর কি? মহাজোটের নির্বাচনী ইশতেহারের ২৫টি ওয়াদার মধ্যে সংবিধান সংশোধনের কোন এজেন্ডা ছিল না। তাহ’লে কেন বিরোধী দলবিহীন সংসদে সরকার গত ৩০শে জুন ’১১ তড়িঘড়ি করে এটা পাস করে অহেতুক উটকো ঝামেলায় জড়িয়ে পড়ল। যেখানে জনগণের জান-মাল-ইযযতের গ্যারান্টি নেই, সেখানে এসব দিকে কোন দেশপ্রেমিক সরকার নযর দেন কীভাবে? অথচ এই সংশোধনীতে মহাজোটের শরীক দলসমূহের মধ্যে রয়েছে তীব্র মতভেদ। এতে বামপন্থীরাও খুশী হয়নি, ইসলামপন্থীরাও খুশী হয়নি। তাহ’লে সরকার কাকে খুশী করতে এতবড় রিস্ক নিল? ধর্মনিরপেক্ষ শিক্ষানীতি, ইসলাম বিরোধী নারী উন্নয়ন নীতিমালা ও ভারতের সাথে ট্রানজিট চুক্তি করে এবং সাথে সাথে দ্রব্যমূল্যের লাগামহীন ঊর্ধ্বগতি, শেয়ারবাজারে ধ্বস, নারীর প্রতি সহিংসতার ও ইউনিয়ন পরিষদ নির্বাচনী সহিংসতার বিগত সকল রেকর্ড অতিক্রম, ইত্যাকার হাযারো সমস্যায় জর্জরিত সরকারের উচিত ছিল সবকিছু ছেড়ে সর্বাগ্রে দেশে সুশাসন ও সুবিচার কায়েম করা। বিগত সরকার অন্যায় করেছে বলে আমরাও অন্যায় করব, এরূপ আচরণ ভাল নয়। বরং দলীয় সরকার যত বেশী নিরপেক্ষ আচরণ করবে, তত বেশী জনপ্রিয়তা লাভ করবে। যাইহোক সরকার যখন সংবিধানে হাত দিয়েছে, তখন দেশের জন্মগত নাগরিক হিসাবে আমাদেরও কিছু বক্তব্য রয়েছে। সংক্ষেপে যা নিম্নে পেশ করা হ’ল:\n\nসংবিধান হবে দেশের জনগণের মুখপত্র স্বরূপ। যেখানে দেশের জনগণের আক্বীদা-বিশ্বাস ও আমল-আচরণের প্রতিফলন থাকবে। পঞ্চদশ সংশোধনীতে সেটা নেই। দ্বিতীয়তঃ এটি মহাজোট ঘোষিত নির্বাচনী ইশতেহারের বিরোধী। কেননা সেখানে বলা হয়েছিল মহাজোট কখনোই ‘কুরআন ও সুন্নাহ বিরোধী কোন আইন করবে না’। অথচ ‘ধর্মনিরপেক্ষতাবাদ’ পুরাপুরিভাবে কুরআন ও সুন্নাহ বিরোধী। এনসাইক্লোপেডিয়া ব্রিটানিকাতে সেক্যুলারিজমের সংজ্ঞায় বলা হয়েছে, Any movement in society directed away from otherworldliness to life on earth… ‘এটি এমন একটি সামাজিক আন্দোলনের নাম, যা মানুষকে আখেরাতের দিক থেকে মুখ ফিরিয়ে কেবলমাত্র পার্থিব বিষয়ের দিকে দৃষ্টি নিবন্ধ করায়’। আধুনিক কালে রাষ্ট্রীয় কর্মকান্ড থেকে ধর্মকে পৃথক করাই (فصل الدين عن الدولة) সেক্যুলারিজম বা ধর্মনিরপেক্ষতাবাদের মূল প্রতিপাদ্য বিষয়। অথচ মুসলিম জীবনের ভিত্তিই হ’ল ইসলাম ধর্মের উপরে। ইসলাম একটি পরিপূর্ণ দ্বীন (মায়েদাহ ৩)। যার বিধান সমূহ থেকে মুসলমানের জীবনের কোন একটি দিক ও বিভাগ মুক্ত নয়। তার রাজনীতি, অর্থনীতি, পরিবার নীতি সবকিছুই ইসলামী হেদায়াত দ্বারা আলোকিত। উক্ত হেদায়াতের বাইরে গেলে সে জাহেলিয়াতের গাঢ় অন্ধকারে নিক্ষিপ্ত হবে। দুনিয়াতে সে ফিৎনায় পতিত হবে ও আখেরাতে জাহান্নামে দগ্ধীভূত হবে। পক্ষান্তরে ‘ধর্মনিরপেক্ষতাবাদ’ হ’ল মানুষের মস্তিষ্কপ্রসূত একটি বস্ত্তবাদী জীবনাচারের নাম। যেখানে অহি-র বিধানের প্রবেশাধিকার নেই। যার একমাত্র লক্ষ্য হ’ল যেনতেন প্রকারেণ ‘দুনিয়া’ হাছিল করা। এ দেশের অধিকাংশ মানুষ ইসলাম ধর্মে বিশ্বাসী। আর ইসলামী চেতনাই এদেশের স্বাধীনতার রক্ষাকবচ। এই চেতনাকে সমুন্নত করাই যেকোন নির্বাচিত সরকারের প্রধান লক্ষ্য হওয়া উচিত। মুক্তিযুদ্ধের চেতনা ছিল পাকিস্তানী শাসকদের যুলুম থেকে মযলূমদের বাঁচার চেতনা। ইসলাম ত্যাগ করে কুফরী মতবাদ গ্রহণের চেতনা নয়। রাওয়ালপিন্ডির যুলুম থেকে বাঁচার জন্য অন্য কারু দাসত্ব বরণের চেতনা নয়। ’৭২-এর সংবিধানের উপরে কোন গণভোট হয়নি। বর্তমান পঞ্চদশ সংশোধনীর উপরেও কোন গণভোট হয়নি। অথচ জনগণের আক্বীদা-বিশ্বাস ও দেশের স্বাধীনতা-সার্বভৌমত্ব নিয়ে যা খুশী করার অধিকার সংখ্যাগরিষ্ঠ জনগণ কাউকে দেয়নি।\n\nতাই আমাদের পক্ষ হ’তে দেশের সকল দলের নেতাদের প্রতি অনুরোধ ও দাবী থাকবে, এদেশের মানুষের আক্বীদা-বিশ্বাস অনুযায়ী ‘পবিত্র কুরআন ও ছহীহ হাদীছ’-কেই সংবিধানের মূল ভিত্তি হিসাবে গ্রহণ করুন। যদি আপনারা একমত হ’তে না পারেন, তাহ’লে বর্তমান সরকারকে বলব, দেশের মানুষ ইসলামী সংবিধান চায়, না ধর্মনিরপেক্ষ সংবিধান  চায়, এর উপর গণভোট দিন। এই গণভোট যেন স্বচ্ছ, নিরপেক্ষ ও দুর্নীতিমুক্ত হয়। যারা বলেন, ইসলামী শাসন অমুসলিমদের জন্য ক্ষতিকর হবে এবং তাতে অমুসলিমরা দ্বিতীয় শ্রেণীর নাগরিকে পরিণত হবে, তারা ‘ইসলাম’ সম্পর্কে অজ্ঞ। দুষ্টমতি লোকেরাই কেবল ইসলামী শাসনকে ভয় পায়, ভাল মানুষেরা নয়। ইসলাম বিশ্বমানবতার কল্যাণে আল্লাহ প্রেরিত জীবন বিধানের নাম। এই বিধান না থাকাতেই বিশ্বে আজ অশান্তির দাবানল জ্বলছে। তবে এজন্য নেতৃবৃন্দকে অবশ্যই আক্বীদা ও আমলে পবিত্র কুরআন ও ছহীহ হাদীছের সনিষ্ঠ অনুসারী প্রকৃত মুসলিম হ’তে হবে, শিরক ও বিদ‘আতপন্থী কিংবা নামধারী মুসলিম নয়। নেতাদের বলব, রাজনীতিকে পরকালীন মুক্তির অসীলা হিসাবে গ্রহণ করুন। ইসলামের বিরোধিতা করে মৃত্যুবরণ করলে আখেরাতে আপনাদের পরিণতি কি হবে একবার ভাবুন। আল্লাহ আমাদের সবাইকে ইসলামের খাদেম হিসাবে কবুল করুন- আমীন!!"
    },
    {
        "1": "‘রাজনৈতিক গন্ডগোল ও ধর্মীয় বিষয়কে একসাথে গুলিয়ে ফেলা’ নিয়ে একটি শিক্ষণীয় ঘটনা",
        "2": "ছিফ্ফীন যুদ্ধে মীমাংসার জন্য হযরত আলী ও মু‘আবিয়া (رضي الله عنه) উভয় পক্ষের দু’জনকে শালিশ নির্বাচন করেন। এই শালিশ নির্বাচনকে হযরত আলী (رضي الله عنه)-এর সৈন্যদের একটি বিরাট অংশ ‘কুফরী’ ধারণা করে বসল। তারা আলী ও মু‘আবিয়া উভয়কে কাফির (নাঊযুবিল্লাহ) গণ্য করে উভয়কে হত্যা করার সিদ্ধান্ত গ্রহণ করে। আলী (رضي الله عنه) তখন বাধ্য হয়ে এই দলত্যাগী (খারেজীদের) বিরুদ্ধে অস্ত্রধারণ করেন ও তাদের নির্মূল করে দেন। এই সময়কার ঘটনায় হযরত আলীর নিকট হ’তে অনুমতি নিয়ে আব্দুল্লাহ ইবনে আববাস (رضي الله عنه) খারেজীদের নিকট গমন করেন ও তাদের মনোভাব পরিবর্তনের শেষ চেষ্টা করেন। ইবনে আববাসের নিকট তখন খারেজীরা তিনটি অভিযোগ পেশ করে। –\n\n১. আলী (رضي الله عنه) কেন দ্বীনী ব্যাপারে মানুষকে শালিশ সাব্যস্ত করলেন? অথচ আল্লাহ পাক এরশাদ করেছেন إِنِ الْحُكْمُ إِلاَّ لِلّهِ ‘আল্লাহ ছাড়া কারও হুকুম দেয়ার অধিকার নেই’ (ইউসুফ ১২/৪০)।\n\n২. তিনি প্রতিপক্ষকে গালিও দেন না, তাদের মাল-সম্পদও লুট করেন না। যদি মু‘আবিয়ার দল কাফির হয়, তবে তাদের মাল হালাল। আর যদি মুমিন হয়, তবে তাদের রক্ত হারাম।\n\n৩. শালিশনামা লেখার সময় আলীকে ‘আমীরুল মুমিনীন’ (মুমিনদের নেতা) লেখা হয়নি। তা হ’লে নিশ্চয়ই তিনি আমীরুল কাফেরীন (কাফিরদের নেতা) হবেন।’\n\nহযরত আব্দুল্লাহ ইবনে আববাস (رضي الله عنه) যিনি অত্যন্ত দূরদৃষ্টিসম্পন্ন ছাহাবী ছিলেন, সংক্ষেপে যুক্তিপূর্ণ ভাষায় উপরের প্রশ্নগুলির যে জওয়াব দিয়েছিলেন, তা আমাদের সবারই জন্য শিক্ষণীয় বিষয়।\n\nউক্ত জওয়াবগুলি ছিল নিম্নরূপ :-\n\n১. যদি কেউ ইহরাম অবস্থায় ইচ্ছাকৃতভাবে কোন প্রাণী শিকার করে, তাহ’লে তাকে অনুরূপ একটি প্রাণী বদলা দিতে হবে। প্রাণীটি পূর্বের প্রাণীর অনুরূপ কি-না, তা যাচাইয়ের জন্য দু’জন ন্যায়নিষ্ঠ লোককে মধ্যস্থ নিযুক্ত করতে হবে। এই মর্মে আল্লাহ বলেন, يَحْكُمُ بِهِ ذَوَا عَدْلٍ مِّنْكُمْ (মায়েদা ৫/৯৫)। অমনিভাবে স্বামী-স্ত্রীর মধ্যে গন্ডগোল হ’লে দু’পক্ষের দু’জনকে শালিশ নিয়োগের নির্দেশ দিয়ে আল্লাহ বলেন,  وَإِنْ خِفْتُمْ شِقَاقَ بَيْنِهِمَا فَابْعَثُوْا حَكَماً مِّنْ أَهْلِهِ وَحَكَماً مِّنْ أَهْلِهَا-   (নিসা ৪/৩৫)।\n\nআব্দুল্লাহ ইবনে আববাস (رضي الله عنه) উপরোক্ত দু’টি আয়াতের বরাত দিয়ে খারেজীদেরকে আল্লাহর দোহাই দিয়ে বলেন, ইহরাম অবস্থায় শিকার করা খরগোশ যার মূল্য সিকি দিরহামও নয়, তার জন্য শালিশ নিয়োগ করার চাইতে মুসলমানদের জানমালের হেফাযতের জন্য একটি বৈষয়িক ব্যাপারে মীমাংসার উদ্দেশ্যে শালিশ নিয়োগ করা কি অধিকতর যুক্তি সংগত নয়? তারা বলল, হ্যাঁ।\n\n২. তোমাদের দ্বিতীয় প্রশ্নের জওয়াব এই যে, তোমরা কি তাহ’লে মা আয়েশাকেও (যিনি হযরত আলীর বিরুদ্ধে ‘জামাল যুদ্ধে’ নেতৃত্ব দিয়েছিলেন) গালি দিবে? তাঁকেও কি কাফের বলবে? (ইন্নালিল্লাহ)। তারা ভুল স্বীকার করল।\n\n৩. তোমরা কি হুদায়বিয়ার সন্ধিকালে দেখোনি যে, রাসূলুল্লাহ (ছাঃ) নিজে ‘রাসূলুল্লাহ’ শব্দ কেটে দিয়ে সন্ধিপত্রে শুধুমাত্র ‘মুহাম্মাদ বিন আব্দুল্লাহ’ লিখতে হযরত আলীকে নির্দেশ দিয়েছিলেন। খারেজীরা তাদের ভুল স্বীকার করল এবং বিশ হাযার লোক তওবা করে ফিরে এল। মাত্র চার হাযার রয়ে গেল। যারা যুদ্ধে হতাহত হ’ল।[1]\n\nউপরোক্ত ঘটনায় একথা পরিষ্কার হয়ে গেল যে, ছাহাবায়ে কেরাম রাজনৈতিক বিষয়কে ধর্মীয় গন্ডির মধ্যে টেনে আনেননি। তাঁদের যা গন্ডগোল রাজনৈতিক ও বৈষয়িক ব্যাপারেই ছিল, ধর্মীয় ব্যাপারে নয়। আর রাজনৈতিক বা বৈষয়িক ব্যাপারে মতবিরোধ এমনকি পারস্পরিক যুদ্ধ-বিগ্রহের কারণে কেউ কাউকে ‘কাফির’ বলতেন না। মরলে ‘শহীদ’ বাঁচলে ‘গাযী’ হবার গৌরব করতেন না। সাবাঈ, শী‘আ, খারেজী এই ধরনের কিছু লোক রাজনৈতিক বিষয়গুলিকে ধর্মীয় বিষয়ের সঙ্গে গুলিয়ে ফেলে মুসলমানদের  মধ্যে ফিৎনার সৃষ্টি করেছিল মাত্র। আজও কিছু লোক সে ফিৎনার মধ্যে রয়েছে।\n\n[1]. মীর ইবরাহীম শিয়ালকোটি, তারীখে আহলেহাদীছ (নয়াদিল্লী : ১৯৮৩) পৃঃ ৪৬; গৃহীত: ফাওয়াতেহুর রাহমূত (গাযযালীর মুসতাছফাসহ) ২য় খন্ড ৩৮৮ পৃঃ।"
    },
    {
        "1": "ইসলামী খেলাফত প্রতিষ্ঠার উপায়",
        "2": "মানব সৃষ্টির উদ্দেশ্য হ’ল আল্লাহর ইবাদত করা, অর্থাৎ সার্বিক জীবনে তাঁর দাসত্ব করা। ইসলামী খেলাফত প্রতিষ্ঠার উদ্দেশ্য হ’ল পূর্ণ নিরাপত্তা ও নিশ্চিন্ততার মধ্যে যাতে আল্লাহর ইবাদত সহজতর হয়। ধর্মনিরপেক্ষ রাষ্ট্র ব্যবস্থায় একজন মুসলমান তার ব্যক্তি জীবনে স্বাধীন থাকলেও সামাজিক, সাংস্কৃতিক, অর্থনৈতিক ও রাষ্ট্রীয় জীবনে সে অনৈসলামী আইনে শাসিত হয় এবং মানুষের দাসত্ব করতে বাধ্য হয়। সূদ-ঘুষের পুঁজিবাদী অর্থনীতি কিংবা সমাজতন্ত্রের রাষ্ট্রীয় পুঁজিবাদ অনুসরণের ফলে মুমিনের রূযী হারাম রূযীতে পরিণত হয়। অন্যদিকে দেশের আদালতগুলিতে ইসলামী বিধান অনুযায়ী বিচার ব্যবস্থা না থাকায় সমাজের শান্তি ও স্থিতিশীলতা ব্যাহত হয়। আর এ সকল কারণেই একজন মুমিনকে ইসলামী খেলাফত প্রতিষ্ঠায় সর্বদা তৎপর থাকতে হয়। এক্ষণে ইসলামী খেলাফত কিভাবে প্রতিষ্ঠা করা যায়, তার উপায়গুলি মোটামুটি দু’ভাগে ভাগ করা যায়। – বস্ত্তগত ও নৈতিক ।\n\n১. বস্ত্তগত উপাদান  (الأسباب المادية) : এ বিষয়ে প্রথম প্রয়োজন-\n\n(ক) ঐক্য ও সংহতি বজায় রাখা : আল্লাহ বলেন, وَاعْتَصِمُواْ بِحَبْلِ اللّهِ\n\nجَمِيْعاً وَّلاَ تَفَرَّقُوْا  ‘তোমরা আল্লাহর রজ্জুকে সমবেতভাবে আঁকড়িয়ে ধর এবং দলে দলে বিভক্ত হয়ো না’ (আলে ইমরান ৩/১০৩)।\n\n(খ) ঝগড়া পরিহার করা : আল্লাহ বলেন, وَلاَ تَنَازَعُواْ فَتَفْشَلُواْ وَتَذْهَبَ رِيْحُكُمْ وَاصْبِرُوْا  ‘আপোষে ঝগড়া করো না, তাহ’লে হিম্মত হারিয়ে ফেলবে এবং তেজ উবে যাবে। আর তোমরা ছবর কর’ (আনফাল ৮/৪৬)।\n\n(গ) অলসতা পরিহার করা :  وَلاَ تَهِنُوْا وَلاَ تَحْزَنُوْا وَأَنتُمُ الأَعْلَوْنَ إِنْ كُنتُم مُّؤْمِنِيْنَ ‘অলস হয়ো না, শংকিত হয়ো না, তোমরাই বিজয়ী, যদি তোমরা মুমিন হও’ (আলে ইমরান  ৩/১৩৯)।\n\n(ঘ) আমীরের আনুগত্য করা : আল্লাহ বলেন, أطِيْعُوا الله وَأَطِيْعُوا الرَّسُولَ وَأُوْلِي الأَمْرِ مِنْكُمْ ‘তোমরা আল্লাহর আনুগত্য কর এবং রাসূলের ও তোমাদের আমীরের আনুগত্য কর’ (নিসা ৪/৫৯)।\n\n(ঙ) দৃঢ়পদে সংগ্রাম করা : আল্লাহ বলেন, يَا أَيُّهَا الَّذِيْنَ آمَنُوْا إِذَا لَقِيْتُمْ فِئَةً فَاثْبُتُوْا ‘হে বিশ্বাসীগণ! লড়াইয়ের সময় দৃঢ় কদম থাক’ (আনফাল ৮/৪৫)।\n\n(চ) শক্তি অর্জন করা : وَأَعِدُّوْا لَهُمْ مَّا اسْتَطَعْتُمْ مِّنْ قُوَّةٍ وَّمِن رِّبَاطِ الْخَيْلِ تُرْهِبُونَ بِهِ عَدُوَّ اللَّهِ وَعَدُوَّكُمْ وَآخَرِينَ مِنْ دُونِهِمْ لاَ تَعْلَمُونَهُمُ اللَّهُ يَعْلَمُهُمْ وَمَا تُنْفِقُوا مِنْ شَيْءٍ فِيْ سَبِيلِ اللَّهِ يُوَفَّ إِلَيْكُمْ وَأَنْتُمْ لاَ تُظْلَمُوْنَ- ‘তাদের বিরুদ্ধে তোমরা সাধ্যপক্ষে শক্তি সঞ্চয় কর, ঘোড়া ইত্যাদি উপকরণের মাধ্যমে। এর দ্বারা তোমরা ভয় দেখাও আল্লাহর শত্রুদের ও তোমাদের শত্রুদের এবং তাদের বাইরে অন্যদের, যাদের তোমরা জানো না। আল্লাহ তাদের জানেন। আর যা তোমরা আল্লাহর পথে খরচ করবে, তা পুরোপুরি তোমাদের ফিরিয়ে দেওয়া হবে এবং তোমাদের প্রতি কোনরূপ অবিচার করা হবেনা’ (আনফাল ৮/৬০)।\n\n২. নৈতিক উপাদান (الأسباب الروحانية) ঃ\n\n(ক) ধৈর্যশীলতা ও (খ) আল্লাহভীরুতা: আল্লাহ বলেন,\n\nإِنْ تَصْبِرُوْا وَتَتَّقُوْا وَيَأْتُوْكُم مِّنْ فَوْرِهِمْ هَـذَا يُمْدِدْكُمْ رَبُّكُمْ بِخَمْسَةِ آلافٍ مِّنَ الْمَلآئِكَةِ مُسَوِّمِيْنَ –\n\n‘যদি তোমরা ধৈর্য ধারণ কর ও আল্লাহভীরু থাক, তবে ওরা তোমাদের দিকে অতর্কিতে এগিয়ে এলে তোমাদের প্রভু তোমাদেরকে সাহায্য করবেন পাঁচ হাযার চিহ্নিত ফেরেশতা দ্বারা’ (আলে ইমরান ৩/১২৫)।\n\n(গ) দৃঢ়চিত্ততা : إنَّ الَّذِيْنَ قَالُوْا رَبُّنَا اللهُ ثُمَّ اسْةَقاَمُوْا ةَةَنَزَّلُ عَلَيْهِمُ الْمَلاَئِكَةُ ‘নিশ্চয়ই যারা বলে ‘আমাদের প্রভু আল্লাহ’ এবং এ কথার উপরে দৃঢ়চিত্ত থাকে, তাদের উপরে রহমতের ফেরেশতাগণ নাযিল হবে’ (হামীম সাজ্দাহ ৪১/৩০)।\n\n(ঘ) ঈমান ও (ঙ) সৎকর্মশীলতা : وَعَدَ اللَّهُ الَّذِيْْنَ آمَنُوْا مِنْكُمْ وَعَمِلُوا الصَّالِحَاتِ لَيَسْتَخْلِفَنَّهُمْ فِي الْأَرْضِ ‘আল্লাহ তা‘আলা ওয়াদা করেছেন তোমাদের মধ্যকার ঐ সব লোকদের যারা দৃঢ় বিশ্বাসী হয় এবং সৎকর্ম সম্পাদন করে। তাদেরকে তিনি অবশ্যই পৃথিবীতে শাসন কর্তৃত্ব দান করবেন’ (নূর ২৪/৫৫)।\n\nরাসূলুল্লাহ (ছাঃ)-এর সময়ে আরবে ইসলামী খেলাফত কায়েমের পিছনে উপরোক্ত দু’টি কারণ বিদ্যমান ছিল।  ইমাম ইবনে তায়মিয়াহর মতে ‘তৎকালীন আরবরা একটি বিজয়ী শক্তির গুণাবলীতে ভূষিত ছিল’। বস্ত্তগত উপাদানে তারা অন্যদের তুলনায় যথেষ্ট শক্তিশালী ছিল। কিন্তু নৈতিকতার মান তাদের দারুণ নীচু ছিল। তাদের মধ্যে বে-ঈমানী, চরিত্রহীনতা ও দলাদলি ছিল। কিন্তু এসব ত্রুটিগুলি পরে ইসলামের বরকতে বিদূরিত হয়ে যায়।\n\nএইভাবে বস্ত্তগত ও নৈতিক উপাদানে বলীয়ান হওয়ার পরেই আল্লাহ পাক তাদের উপরে পুরষ্কার অথবা পরীক্ষা স্বরূপ ইসলামী খেলাফত পরিচালনার গুরুভার ন্যস্ত করেন। ফালিল্লাহিল হাম্দ।\n\nউপরোক্ত দু’টি উপাদান অর্জিত হওয়ার সাথে সাথে বাড়তি আরেকটি কারণ ঐ সঙ্গে যুক্ত হয়েছিল। সেটি হ’ল ঐ সময়ে জগতে নেতৃত্ব দানকারী শক্তিগুলি তাদের নৈতিক বল হারিয়ে ফেলেছিল এবং জনসাধারণ তাদের ব্যাপারে নিরুৎসাহিত হ’য়ে পড়েছিল।[1]\n\nউপরোক্ত আলোচনায় এ কথা পরিষ্কার হয়ে গেল যে, ইসলামী খেলাফত প্রতিষ্ঠার জন্য নৈতিক ও বস্ত্তগত উভয়বিধ উপাদান অবশ্য প্রয়োজনীয়। বস্ত্তগত উপাদানে দু’টি শক্তি সমান হ’লে সে ক্ষেত্রে নৈতিক শক্তিতে অধিকতর বলীয়ান দলটিই জয়লাভ করবে। সূরায়ে নূর-এ উল্লেখিত আয়াতে ইসতিখলাফ-এর মধ্যেও ‘ঈমান’ ও ‘আমলে ছালেহ’-কে খেলাফত প্রাপ্তির পূর্বশর্ত হিসাবে উল্লেখ করা হয়েছে। যারা মনে করেন শুধুমাত্র দো‘আর মাধ্যমেই দেশে ইসলামী হুকূমত কায়েম হয়ে যাবে অথবা যারা ভাবেন ক্ষমতা দখলের মাধ্যমেই কেবল ইসলাম প্রতিষ্ঠা সম্ভব, এরা উভয়েই দুই চরমপন্থী ধারণার শিকার হয়েছেন। বরং যে দেশে আমরা ইসলামী আইন জারী করতে চাই, সে দেশের জনগণের মন-মানসিকতাকে আগে নির্ভেজাল ইসলামী ছাঁচে গড়ে নিতে হবে। ইসলামের প্রকৃত বুঝ হাছিল হয়ে গেলে তাদের প্রতিষ্ঠিত রাষ্ট্রব্যবস্থা অবশ্যই ইসলামী খেলাফত হবে ইনশাআল্লাহ।\n\nবলাবাহুল্য উপরের এই নিয়মটি কেবল ইসলামী রাষ্ট্র প্রতিষ্ঠার ক্ষেত্রেই প্রযোজ্য নয়, বরং অন্যান্য আদর্শবাদী রাষ্ট্রের বেলায়ও এ নিয়মের বাস্তবতা দেখা গিয়েছে। ফরাসী বিপ্লব, রুশ বিপ্লব, চীনা বিপ্লব সব কিছুর পূর্বে একদল নিবেদিতপ্রাণ আদর্শবাদীকে আমরা দেখেছি বছরের পর বছর ধরে নিরলসভাবে সে সব দেশের জনগণের মন-মগজ তৈরী করতে। এভাবে সমাজ বিপ্লবের মাধ্যমেই রাষ্ট্র বিপ্লব সংঘটিত হয়ে থাকে।\n\nবর্তমান বিশ্বে সাম্রাজ্যবাদ তার পুরাতন আদল পাল্টিয়ে আদর্শিক সাম্রাজ্যবাদে পরিণত হযেছে। ধর্ম ও আদর্শ প্রচারের স্বাধীনতার সুযোগে সাম্রাজ্যবাদী শক্তিগুলি বিশেষ করে তৃতীয় বিশ্বের উন্নয়নশীল দেশগুলিতে সুদূর প্রসারী পরিকল্পনা নিয়ে ঝাঁপিয়ে পড়েছে। বিভিন্ন বস্ত্তগত সুযোগ-সুবিধা সহ ধর্মের মিঠা বুলি শুনিয়ে তারা এদেশের গরীব জন সাধারণকে ধর্মান্তরিত করে চলেছে। দু’দিন পরে সংখ্যা কিছু বাড়লে তাদের জন্য আলাদা একটি স্বায়ত্বশাসিত প্রদেশ কিংবা স্বাধীন ভূখন্ড দাবী করা মোটেও বিচিত্র নয়।[2]\n\nঅন্যদল এদেশের মুসলিম তরুণ ও বুদ্ধিজীবীদেরকে আদর্শচ্যুত করে চলেছে। যদিও ঐসব তরুণ ও বুদ্ধিজীবীরা এদেশে মুসলিম হিসাবেই পরিচিত। উদ্দেশ্য একটাই এ দেশীয় সেবাদাসদের মাধ্যমে নতুন কায়দায় বিদেশী শাসন-শোষণ কায়েম রাখা। লেবাননে মুসলিম-খৃষ্টান দ্বন্দ্ব, শ্রীলঙ্কায় সিংহলী-তামিল দ্বন্দ্ব, আফগানিস্তানে মুজাহিদ-কম্যুনিষ্ট যুদ্ধ এরই প্রমাণ বহন করে। অমনিভাবে এদেশীয় তরুণদের মুখে ও দেওয়ালের ভাষায় বিদেশী আদর্শের পরস্পর বিরোধী শ্লোগান ও তাদের পরিবেশিত সাংস্কৃতিক অনুষ্ঠানগুলি পরিষ্কারভাবে বিদেশী গোলামীর স্বাক্ষর বহন করে। এমতাবস্থায় আমরা যদি নির্ভেজাল তাওহীদ ও ছহীহ সুন্নাহর ভিত্তিতে আমাদের দাওয়াতী ও সাংগঠনিক প্রচেষ্টা যোরদার না করি, তাহ’লে এমন দিন আর বেশী দূরে নয়, যেদিন আমরা আমাদের দেশেই বিদেশী কারাগারে বন্দী হব কিংবা নিজেদের ভাইদের হাতে বিদেশী বন্দুকের খোরাক হব।\n\n[1]. উপরোক্ত আলোচনায় আমরা শায়খুল হাদীছ মু ‏হাম্মাদ গোন্দলবী (গুজরানওয়ালা,    পাকিস্তান) কৃত ‘তানক্বীদুল মাসায়েল’ বই থেকে সাহায্য নিয়েছি।- লেখক।\n\n[2]. ইন্দোনেশিয়ার পূর্ব তিমূর যার বাস্তব প্রমাণ। সাহায্য দানের মুখোশে গরীব মুসলমানদের খৃষ্টান বানিয়ে এবং সরকারের বিরুদ্ধে বিদ্রোহে উসকে দিয়ে অবশেষে  ২০ মে ২০০২ সালে এ প্রদেশটিকে ইন্দোনেশিয়া থেকে বিচ্ছিন্ন করে পৃথক স্বাধীন ‘রাষ্ট্র’ হিসাবে স্বীকৃতি দেওয়া হয়েছে।"
    },
    {
        "1": "যারা অনলাইনে দাওয়াহর কাজ করেন, তাদের জন্য শিক্ষণীয় ঘটনা",
        "2": "তরুণ প্রজন্মের যারা অনলাইনে দাওয়াহর কাজ করেন তাদের জন্য  প্রসিদ্ধ  দেওবান্দী মুফতি তাকি উসমানী সাহেবের নিজের জীবনের একটি ঘটনা উল্লেখ করা জরুরী মনে করছি…\n\nআইয়্যুব খানের সামরিক শাসন চলছিল তখন। মুসলিম আইনকে পাশ কাটিয়ে তিনি একটি পারিবারিক আইন জারি করেছিলেন। স্থানীয় অধিকাংশ আলিমগণ এর বিরোধিতা করেছিলেন। তবে এক লোক এই পারিবারিক আইনের প্রতি সাফাই গেয়ে একটি বই রচনা করে। বইটিতে কুরআন-সুন্নাহর দলিলের অপব্যাখ্যা করে এটা প্রমাণ করার চেষ্টা করা হয় যে জারি করা পারিবারিক আইন কুরআন-সুন্নাহ পরিপন্থী নয়।\n\nতখন তাকি উসমানীকে তাঁর বাবা বিচারপতি শাফি উসমানী (রহিমাহুল্লাহ) সেই বইয়ের বিরুদ্ধে একটি জবাব লেখার আদেশ দেন। যুবক বয়সের জোশে পূর্ণ মাওলানা তাকি উসমানী তখন বই ও লেখকের প্রতি ব্যাঙ্গ-বিদ্রুপ ও তীব্র আক্রমণাত্মক ভাষা ব্যবহার করে একটা সমালোচনাপূর্ণ বই লেখেন। লেখককে অনেক উপহাসও করা হয় এই বইটিতে। বইটি প্রকাশের পূর্বে তিনি তাঁর বাবাকে দেখতে দেন। তাঁর বাবা তখন বলেন, “বাবা! তুমি তো সাহিত্যের বিচারে খুব সুন্দর কিতাব লিখেছ। এর সাহিত্যমান অনেক উন্নত। কিন্তু আমাকে বল, তুমি কি এটা এজন্য লিখেছ যে, যারা আগে থেকে তোমার পক্ষে আছে তারা বাহবা দিবে এবং বলবে, বাহ! কত চমৎকার দাঁতভাঙ্গা জবাব দিয়েছে! কী শক্তিশালী কায়দায় প্রতিপক্ষকে ঘায়েল করা হয়েছে। যদি তাদের এমন প্রশংসা লাভের জন্য লিখে থাক তাহলে তোমার এ কিতাব খুবই সফল একটি কিতাব। তোমার পক্ষের লোকেরা এই কিতাব পড়লে পঞ্চমুখে তোমার প্রশংসা করবে।\nকিন্তু উদ্দেশ্য যদি এই হয় যে, যারা ওই কিতাব পড়ে গোমরাহ হয়েছে তাদেরকে পুনরায় চিন্তা-ভাবনা করতে উৎসাহিত করা এবং তাদেরকে সঠিক পথে আনার চেষ্টা করা তাহলে তোমার এই রচনার কানাকড়িও মূল্য নেই। কারণ তুমি শক্ত ভাষায় আক্রমণ করে ব্যঙ্গ-বিদ্রুপ করে প্রথমেই তাদেরকে বীতশ্রদ্ধ করে দিয়েছ। প্রথমেই তারা এটা ভাববে যে, এ তো আমাদের বিপক্ষের কেউ লিখেছে। আমাদের সঙ্গে দুশমনি করে লিখেছে। তাই এই কিতাব থেকে তারা কিছু গ্রহণ করতে পারবে না। সুতরাং এই কিতাব লেখার উদ্দেশ্য যদি আল্লাহকে সন্তুষ্ট করা এবং মানুষের হেদায়াতের পথ সুগম করা না হয়ে থাকে তাহলে তোমার এই কিতাবের এক পয়সাও দাম নেই।”\n\nতারপর বললেন, “দেখ, আল্লাহ যখন হযরত মূসা (আ) এবং হযরত হারূন (আ) কে ফেরাউনের কাছে পাঠালেন তখন তাদেরকে বলেছিলেন, [ভাবার্থ] ‘ফেরাউনের সঙ্গে তোমরা নরম ভাষায় কথা বলবে। হতে পারে সে নসীহত গ্রহণ করবে। হতে পারে তার অন্তরে আল্লাহর ভয় সৃষ্টি হবে।’ “অথচ আল্লাহ আগে থেকেই জানতেন, সে নসীহত গ্রহণ করবে না…”\n\nআব্বাজান বললেন, “তুমি মূসা (আ)-এর চেয়ে বড় মুসলিহ (আন্তরিক) দাঈ হতে পার না আর তোমার প্রতিপক্ষও ফেরাউনের চেয়ে বেশি গোমরাহ নয়। সুতরাং তাঁদেরকেই যখন নরম ভাষায় কথা বলার নির্দেশ দেওয়া হচ্ছে তাহলে আমি আর তুমি কোন কাতারে শুমার হব? সুতরাং যদি কারো হেদায়েতই উদ্দেশ্য হয় তাহলে দাওয়াতের ওই পয়গাম্বরী পন্থা অবলম্বন করা ছাড়া আল্লাহ সন্তুষ্ট হবেন না।”\nতাকি উসমানী বলেন, “…[এরপর] পুরো কিতাব পুনরায় লিখেছি এবং তাতে আক্রমণাত্মক ও ব্যাঙ্গাত্মক যেসব কথাবার্তা ছিল তা সম্পূর্ণ বাদ দিয়েছি।” তাঁর বাবা তাঁকে আরও একটি গুরুত্বপূর্ণ কথা বলেছিলেন: “…একসময় তো অবশ্যই আসবে যখন আহকামুল হাকিমীনের [আল্লাহর] আদালত কায়েম হবে এবং সেখানে অবশ্যই তোমাকে জবাবদিহি করতে হবে। যে কথাই তোমার যবান থেকে বের হচ্ছে তা সঙ্গে সঙ্গে আল্লাহর কাছে রেকর্ড হয়ে যাচ্ছে। তাই যে কথাই বল চিন্তা করে বলো।”\n\n[তথ্যসূত্র: তালিবানে ইলম : পথ ও পাথেয়, মাওলানা মুহাম্মদ আবদুল মালেক, মাকতাবুল আশরাফ, ঢাকা: ২০১১, পৃষ্ঠা: ২৮১-২৮৩]\n\nআমরা যারা অনলাইনে কিংবা অফলাইনে উঠতি দাঈ, তাদের জন্য উপরের ঘটনা থেকে অনেক কিছু শেখার ও বুঝার আছে। আল্লাহ তাওফিক দান করুন।\n\n———\nসংগ্রহ: আব্দুল্লাহ বিন আব্দুর রাযযাক"
    },
    {
        "1": "কিভাবে জিহাদ করব?",
        "2": "❑ জিহাদের মাধ্যম চারটি :\n\n(১) অন্তর দিয়ে (২) যবান দিয়ে (৩) মাল দিয়ে এবং (৪) অস্ত্রের মাধ্যমে।\n\n(ক) আল্লাহ বলেন, ‘মুমিন কেবল তারাই যারা আল্লাহ ও তাঁর রাসূলের প্রতি ঈমান এনেছে, অতঃপর তাতে সন্দেহ পোষণ করেনি। আর নিজেদের মাল ও জান দিয়ে আল্লাহ্র পথে জিহাদ করেছে। এরাই হ’ল সত্যনিষ্ঠ’ (হুজুরাত ৪৯/১৫)।\n\n(খ) রাসূলুল্লাহ (ছাঃ) বলেন, তোমাদের মধ্যে যখন কেউ কোন অন্যায় হ’তে দেখে, তখন সে যেন তা হাত দিয়ে প্রতিহত করে। তাতে সক্ষম না হ’লে যবান দিয়ে প্রতিবাদ করবে। তাতেও সক্ষম না হ’লে অন্তর দিয়ে ঘৃণা করবে। আর এটা হ’ল দুর্বলতম ঈমান’।[1]\n\n(গ) তিনি বলেন, আমার পূর্বে আল্লাহ এমন কোন নবীকে তার উম্মতের মধ্যে পাঠাননি, যাদের মধ্যে তার একদল ‘হাওয়ারী’ ও মুখলেছ সাথী ছিল না। যারা তার সুন্নাতের উপর আমল করত ও তার আদেশ মেনে চলত। অতঃপর তাদের স্থলে এমন লোকেরা এল, যারা এমন কথা বলত যা তারা করত না এবং এমন কাজ করত যা তাদের আদেশ করা হয়নি। (আমার উম্মতের মধ্যেও এরূপ হবে) অতএব যে ব্যক্তি তাদের বিরুদ্ধে হাত দ্বারা জিহাদ করবে সে মুমিন, যে ব্যক্তি যবান দ্বারা জিহাদ করবে সে মুমিন, যে ব্যক্তি অন্তর দ্বারা জিহাদ করবে সে মুমিন। এরপরে সরিষাদানা পরিমাণও ঈমান নেই’।[2]\n\n(ঘ) তিনি আরও বলেন, ‘তোমরা মুশরিকদের বিরুদ্ধে জিহাদ কর তোমাদের মাল দ্বারা, জান দ্বারা ও যবান দ্বারা’।[3] ইমাম কুরতুবী বলেন, কুরআন ও হাদীছে মালের কথা আগে বলা হয়েছে। তার কারণ জিহাদের জন্য প্রথমে মালের প্রয়োজন হয়ে থাকে।[4]\n\nআল্লাহ্র কালেমাকে সমুন্নত করার জন্য সশস্ত্র যুদ্ধে অংশগ্রহণ করা যেমন ‘জিহাদ’, যবান ও কলমের মাধ্যমে ও নিরন্তর সাংগঠনিক প্রচেষ্টার মাধ্যমে মানুষের চিন্তা-চেতনা ও আমল-আচরণে পরিবর্তন আনাটাও তেমনি ‘জিহাদ’। এর জন্য জান-মাল, সময় ও শ্রম ব্যয় করাও তেমনি ‘জিহাদ’। বরং কথা, কলম ও সংগঠনের মাধ্যমে জিহাদই স্থায়ী ফলদায়ক। যার মাধ্যমে ব্যক্তি, পরিবার, সমাজ ও রাষ্ট্র পরিবর্তিত হয়।\n\nদুনিয়াবী স্বার্থে যুদ্ধ-বিগ্রহকে ইসলাম কখনোই সমর্থন করেনি। বরং ইসলামী জিহাদের চূড়ান্ত লক্ষ্য হ’ল ‘সর্বক্ষেত্রে আল্লাহ্র সার্বভৌমত্ব প্রতিষ্ঠা করা ও তাঁর সন্তুষ্টি অর্জন করা’। আর এজন্য সর্বতোভাবে শক্তি অর্জন করা যরূরী। যেমন আল্লাহ বলেন, ‘তোমরা অবিশ্বাসীদের বিরুদ্ধে সাধ্যমত শক্তি ও সদা সজ্জিত অশ্ববাহিনী প্রস্ত্তত রাখো। যার দ্বারা তোমরা ভীত করবে আল্লাহ্র শত্রুদের ও তোমাদের শত্রুদের এবং যাদেরকে তোমরা জানো না, কিন্তু আল্লাহ তাদের জানেন। আর তোমরা আল্লাহ্র পথে যা কিছু ব্যয় কর, তার পুরোপুরি প্রতিদান তোমাদের দেওয়া হবে এবং তোমাদের উপর মোটেই যুলুম করা হবে না’ (আনফাল ৮/৬০)।\n\nআয়াতে বর্ণিত ‘ঘোড়া’ কথাটি এসেছে উদাহরণ স্বরূপ, তৎকালীন সময়ের প্রধান যুদ্ধবাহন হিসাবে। এর দ্বারা সকল যুগের সকল প্রকারের যুদ্ধোপকরণ বুঝানো হয়েছে। অনুরূপভাবে ‘শক্তি’ কথাটি ‘আম’। এ দ্বারা অর্থ, অস্ত্র, কথা, কলম, সংগঠন সবই বুঝানো হয়েছে। এই আয়াতের মাধ্যমে কোন মুসলিম বা অমুসলিম রাষ্ট্রশক্তির বিরুদ্ধে সাধারণ মুসলিম নাগরিকদের সশস্ত্র প্রস্ত্ততি গ্রহণের কথা বলা হয়নি। যেমন অনেকে ধারণা করে থাকেন। কেননা সশস্ত্র যুদ্ধের প্রস্ত্ততি বা জিহাদ ঘোষণার অধিকার মুসলমানদের সর্বসম্মত আমীরের (আলে ইমরান ৩/৫৯) অর্থাৎ সরকারের। অন্য কারুর নয়।\n\nমোট কথা মুশরিক ও কুফরী শক্তির বিরুদ্ধে মুমিনের সর্বাত্মক প্রচেষ্টা নিয়োজিত করাকে ‘জিহাদ’ বলে। এখানে গিয়ে জিহাদকে ৩টি ভাগে ভাগ করা যেতে পারে।-\n\n❑ জিহাদের প্রকারভেদ :\n\n(১) নফসের বিরুদ্ধে জিহাদ : নফসের মধ্যে খারাপ চিন্তা আসাটা স্বাভাবিক। সেকারণ নফসকে কলুষিত করে ও আখেরাতের চিন্তা থেকে দূরে সরিয়ে নেয় এমন সব সাহিত্য, পরিবেশ ও প্রচার মাধ্যম থেকে ও দুনিয়াবী জৌলুস থেকে নিজেকে সাধ্যমত দূরে সরিয়ে রাখতে হবে এবং সর্বদা দ্বীনী আলোচনা ও দ্বীনী পরিবেশের মধ্যে নিজেকে ধরে রাখতে হবে। যেমন আল্লাহ তাঁর রাসূলকে নির্দেশ দিচ্ছেন, ‘তুমি নিজেকে ঐসব লোকদের সাথে ধরে রাখো, যারা তাদের প্রভুকে ডাকে সকালে ও সন্ধ্যায়। তারা কামনা করে কেবল আল্লাহ্র সন্তুষ্টি। তুমি তাদের থেকে দৃষ্টি ফিরিয়ে নিয়ো না। তুমি কি দুনিয়াবী জীবনের জৌলুস কামনা কর? তুমি ঐ ব্যক্তির অনুসরণ করো না, যার অন্তর আমাদের স্মরণ থেকে গাফেল হয়েছে এবং সে প্রবৃত্তির অনুসারী হয়েছে ও তার কাজকর্মে সীমালংঘন এসে গেছে’ (কাহফ ১৮/২৮)।\n\nফাযালাহ বিন ওবায়েদ (رضي الله عنه) হ’তে বর্ণিত রাসূলুল্লাহ (ছাঃ) এরশাদ করেন, ‘মুজাহিদ সেই ব্যক্তি যে আল্লাহকে খুশী করার জন্য তার নফসের বিরুদ্ধে জিহাদ করে’।[5] ছাহেবে তুহফাহ বলেন, এর অর্থ, যে ব্যক্তি তার প্রবৃত্তিকে দমন করে এবং পাপ থেকে বিরত হয়ে আল্লাহ্র আনুগত্যে নিজেকে ধরে রাখে। আর এটাই হ’ল সকল জিহাদের মূল। কেননা যে ব্যক্তি নিজের নফসের বিরুদ্ধে জিহাদ করতে পারে না, সে ব্যক্তি বাইরে শত্রুর বিরুদ্ধে জিহাদ করতে পারে না’।[6] বস্ত্ততঃ অর্থের লোভ, পদের লোভ, নাম-যশের লোভ প্রভৃতি মনের রোগ মানুষকে প্রতিনিয়ত আল্লাহ্র পথে জিহাদ থেকে ফিরিয়ে রাখে। তাই এই ভিতরকার গোপন শত্রুর বিরুদ্ধে প্রথমে যুদ্ধ করা প্রয়োজন। এজন্যেই বলা হয়েছে, ‘সবচেয়ে কঠিন যুদ্ধ হ’ল প্রবৃত্তির বিরুদ্ধে যুদ্ধ। আর মানুষকে সম্মানিত করে না আল্লাহভীতি ব্যতীত’।\n\n(২) শয়তানের বিরুদ্ধে জিহাদ : শয়তান জিন ও ইনসান উভয়ের মধ্য থেকে হ’তে পারে (নাস ১১৪/৬)। এদের দিনরাতের কাজ হ’ল বিভিন্ন ধোঁকার মাধ্যমে মুমিনকে পথভ্রষ্ট করা। আল্লাহ বলেন, ‘এমনিভাবে আমরা প্রত্যেক নবীর জন্য শত্রু নিযুক্ত করেছি মানুষ ও জিন থেকে একদল শয়তানকে। যারা ধোঁকা দেওয়ার জন্য একে অপরকে কারুকার্য খচিত কথা বলে’ (আন‘আম ৬/১১২)। এদের থেকে বেঁচে থাকার জন্য আল্লাহ স্বীয় রাসূলকে বলেন, ‘যখন তুমি ঐসব লোকদের দেখবে যে, আমার আয়াত সমূহে ছিদ্রান্বেষণে লিপ্ত হয়েছে, তখন তুমি তাদেরকে এড়িয়ে চলো, যে পর্যন্ত না তারা অন্য কথায় লিপ্ত হয়’ (আন‘আম ৬/৬৮)।\n\nএযুগে শয়তানের সবচেয়ে বড় ধোঁকা হ’ল গণতন্ত্র ও জঙ্গীবাদ। ক্ষমতা দখলের সুড়সুড়ি দিয়ে এ দু’টি মতবাদ মুসলিম সমাজকে পরস্পরে হানাহানি ও রক্তাক্ত জনপদে পরিণত করেছে। তাদের নৈতিক ও বৈষয়িক উন্নতি শেষ করে দিয়েছে এবং তাদের ইহকাল ও পরকাল ধ্বংস করেছে।\n\nএজন্য শয়তানের অনুসারী ব্যক্তি ও সংগঠন বর্জন করা ও তাদের থেকে দূরে থাকা আবশ্যক। শিরক ও বিদ‘আতপন্থী এবং ভোগবাদী ও বস্ত্তবাদী শিক্ষা ও পরিবেশ বর্জন করা যরূরী। সাথে সাথে এসবের অনুসারী প্রিন্ট ও ইলেক্ট্রনিক মিডিয়া থেকে নিজেকে ও নিজের গৃহকে পরিচ্ছন্ন রাখা অপরিহার্য। এসবের স্থলে পবিত্র কুরআন ও ছহীহ হাদীছপন্থী ব্যক্তি ও সংগঠনভুক্ত থাকা, দ্বীনী শিক্ষা ও পরিবেশ অপরিহার্য করে নেওয়া এবং এর অনুসারী প্রিন্ট ও ইলেক্ট্রনিক মিডিয়ার মাধ্যমে নিজেকে ও নিজের গৃহকে আলোকিত রাখা আবশ্যক।\n\n(৩) কাফির-মুশরিক ও ফাসিক-মুনাফিকের বিরুদ্ধে জিহাদ : আল্লাহ বলেন, ‘হে নবী! তুমি জিহাদ কর কাফির ও মুনাফিকদের বিরুদ্ধে এবং তাদের উপরে কঠোর হও। ওদের ঠিকানা হ’ল জাহান্নাম। আর কতইনা মন্দ ঠিকানা সেটি’ (তওবা ৯/৭৩; তাহরীম ৬৬/৯)। হযরত আব্দুল্লাহ ইবনু আববাস (رضي الله عنه) বলেন, কাফিরদের বিরুদ্ধে জিহাদ হবে অস্ত্রের দ্বারা এবং মুনাফিকদের বিরুদ্ধে জিহাদ হবে যবান দ্বারা এবং অন্যান্য পন্থায় কঠোরতা অবলম্বনের দ্বারা’। মুনাফিক সর্দার আব্দুল্লাহ ইবনে উবাইকে সকল নষ্টের মূল জেনেও রাসূল (ছাঃ) তাকে হত্যার নির্দেশ দেননি তার বাহ্যিক ইসলামের কারণে। ইবনু মাসঊদ (رضي الله عنه) বলেন, মুনাফিকদের বিরুদ্ধে জিহাদ কর হাত দ্বারা, না পারলে যবান দ্বারা, না পারলে ওদেরকে এড়িয়ে চল’। ইবনুল ‘আরাবী বলেন, যবান দ্বারা দলীল কায়েম করার বিষয়টি হ’ল স্থায়ী জিহাদ’।[7] আধুনিক যুগে যবান, কলম ও অন্যান্য প্রচার মাধ্যম একই গুরুত্ব বহন করে। বরং কলমই হ’ল স্থায়ী জিহাদ।\n\n[1] মুসলিম হা/৪৯, মিশকাত হা/৫১৩৭।\n\n[2] মুসলিম হা/৫০; মিশকাত হা/১৫৭ ‘ঈমান’ অধ্যায়, ‘কিতাব ও সুন্নাহ্কে আঁকড়ে ধরা’ অনুচ্ছেদ।\n\n[3] আবুদাঊদ, নাসাঈ, দারেমী, মিশকাত হা/৩৮২১ ‘জিহাদ’ অধ্যায়।\n\n[4] কুরতুবী, সূরা তওবা ৪১ আয়াতের তাফসীর দ্রষ্টব্য; ৮/১৩৯।\n\n[5] তিরমিযী হা/১৬২১।\n\n[6] তুহফাতুল আহওয়াযী শরহ তিরমিযী, হা/১৬৭১-এর ব্যাখ্যা।\n\n[7] কুরতুবী, সূরা তওবা ৭৩ আয়াতের ব্যাখ্যা দ্রষ্টব্য; ৮/১৮৭ পৃঃ।"
    },
    {
        "1": "জিহাদ কোন ধরনের ফরয? কাদের উপর এবং কখন ফরয?",
        "2": "❑ জিহাদ কোন ধরনের ফরয?\n\n‘জিহাদ’ সকলের জন্য সর্বাবস্থায় ‘ফরযে আয়েন’ না জানাযার ছালাতের ন্যায় ‘ফরযে কিফায়াহ’ এ বিষয়ে বিদ্বানগণ মতভেদ করেছেন। সাঈদ ইবনুল মুসাইয়িব বলেন, জিহাদ প্রত্যেক মুসলমানের উপরে সব সময়ের জন্য ফরয। ইবনু আত্বিইয়াহ বলেন, এ বিষয়ে উম্মতের ‘ইজমা’ বা ঐক্যমত রয়েছে যে, উম্মতে মুহাম্মাদীর উপর জিহাদ ‘ফরযে কিফায়াহ’। তাদের কোন দল উক্ত দায়িত্ব পালন করলে বাকীদের উপর থেকে দায়িত্ব নেমে যায়। তবে যখন শত্রু ইসলামী খেলাফতের সীমানায় অবতরণ করে, তখন প্রত্যেক মুসলমানের উপরে জিহাদ ‘ফরযে আয়েন’ হয়ে যায়।[1] আত্বা ও ছাওরী বলেন, ‘জিহাদ’ ইচ্ছাধীন বিষয়। তাঁরা সূরা নিসা ৯৫ আয়াত থেকে দলীল গ্রহণ করেন। যেখানে জিহাদকারী ও বসে থাকা সকল মুমিনকে জান্নাতের সুসংবাদ দেওয়া হয়েছে। যুহরী ও আওযাঈ বলেন, আল্লাহ জিহাদকে সকল মুসলমানের উপরে ফরয করেছেন, তারা যুদ্ধ করুক কিংবা বসে থাকুক। যে ব্যক্তি যুদ্ধ করল, সে যথার্থ করল ও আশীষপ্রাপ্ত হ’ল। আর যে ব্যক্তি বসে রইল, সেও গণনার মধ্যে রইল। যদি তার নিকটে সাহায্য চাওয়া হয়, তাহ’লে সে সাহায্য করবে। আর যদি যুদ্ধে বের হওয়ার আহবান করা হয়, তাহ’লে যুদ্ধে বের হবে। আর যদি তাকে আহবান না করা হয়, তাহ’লে বসে থাকবে।[2]\n\nইবনু কাছীর শেষোক্ত মতকে সমর্থন করে বলেন, সেকারণেই ছহীহ হাদীছে বর্ণিত হয়েছে যে, ‘যে ব্যক্তি মারা গেল, অথচ জিহাদ করল না। এমনকি জিহাদের কথা মনেও আনলো না, সে ব্যক্তি মুনাফেকীর একটি শাখার উপর মৃত্যুবরণ করল’।[3] অনুরূপভাবে মক্কা বিজয়ের দিন রাসূলুল্লাহ (ছাঃ) ঘোষণা করেন, ‘মক্কা বিজয়ের পরে আর হিজরত নেই। কিন্তু জিহাদ ও তার নিয়ত বাকী রইল। যখন তোমাদেরকে জিহাদের জন্য আহবান করা হবে, তখন তোমরা বের হবে’।[4] আল্লাহ বলেন, ‘আর সমস্ত মুমিনের জন্য জিহাদে বের হওয়া সঙ্গত নয়। অতএব তাদের প্রত্যেক দলের একটি অংশ দ্বীনের জ্ঞান অর্জনের জন্য কেন বের হ’ল না? যাতে তারা ফিরে এসে স্ব স্ব গোত্রকে সতর্ক করতে পারে এবং তারা নিজেরাও বাঁচতে পারে? (তওবাহ ৯/১২২)।\n\nহযরত আবু সাঈদ খুদরী (رضي الله عنه) হ’তে বর্ণিত হয়েছে যে, রাসূলুল্লাহ (ছাঃ) হোযায়েল গোত্রের লেহইয়ান শাখার বিরুদ্ধে একটি সেনাদল পাঠানোর সময় বলেন, প্রতি দু’জনের মধ্যে একজনকে পাঠাবে। কিন্তু নেকী দু’জনের মধ্যে ভাগ হবে’।[5] তাবুক যুদ্ধ থেকে ফিরে মদীনার উপকন্ঠে পৌঁছে রাসূলুল্লাহ (ছাঃ) বললেন, নিশ্চয়ই মদীনাতে এমন কিছু লোক রয়েছে যারা তোমাদের সঙ্গে অভিযানে বের হয়নি বা কোন ময়দান অতি।ম করেনি। অথচ তারা তোমাদের ন্যায় নেকীর অধিকারী। ছাহাবীগণ বললেন, এরূপ লোক কি মদীনাতে আছে? রাসূল (ছাঃ) বললেন, হ্যাঁ, তারা মদীনাতেই আছে। বিভিন্ন ওযর তাদেরকে আটকে রেখেছিল।[6] সাইয়িদ সাবিক্ব বলেন, এর কারণ এই যে, যদি জিহাদ প্রত্যেকের উপরে ফরয করা হ’ত তাহ’লে মানুষের দুনিয়াবী শৃংখলা বিনষ্ট হয়ে যেত। অতএব জিহাদ কিছু লোকের উপরেই মাত্র ওয়াজিব, সবার উপরে নয়।[7]\n\nছহীহ বুখারীর সর্বশেষ ভাষ্যকার আহমাদ ইবনু হাজার আসক্বালানী (৭৭৩-৮৫২ হিঃ) বলেন, ‘রাসূল (ছাঃ)-এর মৃত্যুর পরে জিহাদ ‘ফরযে কিফায়াহ’ হওয়ার মতামতই প্রসিদ্ধ রয়েছে। … তবে যখন শত্রু ঘেরাও করে ফেলবে তখন ব্যতীত এবং শাসক যখন কাউকে জিহাদে বের হবার আদেশ করবেন তখন ব্যতীত। তিনি বলেন, স্বতঃসিদ্ধ কথা এই যে, কাফিরের বিরুদ্ধে জিহাদ প্রত্যেক মুসলমানের উপর নির্ধারিত। চাই সেটা হাত দিয়ে হৌক বা যবান দিয়ে হৌক বা মাল দিয়ে হৌক কিংবা অন্তর দিয়ে হৌক’।[8] ইমাম শাওকানীও এ কথা বলেন।[9]\n\nউপরের আলোচনায় পরিষ্কার হয়ে গেছে যে, ঈমান, ত্বাহারৎ, ছালাত ও ছিয়ামের ন্যায় ‘জিহাদ’ প্রত্যেক মুমিনের উপরে সর্বাবস্থায় ‘ফরয আয়েন’ নয়। বরং আযান, জামা‘আত, জানাযা ইত্যাদির ন্যায় ‘ফরযে কিফায়াহ’। যা উম্মতের কেউ আদায় করলে অন্যদের জন্য যথেষ্ট হয়ে যায়। না করলে সবাই গোনাহগার হয়।\n\nএতে বুঝা যায় যে, সশস্ত্র জিহাদ ফরযে কিফায়াহ হ’লেও যবান ও অন্তরের জিহাদ মুমিনের উপর সর্বাবস্থায় ‘ফরযে আয়েন’।\n\nফরযে কিফায়াহ : যা চার প্রকার।-\n\n(১) দ্বীনী ফরয : যেমন দ্বীনী ইলম শিক্ষা করা, ইসলামের সত্যতার বিরুদ্ধে সন্দেহ-সংশয় সৃষ্টির প্রতিবাদ করা, জানাযার ছালাত আদায় করা, ছালাতের জন্য আযান দেওয়া, জামা‘আত কায়েম করা ইত্যাদি।\n\n(২) জীবিকা অর্জনের ফরয : যেমন কৃষিকাজ, শিল্পকর্ম, ব্যবসা-বাণিজ্য, চিকিৎসা বা অনুরূপ শিক্ষা ও উপায়-উপাদানসমূহ অর্জন করা। যা না করলে মানুষের দ্বীন ও দুনিয়া দু’টিই হুমকির মুখে পড়ার সম্ভাবনা থাকে।\n\n(৩) এমন ফরয, যা আদায়ের জন্য শাসকের নির্দেশ শর্ত : যেমন ‘জিহাদ’ করা, শারঈ ‘হদ’ বা দন্ডবিধি প্রয়োগ করা ইত্যাদি।৫৪ কেননা এগুলিতে শাসকের একক অধিকার রয়েছে।\n\n(৪) এমন ফরয, যা আদায়ের জন্য শাসকের অনুমতি শর্ত নয় : যেমন সৎ কাজের আদেশ দেওয়া ও অসৎ কাজে নিষেধ করা, নেকীর কাজে মানুষকে আহবান করা ও নিকৃষ্ট কর্ম সমূহ দূর করা ইত্যাদি।\n\nএই সমস্ত কাজ প্রত্যেক মুমিনের উপরে ‘ফরযে আয়েন’ নয়। বরং উম্মতের কেউ সম্পাদন করলে অন্যের উপর থেকে ‘ফরযিয়াত’ দূরীভূত হয়।\n\n❑ জিহাদে পিতা-মাতা ও ঋণদাতার অনুমতি গ্রহণ :\n\nজিহাদ যখন ‘ফরযে কিফায়াহ’ বা ইচ্ছাধীন ফরযের বিষয়ে পরিণত হবে, তখন জিহাদে যাওয়ার জন্য পিতা-মাতার অনুমতি গ্রহণ আবশ্যিক হবে। বরং এমতাবস্থায় জিহাদে গমন ঐব্যক্তির জন্য মোটেই সিদ্ধ নয়, যে ব্যক্তি স্বীয় পরিবার, সন্তান-সন্ততি ও পিতা-মাতার খিদমতের দায়িত্ব হ’তে মুক্ত হ’তে পারবে না।[29] হযরত আব্দুল্লাহ ইবনু মাসউদ (رضي الله عنه) বলেন, একদা আমি রাসূলুল্লাহ (ছাঃ)-কে জিজ্ঞেস করলাম, কোন আমল আল্লাহ্র নিকটে সর্বাধিক প্রিয়? তিনি বললেন, ওয়াক্ত মত ছালাত আদায় করা (অন্য বর্ণনায় এসেছে, আউয়াল ওয়াক্তে ছালাত আদায় করা’[30])। আমি বললাম, তারপর কি? তিনি বললেন, পিতা-মাতার সেবা করা। বললাম তারপর কি? তিনি বললেন, আল্লাহ্র রাস্তায় জিহাদ করা’।[31] আব্দুল্লাহ ইবনু আমর (رضي الله عنه) বলেন, জনৈক ব্যক্তি রাসূলুল্লাহ (ছাঃ)-এর নিকটে এসে জিহাদে গমনের অনুমতি চাইল। রাসূল (رضي الله عنه) তাকে জিজ্ঞেস করলেন, তোমার পিতা-মাতা জীবিত আছেন কি? লোকটি বলল, হ্যাঁ। তিনি বললেন, তাহ’লে তাঁদের মাঝেই জিহাদ কর (অর্থাৎ তাঁদের সেবা-যত্নে মনোনিবেশ কর)।[32] একইভাবে ইচ্ছাধীন জিহাদে গমনের পূর্বে ঋণদাতার অনুমতি প্রয়োজন হবে। কেননা শাহাদাত সকল গোনাহের কাফফারা হ’লেও ঋণের দায়িত্ব থেকে শহীদ ব্যক্তি মুক্ত নন।[33] সাইয়িদ সাবিক্ব বলেন, এমতাবস্থায় ঋণের সঙ্গে যুক্ত হবে তার অন্যান্য যুলুম সমূহ। যেমন মানুষ খুন করা, অন্যায়ভাবে জনগণের অর্থ আত্মসাৎ করা ইত্যাদি (ফিক্বহুস সুন্নাহ ৩/৯১)।\n\nএক্ষণে কোন্ কোন্ সময় জিহাদ প্রত্যেক মুমিনের উপরে ‘ফরযে আয়েনে’ পরিণত হয়, তা নিম্নে প্রদত্ত হ’ল।-\n\n❑ যেসব ক্ষেত্রে জিহাদ ফরযে আয়েন :\n\n(১) মুসলমানদের বাড়ীতে বা শহরে শত্রুবাহিনী উপস্থিত হ’লে : এই সময় সকল শহরবাসীর উপরে ফরয হ’ল ঘর থেকে বেরিয়ে এসে শত্রুকে প্রতিহত করা। আল্লাহ বলেন, ‘হে ঈমানদারগণ! তোমরা যুদ্ধ কর ঐসব কাফেরের বিরুদ্ধে যারা তোমাদের দুয়ারে হানা দিয়েছে। তারা তোমাদের কঠোরতা অনুভব করুক। আর জেনে রেখো আল্লাহ মুত্তাক্বীদের সাথে রয়েছেন’ (তওবাহ ৯/১২৩)। তিনি বলেন, ‘যুবক হও বৃদ্ধ হও, একাকী হও বা দলবদ্ধভাবে হও, তোমরা বেরিয়ে পড় এবং তোমাদের মাল ও জান দ্বারা আল্লাহ্র রাস্তায় জিহাদ কর। এটাই তোমাদের জন্য উত্তম, যদি তোমরা বুঝ’ (তওবাহ ৯/৪১)।\n\n(২) শাসক যখন কাউকে যুদ্ধে বের হবার নির্দেশ দেন : ‘তোমাদের কি হয়েছে যে, যখন তোমাদেরকে আল্লাহ্র পথে জিহাদে বের হবার জন্য বলা হয়, তখন তোমরা মাটি কামড়ে পড়ে থাক। তোমরা কি আখেরাতের বদলে দুনিয়ার জীবনের উপরে তুষ্ট হয়ে গেলে? অথচ আখেরাতের তুলনায় দুনিয়াবী জীবনের উপকরণ অতীব নগণ্য’ (তওবাহ ৯/৩৮)। রাসূলুল্লাহ (ছাঃ) এরশাদ করেন, ‘মক্কা বিজয়ের পরে আর হিজরত নেই। কিন্তু জিহাদ ও নিয়ত বাকী রইল। এক্ষণে যখন তোমাদেরকে যুদ্ধে বের হবার নির্দেশ দেয়া হবে, তখন তোমরা বেরিয়ে পড়বে’।[10]\n\n(৩) যুদ্ধের সারিতে উপস্থিত হ’লে : আল্লাহ বলেন, ‘হে মুমিনগণ! যখন তোমরা (কাফির) বাহিনীর মুখোমুখি হবে, তখন দৃঢ়ভাবে কায়েম থাক এবং আল্লাহকে বেশী বেশী স্মরণ কর, যাতে তোমরা সফলকাম হ’তে পার’ (আনফাল ৮/৪৫)। অন্য আয়াতে বলা হয়েছে, ‘হে ঈমানদারগণ! যখন তোমরা কাফির বাহিনীর সাথে যুদ্ধের ময়দানে মুখোমুখি হবে, তখন তাদের থেকে পৃষ্ঠ প্রদর্শন করো না’ (আনফাল ৮/১৫)।\n\n(৪) যখন কেউ বাধ্য হয় : যেমন রাসূল (ছাঃ) বলেন, ‘যে মুসলমান (১) তার সম্পদ রক্ষার্থে নিহত হয়, সে শহীদ (২) যে তার দ্বীন রক্ষার্থে নিহত হয়, সে শহীদ (৩) যে তার জীবন রক্ষার্থে নিহত হয়, সে শহীদ (৪) যে তার পরিবার রক্ষার্থে নিহত হয়, সে শহীদ।[11]\n\n❑ জিহাদ কাদের উপরে ফরয ও কাদের উপরে নয় :\n\nসুস্থ, বয়ঃপ্রাপ্ত ও জ্ঞানসম্পন্ন মুসলিম পুরুষের উপরে জিহাদ ফরয, যখন তার নিকটে পরিবারের জন্য প্রয়োজনীয় সম্পদের বাইরে জিহাদের জন্য প্রয়োজনীয় রসদ, সুযোগ ও সামর্থ্য থাকবে।[12] জিহাদ ফরয নয় কোন অমুসলিমের উপর, দুর্বলের উপর, নারী ও রোগীর উপর, শিশু ও পাগলের উপর। এইসব লোকদের কেউ জিহাদ থেকে দূরে থাকলেও তাদের উপর কোন দোষ বর্তাবে না। বরং জিহাদে এদের উপস্থিতি উপকারের চাইতে ক্ষতির কারণ বেশী হবে। আল্লাহ বলেন, ‘দুর্বলদের উপর, রোগীদের উপর, ব্যয়ভার বহনে অক্ষমদের উপর (জিহাদ থেকে দূরে থাকায়) কোন দোষ নেই, যখন তারা আল্লাহ ও তাঁর রাসূলের প্রতি খালেছ অনুরাগ পোষণ করে’… (তওবাহ ৯/৯১)।\n\n(ক) শিশু : আব্দুল্লাহ ইবনে ওমর (رضي الله عنه) বলেন, ওহোদের যুদ্ধে যোগদানের জন্য আমি রাসূল (ছাঃ)-এর নিকটে গেলাম, তখন আমার বয়স ছিল চৌদ্দ বছর। কিন্তু তিনি আমাকে অনুমতি দিলেন না।[13] কেননা জিহাদ একটি ইবাদত, যা বয়ঃপ্রাপ্ত ব্যতীত অন্যদের উপরে ফরয নয়।[14]\n\n(খ) নারী : হযরত আয়েশা (رضي الله عنه) একদিন রাসূলুল্লাহ (ছাঃ)-কে বললেন, হে আল্লাহ্র রাসূল! মেয়েদের জন্য কি জিহাদ নেই? রাসূল (ছাঃ) বললেন, অবশ্যই আছে। তবে সে জিহাদে ক্বিতাল নেই (অর্থাৎ পরস্পরে যুদ্ধ নেই)। সেটি হ’ল হজ্জ ও ওমরাহ’।[15] হযরত উম্মে সালামা (رضي الله عنه) বলেন, আমি একদিন রাসূলুল্লাহ (ছাঃ)-কে বললাম, হে আল্লাহ্র রাসূল! পুরুষেরা যুদ্ধ করে, অথচ আমরা করি না। সম্পত্তির অংশ বণ্টনেও আমরা পুরুষের অর্ধেক পাই। তখন নিম্নোক্ত আয়াতটি নাযিল হয়, ‘তোমরা এমন সব বিষয় আকাংখা করো না, যেসব বিষয়ে আল্লাহ তোমাদেরকে একে অপরের উপর শ্রেষ্ঠত্ব প্রদান করেছেন। পুরুষ যা অর্জন করে, সেটা তার অংশ এবং নারী যা অর্জন করে, সেটা তার অংশ। তোমরা আল্লাহ্র নিকটে অনুগ্রহ প্রার্থনা কর। নিঃসন্দেহে আল্লাহ সর্ব বিষয়ে জ্ঞাত’ (নিসা ৪/৩২)। অর্থাৎ পুরুষ ও নারীর উপার্জন তাদের নিজস্ব। তাদের যোগ্যতা ও কর্মক্ষেত্র পৃথক ও সুনির্দিষ্ট। অতএব একে অপরের কর্মক্ষেত্রে প্রবেশ করার আকাংখা করবে না। প্রত্যেকেই স্ব স্ব ক্ষেত্রে আন্তরিকতার সাথে দায়িত্ব পালন করলে সে পূর্ণ নেকীর হকদার হবে।[16]\n\nনারী ও পুরুষের লিঙ্গ বৈষম্য দূর করার প্রবক্তাগণ ও তথাকথিত সাম্যের দাবীদারগণ আল্লাহ্র উক্ত বিধান মানবেন কি?\n\n❑ জিহাদে নারীর অংশগ্রহণ :\n\nনারীর উপর জিহাদ ফরয নয়। কিন্তু প্রয়োজনে তারাও তাতে অংশ নিতে পারে বিভিন্নভাবে সহযোগী হিসাবে। যেমন-\n\n(১) চিকিৎসা ও অন্যান্য সেবা দান। হযরত আনাস (رضي الله عنه) বলেন, ওহোদ বিপর্যয়ের দিন আমি আয়েশা (رضي الله عنه) ও (আমার মা) উম্মে সুলাইম (رضي الله عنه)-কে পানির মশক পিঠে করে আহতদের নিকট গিয়ে গিয়ে পানি পান করাতে দেখেছি।[17] রাসূলুল্লাহ (ছাঃ) বলেন, উম্মে সুলাইম ও তার সাথী আনছার মহিলাদের একটি দল যুদ্ধের ময়দানে সৈন্যদের পানি পান করিয়েছে এবং আহতদের চিকিৎসা করেছে’।[18] ওহোদ যুদ্ধে আহত রাসূল (ছাঃ)-এর যখম সমূহ কন্যা ফাতিমা (رضي الله عنه) নিজ হাতে পরিষ্কার করেন। রক্ত বন্ধ না হওয়ায় চাটাই পোড়ানো ছাই দিয়ে তিনি তা বন্ধ করেন।[19] এছাড়াও রাসূল (ছাঃ)-এর নিহত হবার খবর শুনে মদীনা থেকে সম্মানিতা মহিলাগণ দলে দলে দৌড়ে ওহোদের ময়দানে চলে আসেন।[20] উম্মে সালীত্ব আনছারী (رضي الله عنه) ওহোদ যুদ্ধে মুজাহিদদের জন্য পানির মশক সেলাই করে দিয়েছিলেন।[21] রুবাই‘ বিনতে মু‘আউভিয (رضي الله عنه) বলেন, আমরা রাসূলুল্লাহ (ছাঃ)-এর সাথে যুদ্ধে যেতাম এবং লোকদের পানি পান করাতাম ও তাদের খেদমত করতাম। আহত ও নিহতদের মদীনায় নিয়ে আসতাম’। ইবনু হাজার আসক্বালানী বলেন, এতে প্রমাণিত হয় যে, যরূরী প্রয়োজনে মহিলাগণ বেগানা পুরুষের চিকিৎসা করতে পারেন।[22]\n\n(২) আত্মরক্ষার জন্য। যেমন হযরত আনাস (رضي الله عنه) বলেন যে, হুনাইনের যুদ্ধে (আমার মা) উম্মে সুলাইমের হাতে খঞ্জর অর্থাৎ দু’ধারী লম্বা ছুরি দেখে রাসূল (ছাঃ) তাকে এর কারণ জিজ্ঞেস করলে তিনি বলেন, যদি কাফের সৈন্য আমার নিকটবর্তী হয়, তবে এ দিয়ে আমি তার পেট ফেড়ে ফেলব। জবাব শুনে রাসূল (ছাঃ) হেসে ফেলেন।[23]\n\n(৩) সহযোগী যোদ্ধা হিসাবে। খ্যাতনামা ছাহাবী হযরত ‘উবাদা বিন ছামেত (رضي الله عنه)-এর স্ত্রী উম্মে হারাম বিনতে মিলহান (رضي الله عنه) মু‘আবিয়া (رضي الله عنه)-এর স্ত্রী ফাখেতাহ বিনতে ক্বারাযাহ্র সাথে হযরত ওছমান (رضي الله عنه)-এর খেলাফতকালে (২৩-৩৫ হিঃ) মু‘আবিয়া (رضي الله عنه)-এর নেতৃত্বে ২৭ হিজরী সনে রোমকদের বিরুদ্ধে ইসলামের ইতিহাসের ১ম নৌযুদ্ধে অংশগ্রহণ করেন ও সেখানেই মৃত্যুবরণ করেন।[24]\n\nউপরের আলোচনায় বুঝা গেল যে, যুদ্ধে সরাসরি অংশগ্রহণ না করলেও যুদ্ধে সহযোগিতার বিভিন্ন ক্ষেত্রে মহিলাসহ যে কোন দুর্বল ও অপারগ মুমিন অংশগ্রহণ করতে পারবেন। বরং দুর্বলদের সহযোগিতাকে উৎসাহিত করে রাসূলুল্লাহ (ছাঃ) বলেন, ‘নিশ্চয়ই আল্লাহ সাহায্য করেন এই উম্মতকে তার দুর্বল শ্রেণীর দ্বারা; তাদের দো‘আ ও দাওয়াতের মাধ্যমে এবং ছালাত ও খালেছ আন্তরিকতার মাধ্যমে’।[25] হযরত আবুদ্দারদা (رضي الله عنه) বলেন, ‘আমি রাসূলুল্লাহ (ছাঃ)-কে বলতে শুনেছি যে, তোমরা আমাকে দুর্বলদের মধ্যে সন্ধান কর। কেননা তোমরা রূযীপ্রাপ্ত হয়ে থাক এবং সাহায্যপ্রাপ্ত হয়ে থাক তোমাদের দুর্বলদের মাধ্যমে।[26]\n\nএর অর্থ এটা নয় যে, মুসলমানদের সবাইকে দুর্বল হয়ে থাকতে হবে। বরং এর অর্থ হ’ল, মুসলিম উম্মাহ্র সকল সদস্য ও সদস্যার উপরে সর্বদা জিহাদ ফরয। তার মধ্যে কেউ সরাসরি যুদ্ধে অংশগ্রহণ করবে, কেউ সহযোগিতা করবে। কেউ দো‘আ করবে। কিন্তু কেউ জিহাদ হ’তে বিরত থাকার আন্তরিক ইচ্ছা পোষণ করলে সে মুনাফিক হয়ে মরবে।[27]\n\nআধুনিক রাষ্ট্রব্যবস্থায় জনগণের পক্ষ হ’তে সুশিক্ষিত ও প্রশিক্ষণপ্রাপ্ত নিয়মিত সেনাবাহিনী সরাসরি যুদ্ধের দায়িত্ব পালন করবে এবং অন্যেরা তাদের সহযোগিতা করবে। নিয়ত খালেছ থাকলে ও যুদ্ধ আল্লাহ্র জন্য হ’লে সকলেই জিহাদের পূর্ণ নেকী লাভে ধন্য হবেন ইনশাআল্লাহ। এমনকি ‘জিহাদের জন্য অমুসলিমদের নিকট থেকেও সাহায্য গ্রহণ করা জায়েয আছে, যদি তাদের থেকে কোনরূপ ক্ষতির আশংকা না থাকে’।[28]\n\n[1] কুরতুবী, বাক্বারাহ ২১৬ আয়াতের ব্যাখ্যা; ৩/৩৯।\n\n[2] মুখতাছার তাফসীরুল বাগাভী (রিয়াদ : ১ম সংস্করণ, ১৪১৬/১৯৯৬) বাক্বারাহ ২১৬ আয়াতের ব্যাখ্যা, ১/৭৭।\n\n[3] মুসলিম হা/১৯১০, মিশকাত হা/৩৮১৩ ‘জিহাদ’ অধ্যায়।\n\n[4] মুত্তাফাক্ব ‘আলাইহ, মিশকাত হা/২৭১৫, ৩৮১৮; তাফসীর ইবনু কাছীর ১/২৫৯।\n\n[5] মুসলিম, মিশকাত হা/৩৮০০ ‘জিহাদ’ অধ্যায়।\n\n[6] বুখারী, মুসলিম, মিশকাত হা/৩৮১৫-১৬।\n\n[7] সাইয়িদ সাবিক্ব, ফিক্বহুস সুন্নাহ ৩/৮৪-৮৫।\n\n[8] ফাৎহুল বারী হা/ ২৮২৫-এর ব্যাখ্যা, ৬/৪৫ পৃঃ।\n\n[9] মুহাম্মাদ বিন আলী শাওকানী, নায়লুল আওত্বার (কায়রো : ১৩৯৮/১৯৭৮) ৯/১০৫ পৃঃ।\n\n[10] মুত্তাফাক্ব ‘আলাইহ, মিশকাত হা/২৭১৫, ৩৮১৮; ফিক্বহুস সুন্নাহ ৩/৮৫।\n\n[11] তিরমিযী হা/১৪২১, আবুদাঊদ, নাসাঈ, মিশকাত হা/৩৫২৯ ‘ক্বিছাছ’ অধ্যায়।\n\n[12] ফিক্বহুস সুন্নাহ ৩/৮৫।\n\n[13] বুখারী ও মুসলিম; ফিক্বহুস সুন্নাহ ৩/৮৬।\n\n[14] ফিক্বহুস সুন্নাহ ৩/৮৫।\n\n[15] আহমাদ, ইবনু মাজাহ; মিশকাত হা/২৫৩৪।\n\n[16] ফিক্বহুস সুন্নাহ ৩/৮৬ টীকা-১।\n\n[17] মুত্তাফাক্ব ‘আলাইহ, ফাৎহুল বারী হা/২৮৮০ ‘জিহাদ’ অধ্যায়, ৬৫ অনুচ্ছেদ।\n\n[18] মুসলিম হা/১৮১০ ‘জিহাদ’ অধ্যায়, ৪৭ অনুচ্ছেদ।\n\n[19] বুখারী, ফাৎহুল বারী হা/৩০৩৭ ‘জিহাদ’ অধ্যায় ১৬৩ অনুচ্ছেদ।\n\n[20] সুলায়মান মানছুরপুরী, রাহমাতুল লিল আলামীন (দিল্লী : ১ম সংস্করণ, ১৯৮০ খৃঃ) ১/১০৯ পৃঃ।\n\n[21] বুখারী, ফাৎহুল বারী হা/২৮৮১ ‘জিহাদ’ অধ্যায়, ৬৬ অনুচ্ছেদ।\n\n[22] বুখারী, ফাৎহুল বারী হা/২৮৮৩-এর ব্যাখ্যা, ‘জিহাদ’ অধ্যায়, ৬৮ অনুচ্ছেদ।\n\n[23] মুসলিম হা/১৮০৯ ‘জিহাদ’ অধ্যায় ৪৭ অনুচ্ছেদ।\n\n[24] বুখারী, ফাৎহুল বারী হা/২৮৭৮ ‘জিহাদ’ অধ্যায় ৬৩ অনুচ্ছেদ; আল-বিদায়াহ ৮/২৩২।\n\n[25] নাসাঈ হা/৩১৭৮; ফিক্বহুস সুন্নাহ ৩/৮৭।\n\n[26] বুখারী, আবুদাঊদ, মিশকাত হা/৫২৩২, ৫২৪৬।\n\n[27] মুসলিম, মিশকাত হা/৩৮১৩।\n\n[28] ফিক্বহুস সুন্নাহ ৩/৮৭।\n\n[29] ফিক্বহুস সুন্নাহ ৩/৮৬; ফাৎহুল বারী ‘জিহাদ’ অধ্যায় ‘জিহাদে গমনে পিতামাতার অনুমতি গ্রহণ’ অনুচ্ছেদ ১৩৮।\n\n[30] আহমাদ, আবুদাঊদ প্রভৃতি, মিশকাত হা/৬০৭।\n\n[31] মুত্তাফাক্ব ‘আলাইহ, মিশকাত হা/৫৬৮।\n\n[32] মুত্তাফাক্ব ‘আলাইহ, মিশকাত হা/৩৮১৭।\n\n[33] মুসলিম, মিশকাত হা/৩৮০৬; ফিক্বহুস সুন্নাহ ৩/৮৬।"
    },
    {
        "1": "রাসূল (ছাঃ) কিভাবে জিহাদ করেছেন?",
        "2": "পরস্পরে মারামারি ও যুদ্ধ-বিগ্রহ মানুষ ও পশু-পক্ষী সকল প্রাণীর স্বভাবগত বিষয়। স্ব স্ব স্বার্থ রক্ষার জন্য মানুষ পরস্পরে যুদ্ধ করে। ধর্মীয় স্বার্থে হ’লে তখন সেটা ‘ধর্মযুদ্ধে’ পরিণত হয়। সেকারণ প্রত্যেক ধর্মেই যুদ্ধ একটি স্বীকৃত বিধান। ইসলাম আল্লাহ প্রেরিত সর্বশেষ দ্বীন। যা সকল মানুষের কল্যাণে অবতীর্ণ হয়েছে। তাই হিন্দু-বৌদ্ধ-জৈন সহ সকল মানবরচিত ধর্ম এবং ইহূদী-নাছারা সহ পূর্ববর্তী সকল এলাহী ধর্ম, যা এখন মানসূখ বা হুকুমরহিত হিসাবে গণ্য; এসব ধর্ম রক্ষার জন্য লড়াই করাকে ‘জিহাদ’ বলা হবে না। বরং ঐসব ধর্মের অনুসারীদের হামলা থেকে ইসলামকে রক্ষা করার লড়াইকে ‘জিহাদ’ বলা হবে। ইসলামে জিহাদ বা যুদ্ধবিধান সম্পূর্ণরূপে দ্বীনের নিরিখে রচিত। এই বিধান সর্বব্যাপী ও সার্বজনীনভাবে কল্যাণময়। স্থান-কাল ও পাত্র বিবেচনায় এই বিধানের সুনির্দিষ্ট প্রয়োগবিধি রয়েছে। নিম্নের আলোচনায় তা স্পষ্ট হবে ইনশাআল্লাহ।\n\nরাসূল (ছাঃ) -এর মাক্কী ও মাদানী জীবনে জিহাদ :\n\nমাক্কী জীবনে : দীর্ঘ ২৩ বছরের নবুঅতী জীবনের প্রথম ১৩ বছর রাসূলুল্লাহ (ছাঃ) মক্কায় অবস্থান করেন। এই সময় তাঁকে সশস্ত্র জিহাদের নির্দেশ দেওয়া হয়নি। বরং তাঁকে প্রতিকূল পরিবেশে প্রজ্ঞা ও সুন্দর উপদেশের মাধ্যমে মানুষকে আল্লাহ্র দ্বীনের পথে আহবানের নির্দেশ দেওয়া হয়। তাঁর সম্প্রদায় যখন তাঁর আহবানের মধ্যে বাপ-দাদার আমল থেকে চলে আসা রীতি ও সংস্কৃতির বিরোধী বক্তব্য দেখতে পেল, তখন তাঁর বিরুদ্ধে তারা খÿহস্ত হয়ে উঠলো এবং তাঁর উপরে নানাবিধ নির্যাতন শুরু করে দিল।\n\nএই সময় রাসূল (ছাঃ)-কে বলা হয়, ‘তুমি আহবান কর মানুষকে তোমার প্রভুর পথে প্রজ্ঞার সাথে ও সুন্দর উপদেশের মাধ্যমে এবং তাদের সাথে বিতর্ক কর সর্বাধিক সুন্দর পন্থায়’ (নাহ্ল ১৬/১২৫)। বলা হয়, ‘তুমি মন্দকে ভাল দ্বারা প্রতিরোধ কর। তারা যা বলে আমরা সে বিষয়ে ভালভাবে অবগত’ (মুমিনূন ২৩/৯৬)। বলা হ’ল, ‘তাহ’লে তোমার শত্রুর অবস্থা এমন দাঁড়াবে, যেন সে তোমার অন্তরঙ্গ বন্ধু’ (হা-মীম সাজদাহ ৪১/৩৪)।\n\nমাক্কী জীবনে মন্দকে মন্দ দ্বারা বা অস্ত্রকে অস্ত্র দ্বারা মুকাবিলা করার নির্দেশ আল্লাহপাক স্বীয় রাসূলকে দেননি। এই সময় তাঁকে কুরআন ও সুন্নাহ দ্বারা ও প্রজ্ঞাপূর্ণ উপদেশ দ্বারা বাতিলপন্থী মন্দশক্তিকে মুকাবিলা করার নির্দেশ দেওয়া হয়েছিল। যেমন- আল্লাহ স্বীয় রাসূলকে বলেন, ‘আমরা ভালভাবে অবগত আছি যা তারা বলে। কিন্তু তুমি তাদের উপর যবরদস্তিকারী নও। অতএব তুমি কুরআন দ্বারা উপদেশ দাও যে ব্যক্তি আমার শাস্তিকে ভয় করে’ (ক্বাফ ৫০/৪৫)। অতঃপর এটাকেই ‘বড় জিহাদ’ হিসাবে উল্লেখ করে বলা হ’ল, ‘তুমি কাফিরদের আনুগত্য করো না। বরং তাদের বিরুদ্ধে কুরআন দ্বারা বড় জিহাদে অবতীর্ণ হও’ (ফুরক্বান ২৫/৫২)।\n\nকুরআন ও কুরআনের বাহক রাসূল ও তাঁর অনুসারীদেরকে ঠাট্টা-বিদ্রুপ করে কাফেররা মানসিক পীড়ন করতে থাকলে আল্লাহ বলেন, ‘যখন তুমি তাদেরকে আমাদের আয়াত সমূহে ত্রুটি সন্ধানে লিপ্ত দেখবে, তখন তুমি তাদের থেকে সরে যাবে। যে পর্যন্ত না তারা অন্য কথায় লিপ্ত হয়’ (আন‘আম ৬/৬৮)। আরও বলা হয়েছে, ‘তাদেরকে ছিদ্রান্বেষণ ও খেল-তামাশায় ছেড়ে দাও সেই দিবসের (ক্বিয়ামতের) সম্মুখীন হওয়া পর্যন্ত, যে দিবসের ওয়াদা তাদেরকে করা হয়েছে’ (যুখরুফ ৪৩/৮৩, মা‘আরিজ ৭০/৪২)। বলা হয়, ‘তুমি যে বিষয়ে আদিষ্ট হয়েছ, তা প্রকাশ্যে প্রচার কর এবং মুশরিকদের উপেক্ষা কর’। ‘বিদ্রুপকারীদের বিরুদ্ধে তোমার জন্য আমরাই যথেষ্ট’ (হিজর ১৫/৯৪-৯৫)।\n\nমাক্কী যিন্দেগীতে সাধারণ মুসলমানদের সামাজিক জীবন ও চলাফেরা সম্পর্কে আল্লাহ বলেন, ‘দয়াময় আল্লাহ্র সত্যিকারের বান্দা তারাই যারা ভূপৃষ্ঠে বিনম্রভাবে চলাফেরা করে এবং মূর্খরা যখন তাদের লক্ষ্য করে বিভিন্ন কথা বলতে থাকে, তখন তারা বলে ‘সালাম’ (ফুরক্বান ২৫/৬৩)। এই সময় কাফেরদের ক্ষমা করার উপদেশ দিয়ে আল্লাহ স্বীয় রাসূলকে বলেন, ‘তুমি তাদেরকে সুন্দরভাবে ক্ষমা করে দাও’ (হিজর ১৫/৮৫)। সাধারণ মুসলমানদেরও একইরূপ পরামর্শ দিয়ে বলা হয়, ‘তুমি মুমিনদের বল, তারা যেন ঐসব লোকদের ক্ষমা করে দেয়, যারা আল্লাহ্র দিবস সমূহ (অর্থাৎ তাঁর শাস্তি বা অনুগ্রহ কোনটাই) কামনা করে না’ (জাছিয়াহ ৪৫/১৪)। উপরে বর্ণিত আয়াতগুলির সবই মাক্কী। এইভাবে সূরা হজ্জ ৩৯ আয়াত নাযিলের পূর্ব পর্যন্ত ৭০-এর অধিক আয়াতে মাক্কী জীবনে যুদ্ধকে নিষিদ্ধ করা হয়েছিল’।[1]\n\nমাদানী জীবনে : উপরের আলোচনায় মাক্কী জীবনে জিহাদের প্রকৃতি ফুটে উঠেছে। প্রতিকূল পরিবেশ ও পরিস্থিতির কারণে সেখানে দ্বীনের দাওয়াতকে খুবই ধৈর্য ও দূরদর্শিতার সাথে জনগণের নিকটে পেশ করতে হয়েছে। কিন্তু এতদসত্তেবও যখন কুফরী শক্তি ঈমানদারগণকে বরদাশত করতে পারলো না, বরং তাদের বিরুদ্ধে অত্যাচারের মাত্রা সীমা ছাড়িয়ে গেল এবং অবশেষে তারা রাসূলুল্লাহ (ছাঃ)-কে হত্যার ষড়যন্ত্র করল, তখন আল্লাহ্র নির্দেশে তিনি মদীনায় হিজরত করতে বাধ্য হন (আনফাল ৮/৩০)। যেখানে পূর্ব থেকেই অন্ততঃ ৭৫ জন নারী-পুরুষ তাঁর হাতে বায়‘আত করে ইসলাম কবুল করেছিলেন ও তাঁর জানমালের নিরাপত্তা দানে ওয়াদাবদ্ধ হয়েছিলেন। তাছাড়া মুছ‘আব বিন ‘ওমায়ের (رضي الله عنه) সেখানে পূর্ব থেকেই দ্বীনের প্রচারে লিপ্ত ছিলেন ও ক্ষেত্র প্রস্ত্তত করে রেখেছিলেন। যে কারণে মদীনায় গিয়ে রাসূলুল্লাহ (ছাঃ) বিপুলভাবে সমাদৃত হন এবং জনসমর্থন ও শক্তি অর্জনে সমর্থ হন। ফলে এখানে যখন ২য় হিজরীতে মক্কার কাফেররা এসে হামলা চালায়, তখন আর তাঁকে পূর্বের মাক্কী জীবনের ন্যায় ছবর ও ক্ষমা করার কথা না বলে বরং হামলাকারীদের বিরুদ্ধে পাল্টা যুদ্ধের নির্দেশ দেওয়া হয়।\n\nআব্দুল্লাহ ইবনু আববাস (رضي الله عنه) প্রমুখাৎ হযরত আবুবকর (رضي الله عنه)-এর উক্তি বর্ণিত হয়েছে যে, যে রাতে রাসূলুল্লাহ (ছাঃ) মক্কা থেকে মদীনায় হিজরতের উদ্দেশ্যে বের হন, সে রাতে আবুবকর (رضي الله عنه) দুঃখ করে বলেছিলেন, ‘তারা তাদের নবীকে বের করে দিল। এখন অবশ্যই তারা ধ্বংস হবে’। এ সময় সূরা হজ্জ-এর ৩৯ আয়াতটি নাযিল হয়, ‘যুদ্ধের অনুমতি দেওয়া হ’ল তাদেরকে, যারা আ।ান্ত হয়েছে। কারণ তাদের প্রতি যুলুম করা হয়েছে। বস্ত্ততঃ আল্লাহ তাদেরকে (যুদ্ধ ছাড়াই) সাহায্য করতে অবশ্যই সক্ষম’ (৩৯)। ‘যাদেরকে তাদের ঘর-বাড়ি থেকে অন্যায়ভাবে বের করে দেওয়া হয়েছে শুধুমাত্র এ কারণে যে, তারা বলে আমাদের পালনকর্তা ‘আল্লাহ’। যদি আল্লাহ মানবজাতির একদলকে অন্য দল দ্বারা প্রতিহত না করতেন, তাহ’লে নাছারাদের বিশেষ উপাসনালয়, সাধারণ উপাসনালয়, ইহূদীদের উপাসনালয় ও মুসলমানদের মসজিদসমূহ, যে সকল স্থানে আল্লাহ্র নাম অধিকহারে স্মরণ করা হয়, সবই বিধ্বস্ত হয়ে যেত। আর নিশ্চয়ই আল্লাহ মহাশক্তিমান ও পরা।মশালী’ (হজ্জ ৩৯-৪০)।[2]\n\nঅন্য আয়াতে আল্লাহ বলেন, ‘তোমরা যুদ্ধ কর আল্লাহ্র রাস্তায় তাদের বিরুদ্ধে, যারা তোমাদের সঙ্গে যুদ্ধে লিপ্ত হয়। তবে বাড়াবাড়ি করো না। কেননা আল্লাহ সীমালংঘনকারীদের ভালবাসেন না’ (বাক্বারাহ ২/১৯০)।[3]\n\nউক্ত আয়াতের ব্যাখ্যায় হাফেয ইবনু কাছীর (৭০০-৭৭৪ হিঃ) বলেন, তোমরা আল্লাহ্র রাস্তায় যুদ্ধ কর এবং তাতে সীমালঙ্ঘন করো না। আল্লাহ্র নিষিদ্ধ বস্ত্তকে সিদ্ধ করো না। যেমন বুরাইদাহ (رضي الله عنه) বলেন, রাসূলুল্লাহ (ছাঃ) যখন কোন সেনাদল প্রেরণ করতেন, তখন বলতেন, ‘তোমরা আল্লাহ্র নামে তাঁর রাস্তায় যুদ্ধ কর তাদের বিরুদ্ধে যারা আল্লাহ্র সাথে কুফরী করে। যুদ্ধ কর, কিন্তু গণীমতের মালে খেয়ানত করো না। চুক্তি ভঙ্গ করো না। শত্রুর অঙ্গহানি করো না। শিশুদের ও উপাসনাকারীদের হত্যা করো না’।[4] ইবনু ওমর (رضي الله عنه) বলেন, এক যুদ্ধে এক মহিলাকে নিহত দেখতে পেয়ে রাসূল (ছাঃ) দারুণভাবে ক্ষুব্ধ হন এবং নারী ও শিশুদের থেকে বিরত থাকার ব্যাপারে কঠোর নির্দেশ দেন।[5]\n\nউপরে বর্ণিত রাসূল (ছাঃ)-এর মাক্কী ও মাদানী জীবন পর্যালোচনা করলে স্পষ্টভাবে প্রতীয়মান হয় যে, বাতিলের বিরুদ্ধে জিহাদ সর্বাবস্থায় ফরয। তবে সেটি স্থান-কাল-পাত্র ভেদে কখনো নিরস্ত্র হবে, কখনো সশস্ত্র হবে। নিরস্ত্র জিহাদ মূলতঃ প্রজ্ঞাপূর্ণ দাওয়াত ও হক-এর উপরে দৃঢ় থাকার মাধ্যমে হয়ে থাকে। পক্ষান্তরে সশস্ত্র জিহাদের জন্য অনুকূল পরিবেশ, পর্যাপ্ত সামর্থ্য, বৈধ কর্তৃপক্ষ এবং স্রেফ আল্লাহ্র ওয়াস্তে নির্দেশ দানকারী আমীরের প্রয়োজন হবে। নইলে ছবর করতে হবে এবং আমর বিল মা‘রূফ ও নাহি ‘আনিল মুনকারের মৌলিক দায়িত্ব (সৎ কাজে আদেশ ও অসৎ কাজে নিষেধ) পালন করে যেতে হবে।\n\n[1] মুফতী মুহাম্মাদ শাফী, তাফসীর মা‘আরেফুল কুরআন (সংক্ষেপায়িত), বঙ্গানুবাদ : মহিউদ্দীন খান (মদীনা : ১৪১৩/১৯৯৩) পৃঃ ৯০৩।\n\n[2] তিরমিযী হা/৩১৭১; নাসাঈ হা/৩০৮৫; আহমাদ হা/১৮৬৫; হাকেম হা/২৩৭৬।\n\n[3] তাফসীর কুরতুবী ২/৩৪৭, শাওকানী, তাফসীর ফাৎহুল ক্বাদীর ১/১৯০।\n\n[4] মুসলিম হা/১৭৩১; আহমাদ হা/২৭২৮; মিশকাত হা/৩৯২৯।\n\n[5] বুখারী হা/৩০১৫।"
    },
    {
        "1": "মুসলিমদের মধ্যে পরস্পরে যুদ্ধ নিষিদ্ধ",
        "2": "মুসলমানদের পরস্পরের বিরুদ্ধে যুদ্ধ করা নিষিদ্ধ। রাসূল (ছাঃ) বলেন, ‘সকল মুসলমানের পরস্পরের জন্য তিনটি বস্ত্ত হারাম। তার রক্ত, তার মাল ও তার ইযযত’।[1] কিন্তু এরপরেও মুসলমান বিভিন্ন কারণে পরস্পরের যুদ্ধ করে থাকে। এতে অত্যাচারী পক্ষ কবীরা গোনাহগার হ’লেও সে ইসলামের গন্ডী থেকে বহিস্কৃত হয় না। উমাইয়া যুগে খলীফা আব্দুল মালেক ইবনে মারওয়ান (৬৫-৮৬ হিঃ) ও আব্দুল্লাহ ইবনে যুবায়ের (رضي الله عنه)-এর মধ্যে ৭৩ হিজরীতে যখন মক্কায় যুদ্ধ হয়, তখন লোকদের প্রশ্নের উত্তরে হযরত আব্দুল্লাহ ইবনে ওমর (رضي الله عنه) বলেন, ‘আমাকে যুদ্ধ থেকে বিরত রেখেছে এ বিষয়টি যে, আল্লাহ আমার উপর আমার ভাইয়ের রক্ত হারাম করেছেন’। লোকেরা বলল, আল্লাহ কি বলেননি, ‘তোমরা তাদের বিরুদ্ধে যুদ্ধ কর, যতক্ষণ না ফিৎনা অবশিষ্ট থাকে এবং দ্বীন সম্পূর্ণরূপে আল্লাহ্র জন্য হয়ে যায়’ (বাক্বারাহ ২/১৯৩)। জবাবে তিনি বলেন, ‘আমরা যুদ্ধ করেছি যাতে ফিৎনা (শিরক ও কুফর) না থাকে এবং দ্বীন পূর্ণরূপে আল্লাহ্র জন্য হয়ে যায়। আর তোমরা যুদ্ধ করছ যাতে ফিৎনা (বিপর্যয়) সৃষ্টি হয় এবং দ্বীন আল্লাহ ব্যতীত অন্যের (শত্রুর) জন্য হয়ে যায়’।[2] তিনি ব্যাখ্যা দিয়ে বলেন, ‘তুমি কি জানো ফিৎনা কি? মুহাম্মাদ (ছাঃ) যুদ্ধ করতেন মুশরিকদের বিরুদ্ধে। আর তাদের বিরুদ্ধে যুদ্ধটাই ছিল ফিৎনা। তোমাদের মত শাসন ক্ষমতা লাভের জন্য যুদ্ধ নয়।[3] ইবনু হাজার বলেন, এখানে প্রশ্নকারী ব্যক্তি শাসকের বিরুদ্ধে উত্থানকারীর বিরুদ্ধে যুদ্ধ করা বৈধ মনে করত। পক্ষান্তরে ইবনু ওমর (رضي الله عنه) এটাকে রাজনৈতিক বিষয়ভুক্ত মনে করতেন’।[4] অর্থাৎ তিনি কাফির ও মুশরিকের বিরুদ্ধে যুদ্ধ সিদ্ধ মনে করতেন। কিন্তু মুসলিমের বিরুদ্ধে নয়।\n\nউল্লেখ্য যে, ‘ক্ষমতা দখলের লড়াইকে ফিৎনা বলা হয়। বিদ্রোহীকে অনুগত করার লড়াইকে নয়। এটাই হ’ল জমহূর বিদ্বানগণের মত’।[5]\n\nবর্তমানে সরকারী ও বিরোধীদলীয় হিংসা ও প্রতিহিংসার রক্তক্ষয়ী রাজনীতির যুগে উপরের হাদীছটি ছাড়াও আবু বাকরাহ (رضي الله عنه) বর্ণিত রাসূল (ছাঃ)-এর অত্র হাদীছটি স্মরণীয়। যেখানে তিনি বলেন, সত্বর ফেৎনাসমূহের উদ্ভব হবে। সে সময় বসা ব্যক্তি হাঁটা ব্যক্তির চেয়ে এবং হাঁটা ব্যক্তি দৌড়ানো ব্যক্তির চেয়ে উত্তম হবে। সে সময় তোমরা তোমাদের উট, ছাগপাল বা জমি-জমা নিয়ে থাক। অথবা পাথরে আঘাত করে তরবারি ভেঙ্গে দিয়ে ফিৎনার স্থান থেকে পালিয়ে বাঁচো। একথা তিনবার বলার পর তিনি বলেন, আমি কি তোমাদের কাছে নির্দেশ পৌঁছেছি? অতঃপর এক প্রশ্নের জবাবে তিনি বলেন, সে সময় যদি কেউ তোমাকে কোন একটি দলে প্রবেশে বাধ্য করে, অতঃপর তুমি কারু অস্ত্রাঘাতে নিহত হও, তাহ’লে ঐ ব্যক্তি তার ও তোমার পাপভার নিজে বহন করবে এবং সে জাহান্নামী হবে’।[6]\n\nউক্ত হাদীছ জানার পর নেতারা সাবধান হবেন কি? তারা কি তাদের কারণে নিহত বা নির্যাতিত কর্মীদের পাপভার ক্বিয়ামতের দিন নিজেদের কাঁধে নিতে রাযী আছেন? নাকি ‘মরলে শহীদ বাঁচলে গাযী’ বলে নিজেদের ছেলেদের বাদ দিয়ে অন্যদের ছেলেকে রক্তক্ষয়ী রাজনীতির মধ্যে ঠেলে দিবেন?\n\n[1] মুসলিম হা/২৫৬৪; মিশকাত হা/৪৯৫৯, ‘শিষ্টাচার সমূহ’ অধ্যায়, ১৫ অনুচ্ছেদ।\n\n[2] বুখারী হা/৪৫১৩।\n\n[3] বুখারী হা/৪৬৫১; ৭০৯৫।\n\n[4] ফাৎহুল বারী হা/৪৬৫০-এর ব্যাখ্যা দ্রঃ।\n\n[5] ফাৎহুল বারী হা/৭০৯৫-এর ব্যাখ্যা দ্রঃ, ‘ফিৎনাসমূহ’ অধ্যায়, ১৩/৫১ পৃঃ।\n\n[6] মুসলিম, মিশকাত হা/৫৩৮৫ ‘ফিৎনা সমূহ’ অধ্যায়।"
    },
    {
        "1": "শহীদ কারা?",
        "2": "রাসূলুল্লাহ (ছাঃ) বলেন , যে মুসলমান\n\n(১) তার দ্বীনের জন্য নিহত হ’ল, সে শহীদ\n(২) যে তার জীবন রক্ষার্থে নিহত হয়, সে শহীদ\n(৩) যে ব্যক্তি তার সম্পদ রক্ষার্থে নিহত হয়, সে শহীদ\n(৪) যে ব্যক্তি তার পরিবার রক্ষার্থে নিহত হয়, সে শহীদ।[1]\n(৫) যে ব্যক্তি মহামারীতে মারা যায়, সে ব্যক্তি শহীদ,\n(৬) যে ব্যক্তি পেটের পীড়ায় (কলেরা, ডায়রিয়া) মারা যায়, সে শহীদ,\n(৭) যে ব্যক্তি পানিতে ডুবে মারা যায়, সে শহীদ’।[2]\n(৮) যে ব্যক্তি মযলূম অবস্থায় নিহত হয়, সে ব্যক্তি শহীদ’।[3]\n(৯) যে ব্যক্তি তার ন্যায্য অধিকার রক্ষায় নিহত হয়, সে ব্যক্তি শহীদ’।[4]\n\nরাসূল (ছাঃ) অন্যত্র বলেন, আল্লাহ্র রাস্তায় নিহত ব্যক্তি ছাড়াও আরও সাত জন ‘শহীদ’ রয়েছে। তারা হ’ল :\n\n(১) মহামারীতে মৃত (মুমিন) ব্যক্তি\n(২) পানিতে ডুবে মৃত ব্যক্তি\n(৩) ‘যাতুল জাম্ব’ নামক কঠিন রোগে মৃত ব্যক্তি\n(৪) কলেরা বা অনুরূপ পেটের পীড়ায় মৃত ব্যক্তি\n(৫) আগুনে পুড়ে মৃত ব্যক্তি\n(৬) ভূমিধ্বসে মৃত ব্যক্তি ও\n(৭) সন্তান প্রসবকালে মৃত মহিলা’।[5]\n\nউল্লেখ্য যে, ঐ সকল মুমিন ব্যক্তি আখেরাতে শহীদের নেকী পাবেন। যদিও দুনিয়াতে তাদের গোসল ও জানাযা করা হবে।\n\nশহীদগণ তিন শ্রেণীর:\n\n(১) যারা দুনিয়া ও আখেরাতে শহীদ। এঁরা হ’লেন, কাফিরদের সঙ্গে যুদ্ধে নিহত মুমিন ব্যক্তি,\n(২) আখেরাতে শহীদ। তারা হ’লেন উপরে বর্ণিত অন্যান্য শহীদগণ,\n(৩) দুনিয়াতে শহীদ, আখেরাতে নয়। তারা হ’ল : যুদ্ধের ময়দানে গণীমতের মাল আত্মসাৎকারী অথবা জিহাদ থেকে পলাতক অবস্থায় নিহত ব্যক্তি’।[6]\n\n[1] তিরমিযী হা/১৪২১, আবুদাঊদ, নাসাঈ, মিশকাত হা/৩৫২৯ ‘ক্বিছাছ’ অধ্যায়।\n[2] মুসলিম, মিশকাত হা/৩৮১১, ছহীহুল জামে‘ হা/৬৪৪৯।\n[3] আহমাদ, ছহীহুল জামে‘ হা/৬৪৪৭।\n[4] আবু ইয়া‘লা হা/৬৭৭৫; সনদ হাসান।\n[5] আবুদাঊদ, নাসাঈ, মিশকাত হা/১৫৬১; সনদ ছহীহ।\n[6] ফিক্বহুস সুন্নাহ ৩/৯১।"
    },
    {
        "1": "জিহাদ কী?",
        "2": "ইসলাম মানবজাতির জন্য আল্লাহ্র মনোনীত একমাত্র ধর্ম। যার সকল বিধান মানুষের ইহকালীন মঙ্গল ও পরকালীন মুক্তির লক্ষ্যে নির্ধারিত। পক্ষান্তরে শয়তানী বিধান সর্বত্র অন্যায় ও অশান্তির বিস্তৃতি ঘটিয়ে থাকে। যা মানুষকে আল্লাহ্র পথ থেকে হটিয়ে জাহান্নামের পথে নিতে চায়। সেকারণ আল্লাহ মুসলমানকে ‘ন্যায়ের আদেশ ও অন্যায়ের নিষেধ’-এর দায়িত্ব প্রদান করেছেন এবং তাকে শয়তানের বিরুদ্ধে সর্বদা জিহাদে লিপ্ত থাকতে নির্দেশ দিয়েছেন। জিহাদ ও সন্ত্রাস দু’টি বিপরীতধর্মী বিষয়। জিহাদ হয় মানব কল্যাণের জন্য এবং সন্ত্রাস হয় শয়তানী অপকর্মের জন্য। জিহাদ হ’ল ইসলামের অন্যতম গুরুত্বপূর্ণ ইবাদত। এই ইবাদতকেই শয়তান সবচেয়ে বেশী ভয় পায়। সেকারণ নানা কৌশলে শয়তান মুসলমানের জিহাদী জাযবাকে ধ্বংস করতে চায়। বর্তমান যুগে ইসলামী জিহাদকে ‘জঙ্গীবাদ’ হিসাবে চিহ্নিত করাটাও শয়তানী তৎপরতার একটি অংশ মাত্র। একটি পরাশক্তি তার প্রতিদ্বন্দ্বী আরেক পরাশক্তিকে আফগানিস্তান থেকে হটানোর জন্য অঢেল অর্থ ব্যয় করে ও আধুনিক অস্ত্রের যোগান দিয়ে গত শতাব্দীর শেষদিকে জিহাদের নামে ‘তালেবান’ সৃষ্টি করে। পরে উদ্দেশ্য হাছিল হয়ে গেলে তাদেরকে সন্ত্রাসী জঙ্গীদল বলে আখ্যায়িত করে। একই পলিসি মুসলিম বিশ্বের বিভিন্ন দেশে অনুসৃত হচ্ছে। তাদের টার্গেটকৃত মুসলিম রাষ্ট্রটিকে জঙ্গীরাষ্ট্র আখ্যা দিয়ে তাদের স্বার্থ হাছিলের কপট উদ্দেশ্যে পরাশক্তিগুলি এসব অপকর্ম করে যাচ্ছে বলে সরকারের অভিজ্ঞ নিরাপত্তা কর্মকর্তাদের প্রকাশিত মন্তব্যে জানা যায়।\n\nবর্তমানে স্টিং অপারেশনের নামে তারা নিজেদের দেশে মুসলিম তরুণদের পিছনে গোয়েন্দা লাগিয়ে বন্ধু বেশে তাদেরকে সেদেশের বিভিন্ন স্থাপনায় ভুয়া বোমাবাজিতে লিপ্ত করছে। অতঃপর তাদের গ্রেফতার করে কারাগারে নিক্ষেপ করছে। বিশ্বকে জানিয়ে দিচ্ছে যে, মুসলিম মানেই জঙ্গী।\n\nএছাড়া তাদের চক্রান্তের অসহায় শিকার হচ্ছে বিভিন্ন মুসলিম দেশের স্বল্পবুদ্ধি তরুণ সমাজ। অনেক সময় বিদেশীরা তাদের এদেশীয় এজেন্টদের মাধ্যমে এদেরকে ধর্মের নামে জিহাদ ও ক্বিতালে উসকে দেয়। অর্থ ও অস্ত্র দিয়ে লালন করে। প্রয়োজনীয় প্রশিক্ষণ দিয়ে দক্ষ করে তোলে। অতঃপর তাদেরই অদৃশ্য ইঙ্গিতে এরা পুলিশের হাতে ধরা পড়ে এবং মিডিয়ার সংবাদ শিরোনামে পরিণত হয়। আসল হোতারা থাকে ধরাছোঁয়ার বাইরে। এরপর দেশের সরকারের উপর চাপ সৃষ্টি করে বিদেশী আধিপত্যবাদীরা তাদের অন্যায় স্বার্থ হাছিল করে। অন্যদিকে তারা বহুদলীয় গণতন্ত্রের নামে মুসলিম ঐক্য ভেঙ্গে ছিন্নভিন্ন করে দিচ্ছে ও একে অপরের শত্রু বানিয়ে দিচ্ছে।\n\nগণতন্ত্রী ও জঙ্গী উভয় দলের লক্ষ্য ক্ষমতা দখল করা। অথচ ঐ লক্ষ্যটাই ইসলামে নিষিদ্ধ। দুনিয়াবী লক্ষ্যে কোন কাজই আল্লাহ্র নিকটে গ্রহণীয় নয়। ক্ষমতা ও নেতৃত্ব আল্লাহ প্রদত্ত নে‘মত। তা চেয়ে নেবার বা আদায় করে নেবার বিষয় নয়। এর মধ্যে প্রতারণা বা যবরদস্তির কোন অবকাশ নেই। অথচ উক্ত কারণেই সর্বত্র নেতৃত্ব ও কর্তৃত্ব নিয়ে হানাহানি চলছে। এবিষয়ে ইসলামের নিজস্ব নীতি-আদর্শ ও রীতি-পদ্ধতি রয়েছে। সেটি যথার্থভাবে অনুসরণ করলে নেতৃত্বের কোন্দল ও ক্ষমতার লড়াই থেকে জাতি রক্ষা পাবে ইনশাআল্লাহ।\n\nইসলামে শৈথিল্যবাদ ও চরমপন্থা কোনটারই অবকাশ নেই। আল্লাহ বলেন, আমরা তোমাদেরকে মধ্যপন্থী উম্মত করেছি। যাতে তোমরা মানবজাতির উপরে (ক্বিয়ামতের দিন) সাক্ষী হ’তে পার এবং রাসূলও তোমাদের উপর সাক্ষী হন’ (বাক্বারাহ ২/১৪৩)। সাক্ষ্যদাতা উম্মত সর্বদা মধ্যপন্থী হয়ে থাকে। আর এর মধ্যেই নিহিত রয়েছে মুসলিম উম্মাহ্র ‘শ্রেষ্ঠ জাতি’ হওয়ার চাবিকাঠি (আলে ইমরান ৩/১১০)। কিন্তু কিছু মানুষ ক্ষমতা দখলকেই ‘বড় ইবাদত’ এবং ‘সব ফরযের বড় ফরয’ বলে থাকেন। যেভাবেই হৌক ক্ষমতা দখলই তাদের মূল লক্ষ্য। সেকারণ চরমপন্থাকে তারা অধিক পসন্দ করেন। এদের কারণে ইসলামের শত্রুরা ইসলামকে জঙ্গীবাদী ধর্ম হিসাবে অপপ্রচারের সুযোগ পেয়েছে।\n\nজিহাদ ও ক্বিতাল:\n\n‘জিহাদ’ অর্থ, আল্লাহ্র পথে সর্বাত্মক প্রচেষ্টা চালানো’ এবং ‘ক্বিতাল’ অর্থ আল্লাহ্র পথে কুফরী শক্তির বিরুদ্ধে সশস্ত্র যুদ্ধ করা’। জিহাদ হ’ল ইসলামের সর্বোচ্চ চূড়া। পঞ্চস্তম্ভের মাধ্যমে ইসলাম প্রতিষ্ঠা পায়। কিন্তু চূড়া বা ছাদ না থাকলে তাকে পূর্ণাঙ্গ গৃহ বলা যায় না। চূড়াহীন গৃহের যে তুলনা, জিহাদবিহীন ইসলামের সেই তুলনা। জিহাদেই জীবন, জিহাদেই সম্মান ও মর্যাদা। জিহাদবিহীন মুমিন মর্যাদাহীন ব্যক্তির ন্যায়। জিহাদের মাধ্যমেই ইসলাম প্রতিষ্ঠা পায়। আল্লাহ্র জন্য মুসলমানের প্রতিটি কর্ম যেমন ইবাদত, আল্লাহ্র বিধান প্রতিষ্ঠায় মুসলমানের প্রতিটি সংগ্রামই তেমনি জিহাদ। দ্বীনের বিজয় জিহাদের উপরেই নির্ভরশীল। জিহাদ হ’ল মুমিন ও কাফিরের মধ্যে পার্থক্যের অন্যতম মানদন্ড। আল্লাহ বলেন, যারা ঈমানদার তারা যুদ্ধ করে আল্লাহ্র পথে। আর যারা কাফির, তারা যুদ্ধ করে ত্বাগূতের পথে। অতএব তোমরা শয়তানের বন্ধুদের সাথে যুদ্ধ কর। নিশ্চয়ই শয়তানের কৌশল সদা দুর্বল’ (নিসা ৪/৭৬)।\n\nবস্ত্ততঃ মুমিন তার জীবনপথের প্রতিটি পদক্ষেপ ও চিন্তা-চেতনায় শয়তানের বিরুদ্ধে যুদ্ধ করে। শয়তানী সমাজ ও সংস্কৃতির সাথে মুমিনের সংঘর্ষ অবশ্যম্ভাবী। তাই সর্বদা তাকে জিহাদী চেতনা নিয়েই পথ চলতে হয়। কোন অবস্থাতেই সে বাতিলের ফাঁদে পা দেয় না বা তার সঙ্গে আপোষ করতে পারে না। কেননা শয়তান মুমিনের প্রকাশ্য দুশমন। বাতিলের সমাজে বসবাস করেও নবীগণ কখনো বাতিলের সঙ্গে আপোষ করেননি। তাদেরকে নিরন্তর যুদ্ধ করতে হয়েছে মূলতঃ সমাজের লালিত আক্বীদা-বিশ্বাসের বিরুদ্ধে, যা কখনো কখনো সশস্ত্র মুকাবিলায় রূপ নিয়েছে। একই নীতি-কৌশল সকল যুগে প্রযোজ্য।\n\nচেতনাহীন মানুষ প্রাণহীন লাশের ন্যায়। ইসলামের শত্রুরা তাই মুসলমানের জিহাদী চেতনাকে বিনাশ করার জন্য যুগে যুগে বিভিন্ন কৌশল অবলম্বন করেছে। এযুগেও তা অব্যাহত রয়েছে। তারা ইসলামকে চূড়াহীন একটা পাঁচখুঁটির চালাঘর বানানোর জন্য তাকে রাজনৈতিক ও অর্থনৈতিক ময়দান থেকে হটানোর উদ্দেশ্যে যুগে যুগে নানা থিওরী প্রবর্তন করেছে। এভাবে সুকৌশলে তারা সর্বত্র একদল বশংবদ ‘নেতা’ বানিয়েছে এবং চূড়ার কর্তৃত্ব সর্বদা নিজেদের হাতে রেখে দিয়েছে। ফলে আল্লাহ্র সার্বভৌমত্ব ও তাঁর প্রেরিত মঙ্গলময় জীবন বিধান প্রায় সকল ক্ষেত্রে পদদলিত হচ্ছে। আর মানবতা ইসলামের কল্যাণ থেকে বঞ্চিত হচ্ছে। এজন্যই আল্লাহ মুমিনের উপর জিহাদকে ফরয করেছেন। যেমন তিনি বলেন, ‘আর তোমরা জিহাদ কর আল্লাহ্র পথে যথার্থভাবে; তিনি তোমাদের মনোনীত করেছেন’ (হজ্জ ২২/৭৮)। অন্যত্র তিনি বলেন, ‘তোমাদের উপর যুদ্ধ ফরয করা হয়েছে। অথচ তা তোমাদের জন্য কষ্টকর। বহু বিষয় এমন রয়েছে, যা তোমরা অপসন্দ কর। অথচ তা তোমাদের জন্য কল্যাণকর। আবার বহু বিষয় এমন রয়েছে, যা তোমরা পসন্দ কর। অথচ তা তোমাদের জন্য ক্ষতিকর। বস্ত্ততঃ আল্লাহ (পরিণাম সম্পর্কে) অধিক জানেন, কিন্তু তোমরা জানো না’ (বাক্বারাহ ২/২১৬)। অত্র আয়াতের মাধ্যমে যুদ্ধকারী মুশরিকদের বিরুদ্ধে মুসলমানদের উপর যুদ্ধ ফরয করা হয় (কুরতুবী)। যা ২য় হিজরীতে নাযিল হয়।[1]\n\nশাব্দিক ব্যাখ্যা :\n\n(১) ‘কুতিবা’ অর্থ ‘লিখিত হয়েছে’। কুরআনী পরিভাষায় এর অর্থ : ‘ফরয করা হয়েছে’ বা ‘নির্ধারিত হয়েছে’। যেমন- ‘তোমাদের উপর ছিয়াম ফরয করা হয়েছে’ (বাকবারাহ ২/১৮৩)। ‘তোমাদের উপরে হত্যার বদলে হত্যাকে ফরয করা হয়েছে’ (বাক্বারাহ ২/১৭৮)।\n\n(২) ‘ক্বিতাল’ অর্থ, (ক) ‘পরস্পরে যুদ্ধ করা’। বাবে মুফা‘আলাহ্র অন্যতম মাছদার। (খ) ‘প্রতিরোধ করা’। যেমন- মুছল্লীর সম্মুখ দিয়ে গমনকারীর বিরুদ্ধে শাস্তিস্বরূপ হাদীছে বলা হয়েছে, ‘তার উচিৎ ওকে সজোরে রুখে দেয়া। কেননা ওটা শয়তান’।[2] (গ) ‘লা‘নত করা’। যেমন কুরআনে বলা হয়েছে, ‘আল্লাহ ওদের ধ্বংস করুন, ওরা কোন্ পথে চলেছে? (তওবাহ ৯/৩০)। (ঘ) ‘বিস্মিত হওয়া ও প্রশংসা করা’। যেমন বলা হয়ে থাকে ‘আল্লাহ ওকে ধ্বংস করুন, কতই না শুদ্ধভাষী সে’।\n\n(৩) ‘কুরহুন’ অর্থ, ‘কষ্ট’। ইবনু ‘আরাফাহ বলেন, ‘আল-কুরহু’ অর্থ, কষ্ট এবং ‘আল-কারহু’ অর্থ, যা তোমার উপর চাপানো হয়’। ইমাম কুরতুবী (৬১০-৬৭১ হিঃ/১২১৪-১২৭৩) বলেন, এটাই পসন্দনীয়। তবে দু’টি শব্দ একই অর্থে আসাটাও সিদ্ধ’ (কুরতুবী)। জমহূর বিদ্বানগণ এর অর্থ করেছেন, ‘স্বভাবগত অপসন্দ ও কষ্ট’। এটি সন্তুষ্টি ও সমর্থনের বিরোধী নয় বা কষ্ট সহ্য করার আগ্রহের বিপরীত নয়। কেননা জিহাদের বিষয়টি আল্লাহ্র নির্দেশাবলীর অন্তর্ভুক্ত এবং এর মধ্যেই রয়েছে দ্বীনের হেফাযতের গ্যারান্টি’।[3] যা কোন মুমিন কখনো অপসন্দ করতে পারেনা।\n\nইকরিমা বলেন, ‘(কষ্টকর বিষয় হওয়ার কারণে) মুসলমানরা এটাকে অপসন্দ করে। কিন্তু পরে পসন্দ করে এবং বলে যে, আমরা শুনলাম ও মেনে নিলাম। কেননা আল্লাহ্র হুকুম মানতে গেলে কষ্ট করতেই হবে। কিন্তু যখন এর অধিক ছওয়াবের কথা জানা যায়, তখন তার পাশে যাবতীয় কষ্টকে হীন মনে হয়’ (কুরতুবী)।\n\nসৈয়দ রশীদ রিযা (১৮৬৫-১৯৩৫ খৃঃ) বলেন, কেউ কেউ জিহাদকে কঠিন বিষয়সমূহের অন্তর্ভুক্ত করেছেন। অথচ মুমিনগণ এটাকে কিভাবে অপসন্দ করতে পারে? যে বিষয়টি আল্লাহ তাদের উপরে ফরয করেছেন এবং এর মধ্যেই লুকিয়ে আছে তাদের সৌভাগ্য। তবে হ্যাঁ, এটি স্বভাবগত অপসন্দের বিষয়াবলীর মধ্যে গণ্য হ’তে পারে, যার মধ্যে তার জন্য উপকার ও কল্যাণ নিহিত রয়েছে। যেমন তিক্ত ঔষধ সেবন, ইনজেকশন গ্রহণ ইত্যাদি। তাছাড়া ছাহাবীগণ যুদ্ধ-বিগ্রহকে স্বভাবগতভাবেও অপসন্দ করতেন না। কেননা তাঁরা এতে অভ্যস্ত ছিলেন। কিন্তু তাঁরা এ বিষয়টি খেয়াল করেছিলেন যে, মদীনায় তাঁদের অধিকাংশ ছিলেন মুহাজির এবং সংখ্যায় অল্প। মুশরিকদের মুকাবিলায় দুনিয়াবী শক্তির ভারসাম্যহীনতার কারণে তাঁরা যে মুছীবত প্রাপ্ত হয়েছেন এবং যে হক-এর প্রতি তাঁরা মানুষকে দাওয়াত দিচ্ছেন ও যার সামাজিক প্রতিষ্ঠা তাঁরা কামনা করছেন, সেটুকু অংকুরেই বিনষ্ট হয়ে যাবে। এতদ্ব্যতীত তাঁদের নিকটে আরেকটি চিন্তার বিষয় ছিল সেটি হ’ল, তাঁরা ছিলেন শান্তি ও মানবকল্যাণের আকাংখী। সশস্ত্র যুদ্ধ হ’লে সমাজে শান্তি ও স্থিতিশীলতা বিনষ্ট হবে এবং এতে লোকদের সামগ্রিকভাবে ইসলামে প্রবেশে বাধার সৃষ্টি হবে। আল্লাহ বলেন, ‘আমিই মাত্র জানি, তোমরা জানো না’। অর্থাৎ শান্তির অবস্থায় সকল মানুষ ইসলামে প্রবেশ করবে- এরূপ ধারণা বাতিল। কেননা লোকদের মধ্যে বহু দুষ্ট চরিত্রের লোক রয়েছে। তাদেরকে সমাজদেহ থেকে উৎখাত করা সুস্থ দেহ থেকে দূষিত রক্ত বের করার শামিল। অতএব এই যুদ্ধ বা জিহাদ তোমাদের জন্য নিঃসন্দেহে কল্যাণকর’।[4]\n\nআয়াতের ব্যাখ্যা :\n\nইতিপূর্বে মক্কায় জিহাদের অনুমতি ছিল না। পরে সেখান থেকে হিজরতকালে জিহাদের অনুমতির আয়াত নাযিল হয় সূরা হজ্জ ৩৯ আয়াতের মাধ্যমে। অতঃপর ২য় হিজরী সনে মদীনায় অবতীর্ণ সূরা বাক্বারাহ ২১৬ আয়াতের মাধ্যমে মুসলমানদের উপরে প্রথম ‘জিহাদ’ ফরয করা হয়।[5] অত্র আয়াতে ‘ক্বিতাল’ শব্দ বলা হ’লেও সূরা তাওবাহ ৪১ আয়াতে ‘জিহাদ’ শব্দ উল্লেখিত হয়েছে। যার মাধ্যমে সাময়িকভাবে শুধু ক্বিতাল বা ‘যুদ্ধ’ নয়, বরং মুশরিক ও কুফরী শক্তির বিরুদ্ধে জান-মাল দিয়ে সর্বদা ‘জিহাদ’ বা সর্বাত্মক প্রতিরোধ গড়ে তোলার আহবান জানানো হয়েছে।\n\n‘জিহাদ’ শব্দটি ব্যাপক প্রতিরোধ যুদ্ধ এবং ‘ক্বিতাল’ শব্দটি বিশেষভাবে ‘সশস্ত্র যুদ্ধ’ হিসাবে গণ্য হয়। ‘জিহাদ’ শান্তি ও যুদ্ধ সকল অবস্থায় প্রযোজ্য। পক্ষান্তরে ‘ক্বিতাল’ কেবল যুদ্ধাবস্থায় প্রযোজ্য। ‘জিহাদ’ বললে দু’টিই বুঝায়। ‘ক্বিতাল’ বললে স্রেফ ‘যুদ্ধ’ বুঝায়। যদিও দু’টি শব্দ অনেক সময় সমার্থক হিসাবে ব্যবহৃত হয়ে থাকে। তবে ইসলামী পরিভাষায় ‘জিহাদ’ শব্দটিই অধিক প্রচলিত ও অধিক গ্রহণীয়।\n\n‘জিহাদ’ ‘জুহদুন’ ধাতু হ’তে উৎপন্ন। যার অর্থ, কষ্ট ও চূড়ান্ত প্রচেষ্টা। অর্থাৎ যখন কেউ শত্রুর বিরুদ্ধে লড়াই করে ও তাকে প্রতিরোধের জন্য তার সকল ক্ষমতা ও শক্তি ব্যয় করে এবং কষ্টসমূহ সহ্য করে, তাকে আভিধানিক অর্থে ‘জিহাদ’ বলে’।[6] ইসলামী পরিভাষায় ‘জিহাদ’ অর্থ : আল্লাহ্র সন্তুষ্টির লক্ষ্যে আল্লাহ্র দ্বীনকে বিজয়ী করার জন্য বাতিলের বিরুদ্ধে সর্বাত্মক প্রচেষ্টা চালানো’। ‘জিহাদ’ শব্দটি পারিভাষিক অর্থেই অধিক প্রচলিত। মোল্লা আলী ক্বারী (رحمة الله) বলেন, ‘জিহাদ’ অর্থ ‘কাফেরদের বিরুদ্ধে সরাসরি যুদ্ধে সর্বাত্মক প্রচেষ্টা চালানো অথবা মাল দ্বারা, পরামর্শ দ্বারা, দলবৃদ্ধি দ্বারা কিংবা অন্য যেকোন পন্থায় কুফরী শক্তির বিরুদ্ধে সার্বিক সহযোগিতা করা’। তিনি বলেন, জিহাদ হ’ল ‘ফরযে কিফায়াহ’। কেউ সেটা করলে অন্যের উপর থেকে দায়িত্ব নেমে যায়’।[7]\n\nইবনু হাজার আসক্বালানী (رحمة الله) বলেন, ‘শারঈ পরিভাষায় জিহাদ হ’ল, কাফিরদের বিরুদ্ধে যুদ্ধে সর্বাতমক প্রচেষ্টা নিয়োজিত করা। এর দ্বারা নফস, শয়তান ও ফাসিকদের বিরুদ্ধে জিহাদকেও বুঝানো হয়’।[8]\n\nজিহাদের উদ্দেশ্য :\n\n(১) জিহাদ হবে আল্লাহ্র কালেমাকে সমুন্নত করার জন্য ও তাঁর দ্বীনকে বিজয়ী করার জন্য। যেমন আল্লাহ বলেন, ‘তিনি স্বীয় রাসূলকে সাহায্য করেন এমন বাহিনী দ্বারা যাদেরকে তোমরা দেখোনি। তিনি কাফিরদের ঝান্ডাকে অবনমিত করেন ও আল্লাহ্র ঝান্ডাকে সমুন্নত করেন’ (তওবাহ ৯/৪০)।\n\nহযরত আবু মূসা আশ‘আরী (رضي الله عنه) হ’তে বর্ণিত তিনি বলেন, জনৈক ব্যক্তি রাসূল (ছাঃ)-এর নিকটে এসে বলল, কোন ব্যক্তি যুদ্ধ করে গণীমত লাভের জন্য, কেউ যুদ্ধ করে নাম-যশের জন্য, কেউ যুদ্ধ করে বীরত্ব প্রদর্শনের জন্য। এক্ষণে কোন্ ব্যক্তি আল্লাহ্র রাস্তায় যুদ্ধ করে? জওয়াবে রাসূলুল্লাহ (ছাঃ) বলেন, ‘যে ব্যক্তি আল্লাহ্র কালেমাকে সমুন্নত করার জন্য লড়াই করে, সেই-ই মাত্র আল্লাহ্র রাস্তায় যুদ্ধ করে’।[9] আল্লাহ বলেন, ‘তিনিই সেই সত্তা যিনি স্বীয় রাসূলকে হেদায়াত ও সত্যদ্বীন সহকারে প্রেরণ করেছেন, যাতে তিনি সকল দ্বীনের উপরে তাকে বিজয়ী করতে পারেন। আর (এ ব্যাপারে) সাক্ষী হিসাবে আল্লাহই যথেষ্ট’ (ফাৎহ ৪৮/২৮)। অর্থাৎ ইসলাম যে সকল দ্বীনের উপরে বিজয়ী, সে বিষয়ে আল্লাহই বড় সাক্ষী। কারণ অন্যেরা তা স্বীকার করে না বা করবেও না। সেদিকে ইঙ্গিত করে আল্লাহ অন্যত্র বলেন, ‘যদিও মুশরিকরা তা অপসন্দ করে’ (তওবাহ ৯/৩৩, ছফ ৬১/৯)। তিনি বলেন, ‘তারা আল্লাহ্র নূরকে (শরী‘আতকে) ফুঁ দিয়ে নিভিয়ে দিতে চায়। অথচ আল্লাহ স্বীয় নূরকে পূর্ণরূপে বিকশিত করবেন, যদিও কাফিররা তা অপসন্দ করে’ (ছফ ৬১/৮; তওবাহ ৯/৩২)।\n\nউপরোক্ত আয়াতসমূহে একথা পরিষ্কার যে, যারা ধর্মীয় ও বৈষয়িক জীবনের সর্বত্র ইসলামী শরী‘আতকে কবুল করে না, বরং তাকে অপসন্দ করে, তারা কাফির ও মুশরিকদের অনুসারী এবং তারা ইসলামকে দুনিয়ার বুক থেকে মিটিয়ে দিতে চায়। যদিও তারা তাতে নিশ্চিতভাবে ব্যর্থ হবে।\n\n(২) ইসলামে ‘জিহাদ’ স্রেফ আল্লাহ্র জন্য হয়ে থাকে, দুনিয়ার জন্য নয়। আল্লাহ বলেন, ‘তোমরা জিহাদ কর আল্লাহ্র পথে সত্যিকারের জিহাদ। তিনি তোমাদেরকে মনোনীত করেছেন’ (হজ্জ ২২/৭৮)।\n\n(ক) ৭ম হিজরীতে খায়বর যুদ্ধে ইহূদীদের সবচাইতে মযবুত ‘নায়েম’ দুর্গ জয়ের পূর্বে ঝান্ডা হাতে দেওয়ার পর রাসূলুল্লাহ (ছাঃ) সেনাপতি আলী (رضي الله عنه)-কে বলেন, যুদ্ধ শুরুর পূর্বে প্রতিপক্ষ যোদ্ধাদের প্রতি ইসলামের দাওয়াত দাও। কেননা ‘যদি তোমার দ্বারা আল্লাহ একজন ব্যক্তিকেও হেদায়াত দান করেন, তবে সেটি তোমার জন্য মূল্যবান লাল উটের (কুরবানীর) চাইতে উত্তম হবে’।[10]\n\nএতে বুঝা যায় যে, স্রেফ যুদ্ধবিজয় ইসলামী জিহাদের লক্ষ্য নয়। বরং মানুষ আল্লাহ্র বিধানের অনুগত হৌক এটাই হ’ল কাম্য। যদি নিয়তের মধ্যে খুলূছিয়াত না থাকে, বরং ব্যক্তিস্বার্থ বা অন্য কোন দুনিয়াবী স্বার্থ হাছিল করা উদ্দেশ্য হয়, তাহ’লে আল্লাহ্র দরবারে সেটা জিহাদ হিসাবে কবুল হবে না।\n\n(খ) আল্লাহ বলেন, ‘অতএব তুমি আললাহ্র ইবাদত কর তাঁর প্রতি খালেছ আনুগত্য সহকারে’ (যুমার ৩৯/২)। যুদ্ধাবস্থায় মৃত্যু হ’লেও ত্রুটিপূর্ণ নিয়তের কারণে ঐ ব্যক্তি শহীদের মর্যাদা হ’তে বঞ্চিত হবে। আবার শহীদ হওয়ার খালেছ নিয়তের কারণে বিছানায় মৃত্যুবরণ করেও অনেকে শহীদের মর্যাদা পাবেন। যেমন রাসূলুল্লাহ (ছাঃ) নিজে এবং হযরত আবুবকর (رضي الله عنه), হযরত খালিদ ইবনু ওয়ালীদ (رضي الله عنه) প্রমুখ। উক্ত মর্মে বহু হাদীছ বর্ণিত হয়েছে। কেননা ‘নিয়ত’ হ’ল আমলের রূহ স্বরূপ। নিয়তহীন আমল লক্ষ্যহীন পথিকের ন্যায়। আল্লাহ্র কাছে ঐ আমলের কোন মূল্য নেই।\n\n(গ) হযরত আবু উমামা বাহেলী (رضي الله عنه) হ’তে বর্ণিত রাসূলুল্লাহ (ছাঃ) বলেন, ‘নিশ্চয়ই আল্লাহ ঐ আমল কবুল করেন না, যা তার জন্য খালেছ না হয় এবং যা স্রেফ তাঁর চেহারা অন্বেষণের লক্ষ্যে না হয়’।[11]\n\n(ঘ) হযরত আবু হুরায়রা (رضي الله عنه) হ’তে বর্ণিত রাসূলুল্লাহ (ছাঃ) এরশাদ করেন, ক্বিয়ামতের দিন প্রথম বিচার হবে (কপট) শহীদের। আল্লাহ তাকে (দুনিয়ায় প্রদত্ত) নে‘মত সমূহের কথা স্মরণ করিয়ে দিবেন এবং সে তা স্বীকার করবে। অতঃপর তাকে বলা হবে, তুমি ঐসব নে‘মতের বিনিময়ে দুনিয়ায় কি কাজ করেছ? সে বলবে, আমি তোমার সন্তুষ্টির জন্য লড়াই করেছি ও অবশেষে শহীদ হয়েছি। তখন আল্লাহ বলবেন, তুমি মিথ্যা বলছ। বরং তুমি এজন্য যুদ্ধ করেছিলে যেন তোমাকে ‘বীর’ বলা হয়। আর তা তোমাকে বলা হয়েছে। অতঃপর তার সম্পর্কে আদেশ দেওয়া হবে এবং তাকে উপুড়মুখী করে টানতে টানতে জাহান্নামে নিক্ষেপ করা হবে। এরপর আলেমদের, অতঃপর (লোক দেখানো) দানশীলদের একই অবস্থা হবে’।[12]\n\n(ঙ) সাহল বিন হুনাইফ (رضي الله عنه) থেকে বর্ণিত রাসূলুল্লাহ (ছাঃ) এরশাদ করেন, ‘যে ব্যক্তি আল্লাহ্র নিকটে খালেছ অন্তরে শাহাদাত কামনা করে, আল্লাহ তাকে শহীদগণের স্তরে পৌঁছে দেন, যদিও সে বিছানায় মৃত্যুবরণ করে’।[13]\n\n(চ) একদা এক খুৎবায় ওমর ফারূক (رضي الله عنه) বলেন, কেউ যুদ্ধে নিহত হ’লে বা মারা গেলে তোমরা বলে থাক যে, ‘অমুক লোক শহীদ হয়ে গেছে’। তোমরা এরূপ বলো না। বরং ঐরূপ বল যেরূপ রাসূলুল্লাহ (ছাঃ) বলতেন, ‘যে ব্যক্তি আল্লাহ্র রাস্তায় নিহত হ’ল সে ব্যক্তি শহীদ এবং যে আল্লাহ্র রাস্তায় মৃত্যু বরণ করল সে ব্যক্তি শহীদ’।[14]\n\nজিহাদের ফযীলত :\n\n(১) আল্লাহ বলেন, ‘হে বিশ্বাসীগণ! আমি কি তোমাদের এমন একটি ব্যবসার কথা বলে দেব না, যা তোমাদেরকে যন্ত্রণাদায়ক শাস্তি হ’তে মুক্তি দেবে? তোমরা আল্লাহ ও তাঁর রাসূলের প্রতি ঈমান আনবে এবং তোমাদের মাল ও জান দ্বারা আল্লাহ্র রাস্তায় জিহাদ করবে। এটাই তোমাদের জন্য উত্তম, যদি তোমরা বুঝ’ (ছফ ৬১/১০-১১)।\n\n(২) তিনি বলেন, ‘নিশ্চয়ই আল্লাহ মুমিনের জান ও মাল খরিদ করে নিয়েছেন জান্নাতের বিনিময়ে। তারা লড়াই করে আল্লাহ্র রাস্তায়। অতঃপর তারা মারে ও মরে’ (তওবাহ ৯/১১১)।\n\n(৩) রাসূলুল্লাহ (ছাঃ) এরশাদ করেন, ‘আল্লাহ্র রাস্তায় জিহাদকারীদের জন্য আল্লাহ জান্নাতে একশতটি স্তর প্রস্ত্তত করে রেখেছেন। প্রতিটি স্তরের দূরত্ব আসমান ও যমীনের মধ্যকার দূরত্বের ন্যায়। অতএব যখন তোমরা প্রার্থনা করবে, তখন ‘ফেরদৌস’ প্রার্থনা করবে। কেননা এটিই হ’ল জান্নাতের মধ্যে সর্বোত্তম ও সর্বোচ্চ স্তর। এর উপরেই আমাকে আল্লাহ্র আরশ দেখানো হয়েছে। আর এখান থেকেই জান্নাতের নদীসমূহ প্রবাহিত হয়েছে’।[15]\n\n(৪) তিনি বলেন, ‘যার পদযুগল আল্লাহ্র রাস্তায় ধূলি ধূসরিত হয়েছে, তাকে জাহান্নামের আগুন স্পর্শ করবে না’।[16] ‘পদযুগল ধূলি ধূসরিত হওয়া’ অর্থ, দেহ-মন সবকিছু আল্লাহ্র রাস্তায় ব্যয় করা। যেমন অন্যত্র (৫) রাসূলুল্লাহ (ছাঃ) বলেন, ‘আল্লাহ্র রাস্তায় একটি সকাল ও একটি সন্ধ্যা ব্যয় করা, দুনিয়া ও তার মধ্যকার সকল কিছু হ’তে উত্তম’।[17]\n\n(৬) তিনি বলেন, ‘আল্লাহ্র রাস্তায় নিহত হওয়া সকল পাপকে মোচন করে ঋণ ব্যতীত।[18]\n\n(৭) তিনি বলেন, ‘কেউ আল্লাহ্র রাস্তায় আহত হ’লে, আর আল্লাহ ভালো জানেন কে তার রাস্তায় আহত হয়েছে, ক্বিয়ামতের দিন সে এমন অবস্থায় আসবে যে, তার ক্ষতস্থান হ’তে রক্ত ঝরতে থাকবে। যার রং হবে রক্তের ন্যায়, কিন্তু সুগন্ধি হবে মিশকের ন্যায়’।[19]\n\n(৮) রাসূল (ছাঃ) বলেন, কোন ব্যক্তি জান্নাতে প্রবেশ করার পর তাকে পৃথিবীর যাবতীয় সম্পদ দেওয়া হলেও পুনরায় সে দুনিয়ায় ফিরে আসতে চাইবে না, শহীদ ব্যতীত। তাদের উচ্চ মর্যাদা দেখে সে দুনিয়ায় ফিরে আসতে চাইবে, যাতে সে দশবার শহীদ হ’তে পারে।[20]\n\n(৯) আল্লাহ বলেন, ‘যারা আল্লাহ্র রাস্তায় নিহত হয়েছে তাদেরকে মৃত ধারণা করো না; বরং তারা জীবিত। তারা তাদের প্রতিপালক হ’তে জীবিকাপ্রাপ্ত হয়ে থাকে’ (আলে ইমরান ৩/১৭৯)। উক্ত আয়াতের ব্যাখ্যায় রাসূলুল্লাহ (ছাঃ) বলেন, তাদের আত্মাসমূহ সবুজ বর্ণের পাখির মধ্যে রক্ষিত হয় এবং তাদের জন্য আল্লাহ্র আরশের নীচে ফানুস ঝুলিয়ে দেওয়া হয়। অতঃপর তারা জান্নাতে যথেচ্ছ বিচরণ করে। পরে তারা আবার ঐসমস্ত ফানুসের দিকে ফিরে আসে। তখন তাদের রব তাদের দিকে ঝুঁকে পড়ে বলেন, তোমরা কি আরো কিছু চাও? উত্তরে তারা বলে, আমরা আর কিসের আকাংখা করব? আমরা তো জান্নাতের যেখানে খুশী বিচরণ করছি। আল্লাহ তাদেরকে এভাবে তিনবার জিজ্ঞেস করলে তারা বলবে, হে আমাদের পালনকর্তা! আমরা চাই যে, আমাদের আত্মাগুলিকে পুনরায় আমাদের দেহের মধ্যে ফিরিয়ে দেওয়া হোক। যেন আমরা পুনরায় আপনার রাস্তায় জিহাদ করে শহীদ হ’তে পারি। অতঃপর যখন আল্লাহ দেখবেন যে তাদের আর কিছু প্রয়োজন নেই, তখন তাদের ছেড়ে দিবেন’।[21]\n\n(১০) তিনি বলেন, আল্লাহ্র নিকটে শহীদদের জন্য ৬টি বিশেষ পুরস্কার রয়েছে (ক) শহীদের রক্তের প্রথম ফোঁটা যমীনে পড়তেই তাকে মাফ করে দেওয়া হয় এবং জান বের হওয়ার প্রাক্কালেই তাকে জান্নাতের ঠিকানা দেখানো হয় (খ) তাকে কবরের আযাব থেকে রক্ষা করা হয় (গ) ক্বিয়ামত দিবসের ভয়াবহতা হ’তে তাকে নিরাপদ রাখা হয় (ঘ) সেদিন তার মাথায় সম্মানের মুকুট পরানো হবে। যার একটি মুক্তা দুনিয়া ও তার মধ্যেকার সবকিছু হতে উত্তম (ঙ) তাকে ৭২ জন সুন্দর চক্ষুবিশিষ্ট হূরের সাথে বিয়ে দেওয়া হবে এবং (চ) ৭০ জন নিকটাত্মীয়ের জন্য তার সুফারিশ কবুল করা হবে।[22]\n\n(১১) রাসূলুল্লাহ (ছাঃ) এরশাদ করেন, ‘প্রত্যেক মৃত ব্যক্তির আমল বন্ধ হয়ে যায় কেবল ঐ ব্যক্তি ব্যতীত, যে ব্যক্তি আল্লাহ্র রাস্তায় পাহারারত অবস্থায় মৃত্যুবরণ করে। তার নেকী ক্বিয়ামত পর্যন্ত বৃদ্ধি পেতে থাকে এবং ঐ ব্যক্তি কবরের পরীক্ষা হ’তে নিরাপদ থাকে’।[23] এই নেকী ইসলামী রাষ্ট্রের সীমান্ত প্রহরী সৈনিক যেমন পাবেন, ইসলাম বিরোধী আক্বীদা ও আমল প্রতিরোধে নিহত বা মৃত ব্যক্তিও তেমনি পাবেন।\n\n[1] সৈয়দ মুহাম্মাদ রশীদ রেযা, মুখতাছার তাফসীরুল মানার (বৈরূত : ১ম সংস্করণ ১৪০৪/১৯৮৪) ১/১৮৬ পৃঃ।\n\n[2] ইবনু মাজাহ হা/৯৫৪, নাসাঈ হা/৪৮৬২; বুখারী, মিশকাত হা/৭৭৭।\n\n[3] সৈয়দ রশীদ রেযা, মুখতাছার তাফসীরুল মানার ১/১৮৬।\n\n[4] সৈয়দ রশীদ রেযা, মুখতাছার তাফসীরুল মানার ১/১৮৬-১৮৭ পৃঃ (সার-সংক্ষেপ)।\n\n[5] তিরমিযী হা/৩১৭১, নাসাঈ হা/৩০৮৫; মুখতাছার তাফসীরুল মানার ১/১৮৬।\n\n[6] সাইয়িদ সাবিক্ব, ফিক্বহুস সুন্নাহ (কায়রো : দারুল ফাৎহ, ৫ম সংস্করণ ১৪১২/১৯৯২) ৩/৮৬।\n\n[7] মোল্লা আলী ক্বারী, মিরক্বাত শরহ মিশকাত (মুলতান : ইশ‘আতুল মা‘আরেফ, ১৩৮৬/১৯৬৬) ‘জিহাদ’ অধ্যায়, ৭/২৬৪ পৃঃ।\n\n[8] আহমাদ ইবনু হাজার আসক্বালানী, ফাৎহুল বারী শরহ ছহীহুল বুখারী (কায়রো : ১৪০৭/১৯২৭) ‘জিহাদ’ অধ্যায় ৬/৫ পৃঃ।\n\n[9] মুত্তাফাক্ব ‘আলাইহ, মিশকাত হা/৩৮১৪ ‘জিহাদ’ অধ্যায়।\n\n[10] মুত্তাফাক্ব ‘আলাইহ, মিশকাত হা/৬০৮০; ফাৎহুল বারী হা/৪২১০।\n\n[11] আবুদাঊদ, নাসাঈ হা/৩১৪০।\n\n[12] মুসলিম হা/১৯০৫, মিশকাত হা/২০৫ ‘ইলম’ অধ্যায়।\n\n[13] মুসলিম হা/১৯০৯, মিশকাত হা/৩৮০৮ ‘জিহাদ’ অধ্যায়।\n\n[14] আহমাদ হা/২৮৫, ১০৭৭২; ইবনু মাজাহ হা/২৯১০; মুসলিম, মিশকাত হা/৩৮১১।\n\n[15] বুখারী, মিশকাত হা/৩৭৮৭; ফাৎহুল বারী হা/২৭৯০ ‘জিহাদ’ অধ্যায় ৪ অনুচ্ছেদ।\n\n[16] বুখারী, মিশকাত হা/৩৭৯৪ ‘জিহাদ’ অধ্যায়।\n\n[17] মুত্তাফাক্ব ‘আলাইহ, মিশকাত হা/৩৭৯২ ‘জিহাদ’ অধ্যায়।\n\n[18] মুসলিম হা/১৮৮৬, মিশকাত হা/৩৮০৬।\n\n[19] মুত্তাফাক্ব ‘আলাইহ, মিশকাত হা/৩৮০২ ‘জিহাদ’ অধ্যায়।\n\n[20] মুত্তাফাক্ব ‘আলাইহ, মিশকাত হা/৩৮০৩।\n\n[21] মুসলিম হা/১৮৮৭; মিশকাত হা/৩৮০৪।\n\n[22] তিরমিযী হা/১৬৬৩, ইবনু মাজাহ হা/২৭৯৯, মিশকাত হা/৩৮৩৪।\n\n[23] তিরমিযী হা/১৬২১; মিশকাত হা/৩৮২৩।"
    },
    {
        "1": "জিহাদুন নফস",
        "2": "ইসলাম আত্মার কু-প্রবৃত্তির অনুসরণ না করতে উৎসাহিত করেছে। নাফসকে ইলাহী ফরমানের দিকে নিবিষ্ট করার লক্ষ্যে নাফসের বিরুদ্ধে সংগ্রামকে বলা হয় ‘জিহাদুন নাফস’ বা অন্তরের সংগ্রাম। মূলতঃ এ জিহাদই হ’ল সর্বোত্তম জিহাদ। রাসূলুল্লাহ (ছাঃ) বলেছেন, اَفْضَلُ الْجِهَادِ مَنْ جَاهَدَ نَفْسَهُ فِيْ ذَاتِ الله عَزَّ وَ جَلَّ ‘সর্বশ্রেষ্ঠ জিহাদ হ’ল যে আল্লাহর জন্য স্বীয় কু-প্রবৃত্তির বিরুদ্ধে জিহাদ করে’।[1]\n\nরাসূলুল্লাহ (ছাঃ) আরো বলেন, أَفْضَلُ الْجِهَادِ أَنْ يُجَاهِدَ الرَّجُلُ نَفْسَهُ وَهَوَاهُ ‘কোন ব্যক্তির স্বীয় নাফস ও কু-প্রবৃত্তির বিরুদ্ধে জিহাদ করাই হ’ল সর্বোত্তম জিহাদ’।[2]\n\nরাসূলুল্লাহ (ছাঃ) ইরশাদ করেন,أَلَا أُخْبِرُكُمْ بِالْمُؤْمِنِ؟ مَنْ أَمِنَهُ النَّاسُ عَلَى أَمْوَالِهِمْ وَأَنْفُسِهِمْ وَالْمُسْلِمُ مَنْ سَلِمَ النَّاسُ مِنْ لِسَانِهِ وَيَدِهِ وَالْمُجَاهِدُ مَنْ جَاهَدَ نَفْسَهُ فِي طَاعَةِ اللهِ وَالْمُهَاجِرُ مَنْ هَجَرَ الْخَطَايَا وَالذُّنُوبَ ‘আমি কি প্রকৃত মুমিন সম্পর্কে তোমাদেরকে সংবাদ দিব না? যার অনিষ্ট থেকে মানুষের জান-মাল নিরাপদে থাকে। প্রকৃত মুসলিম ঐ ব্যক্তি, যে ব্যক্তির জিহবা ও হাতের অনিষ্ট থেকে অন্য মানুষ নিরাপত্তা লাভ করে। আর প্রকৃত মুজাহিদ হ’ল সে ব্যক্তি, যে  আল্লাহর আনুগত্যের জন্য স্বীয় প্রবৃত্তির বিরুদ্ধে জিহাদ করে। আর প্রকৃত মুহাজির হ’ল সে ব্যক্তি, যে যাবতীয় পাপ থেকে বিরত থাকে’।[3]\n\nরাসূল (ছাঃ) আরও বলেন, الْمُجَاهِدُ مَنْ جَاهَدَ نَفْسَهُ لِلَّهِ ‘যে ব্যক্তি আল্লাহর ওয়াস্তে স্বীয় নাফসের বিরুদ্ধে সংগ্রাম  করে, সেই প্রকৃত মুজাহিদ’।[4] আলোচ্য নিবন্ধে আমরা নফসের বিরুদ্ধে জিহাদ সম্পর্কে আলোচনা পেশ করব ইনশাআল্লাহ।-\n\nনাফস বা আত্মার প্রকারভেদ :\n\n১. ‘নাফসে আম্মারাহ’ বা খারাপ কাজের নির্দেশ দানকারী আত্মা। নাফসে আম্মারার স্বভাবগত চাহিদা এটাই যে, মন্দ কামনা, শয়তানের অনুসরণ, কু-প্রবৃত্তির বাসনা চরিতার্থ করা, যাতে করে হারাম কাজ করা তার জন্য সহজতর হয়। আল্লাহ বলেন, وَمَا أُبَرِّئُ نَفْسِي إِنَّ النَّفْسَ لأَمَّارَةٌ بِالسُّوءِ إِلاَّ مَا رَحِمَ رَبِّيَ إِنَّ رَبِّي غَفُورٌ رَّحِيمٌ ‘আমি নিজেকে নির্দোষ বলি না, নিশ্চয়ই মানুষের মন মন্দ কর্মপ্রবণ, কিন্তু সে নয়, যার প্রতি আমার পালনকর্তা অনুগ্রহ করেন; নিশ্চয়ই আমার পালনকর্তা অতীব ক্ষমাশীল, পরম দয়ালু’ (ইউসুফ ১৬/৫৩)।\n\n২. ‘নাফসে লাওওয়ামাহ’ বা ধিক্কার দানকারী আত্মা। এ প্রকারের আত্মায়ও মন্দ, শয়তানী কুমন্ত্রণা, কুপ্রবৃত্তির বাসনা ইত্যাদি জিনিসের উদয় হয়; তবে পরক্ষণেই এই নাফসের অধিকারী ব্যক্তি তার কৃতকর্মের জন্য নিজেকে অধিক ধিক্কার দেয়, তিরস্কার করে, অনুশোচনা প্রকাশ করে, অনুতপ্ত হয় ও লজ্জাবোধ করে। কেননা তাতে সামান্যতম হ’লেও ঈমানের জ্যোতি বিদ্যমান। আল্লাহ বলেন,لَا أُقْسِمُ بِيَوْمِ الْقِيَامَةِ، وَلَا أُقْسِمُ بِالنَّفْسِ اللَّوَّامَةِ- ‘আমি শপথ করি ক্বিয়ামত দিবসের, আরও শপথ করি সেই আত্মার, যে নিজেকে ধিক্কার দেয়’ (ক্বিয়ামাহ ৭৫/১-২)।\n\n৩. নাফসে মুত্বমাইন্নাহ বা প্রশান্ত আত্মা। এই প্রকারের আত্মা আল্লাহর আনুগত্য ও যিকর দ্বারা মনে প্রশান্তি অনুভব করে। সকল প্রকার আনুগত্যের কর্মকান্ড সম্পাদন করে ঈমানের পরিপূর্ণ স্বাদ লাভ করে এবং সমস্ত অন্যায় ও সীমালংঘন থেকে সে পরিপূর্ণ রূপে মুক্ত থাকে। আল্লাহ তা‘আলা বলেন,يَا أَيَّتُهَا النَّفْسُ الْمُطْمَئِنَّةُ، ارْجِعِي إِلَى رَبِّكِ رَاضِيَةً مَّرْضِيَّةً، فَادْخُلِي فِي عِبَادِي، وَادْخُلِي جَنَّتِي- ‘হে প্রশান্ত আত্মা, তুমি প্রশান্তচিত্তে তোমার পালনকর্তার দিকে ফিরে চলো। অতঃপর আমার বান্দাদের অন্তর্ভুক্ত হয়ে যাও এবং আমার জান্নাতে প্রবেশ কর’ (ফজর ৮৯/২৭-৩০)।\n\nআল্লাহ বলেন, وَنَفْسٍ وَمَا سَوَّاهَا، فَأَلْهَمَهَا فُجُورَهَا وَتَقْوَاهَا، قَدْ أَفْلَحَ مَن زَكَّاهَا، وَقَدْ خَابَ مَن دَسَّاهَا- ‘শপথ প্রাণের এবং তাঁর, যিনি তাকে সুবিন্যস্ত করেছেন। অতঃপর তাকে অসৎকর্ম ও সৎকর্মের জ্ঞান দান করেছেন। যে নিজেকে পরিশুদ্ধ করবে, সে অবশ্যই সফলকাম হবে। আর যে নিজেকে কলুষিত করবে, সে নিশ্চয়ই ব্যর্থ-মনোরথ হবে’। (শামস ৯১/৭-১০)।\n\nসুতরাং মুসলিম ব্যক্তি তার আত্মার পরিশোধনে এবং আল্লাহর আনুগত্যে নিবিষ্ট হ’তে সর্বদা সচেষ্ট থাকবে।\n\nনফস-এর বিরুদ্ধে জিহাদ :\n\nনাফস বেশিরভাগ সময়েই খারাপ কর্মে নির্দেশনা দেয়। তবে নাফসের বিরোধিতা করে তাকে ছিরাতে মুস্তাক্বীমে পরিচালনার জন্যই আমাদেরকে ‘জিহাদুন নাফস’ চালিয়ে যেতে হবে। বিতাড়িত শয়তানের কুমন্ত্রণার ছোবল থেকে রেহাই পাওয়া অনেক কঠিন। তথাপি নিয়মিতভাবে শয়তানের বিরুদ্ধাচরণ ও আল্লাহর আনুগত্যের মাধ্যমে এই জিহাদী মিশনে সফলতা লাভ করা যাবে ইনশাআল্লাহ।\n\nনাফসে আম্মারার উপর বিজয়ের মূল হাতিয়ার :\n\nইলমে দ্বীন হাছিলের মাধ্যমে অন্তর্নিহিত অজ্ঞতাকে ভূলুণ্ঠিত করে আমরা নাফসের বিরুদ্ধে জিহাদ করতে পারি। কেননা অজ্ঞতাই অন্যায় কর্ম প্রশ্রয় দেয়ার ও তা সম্পাদন করার ক্ষেত্রে মুখ্য ভূমিকা পালন করে থাকে। আর ‘ইলমে নাফে’ বা ধর্মীয় জ্ঞানই হ’ল মূল হাতিয়ার, যা খারাপ নির্দেশক নাফসের বিরুদ্ধে জিহাদে অগ্রণী ভূমিকা রাখে। আর এই জ্ঞানের মেŠলিক উৎস হ’ল কুরআন মাজীদ ও ছহীহ হাদীছ সমূহ।\n\nকিভাবে নাফসের বিরুদ্ধে জিহাদ করব? :\n\nনাফসের বিরুদ্ধে সদা সংগ্রাম অব্যাহত রাখা অতীব যরূরী। কিন্তু এই জিহাদ করার পথ ও পন্থা কি তা জানতে হবে। এক্ষণে আমরা নাফসের বিরুদ্ধে জিহাদের কতিপয় পন্থা আলোচনা করব, যা আমাদেরকে কু-প্রবৃত্তির বিরুদ্ধে সংগ্রামে বিজয়ী হ’তে সাহায্য করবে।\n\n১. ইলমে দ্বীন হাছিল করা :\n\nইলমে দ্বীন হাছিলের মাধ্যমে আমরা কুপ্রবৃত্তির বিরুদ্ধে জিহাদ করতে পারি। মহান আল্লাহর পক্ষ থেকে তাঁর রাসূলের নিকট অবতীর্ণ অহী-র সূচনা হয়েছিল ‘পড়’ নির্দেশের মাধ্যম। আল্লাহ বলেন, اقْرَأْ بِاسْمِ رَبِّكَ الَّذِي خَلَقَ ‘পড়! তোমার রবের নামে যিনি তোমাকে সৃষ্টি করেছেন’ (আলাক্ব ৯৬/১)। আল্লাহ অন্যত্র বলেন,\n\nفَلَوْلاَ نَفَرَ مِن كُلِّ فِرْقَةٍ مِّنْهُمْ طَآئِفَةٌ لِّيَتَفَقَّهُواْ فِي الدِّينِ وَلِيُنذِرُواْ قَوْمَهُمْ إِذَا رَجَعُواْ إِلَيْهِمْ لَعَلَّهُمْ يَحْذَرُونَ.\n\n‘প্রত্যেক সম্প্রদায় থেকে কিছু লোক গভীরভাবে দ্বীনি জ্ঞান অর্জনের নিমিত্তে বের হয়ে পড়ে না কেন? আর তারা সম্প্রদায়ের লোকেদের কাছে ফিরে এসে তাদেরকে সতর্ক করবে, যাতে তারা মুক্তি লাভ করতে পারে’ (তওবা ৯/১২২)।\n\nআর এই ইলমে দ্বীনের প্রধান উৎস হ’ল পবিত্র কুরআন ও ছহীহ হাদীছ। আল্লাহ তা‘আলা আত্মার সৃষ্টিকর্তা, তিনি অবশ্যই অন্তরের বিষয়ে খবরাখবর রাখেন। আল্লাহ বলেন,\n\nوَإِن تُبْدُواْ مَا فِي أَنفُسِكُمْ أَوْ تُخْفُوهُ يُحَاسِبْكُم بِهِ اللهُ فَيَغْفِرُ لِمَن يَشَاءُ وَيُعَذِّبُ مَن يَشَاءُ وَاللهُ عَلَى كُلِّ شَيْءٍ قَدِيرٌ.\n\n‘যদি তোমরা তোমাদের মনের কথা প্রকাশ কর বা গোপন রাখ, আল্লাহ তোমাদের থেকে তার হিসাব নিবেন। অতঃপর যাকে ইচ্ছা তিনি ক্ষমা করবেন এবং যাকে ইচ্ছা শাস্তি দিবেন। নিশ্চয়ই আল্লাহ সর্ববিষয়ে শক্তিমান’ (বাক্বারাহ ২/২৮৪)।\n\nতিনি আল্লাহ বলেন, أَلَا يَعْلَمُ مَنْ خَلَقَ وَهُوَ اللَّطِيفُ الْخَبِيرُ ‘তিনি কি করে জানবেন না, যিনি সৃষ্টি করেছেন? তিনি সূক্ষ্মজ্ঞানী, সর্ববিষয়ে সম্যক অবগত’ (মুলক ৬৭/১৪)।\n\nআল্লাহ অন্যত্র বলেন,قُلْ أَنزَلَهُ الَّذِي يَعْلَمُ السِّرَّ فِي السَّمَاوَاتِ وَالْأَرْضِ إِنَّهُ كَانَ غَفُوراً رَّحِيماً ‘বলুন, একে (কুরআন) তিনিই অবতীর্ণ করেছেন, যিনি নভোমন্ডল ও ভূমন্ডলের গোপন রহস্য সম্পর্কে অবগত আছেন। তিনি ক্ষমাশীল, দয়ালু’ (ফুরক্বান ২৫/৬)।\n\nআল্লাহ বলেন, وَاعْلَمُواْ أَنَّ اللهَ يَعْلَمُ مَا فِي أَنفُسِكُمْ فَاحْذَرُوهُ وَاعْلَمُواْ أَنَّ اللهَ غَفُورٌ حَلِيمٌ ‘আর এ কথা জেনে রাখ যে, তোমাদের মনে যা রয়েছে, তা আল্লাহ জানেন। সুতরাং তাঁকেই ভয় কর। আর জেনে রাখ যে, আল্লাহ ক্ষমাশীল, সহিষ্ণু’ (বাক্বারা ২/২৩৫)। সুতরাং নাফসের স্রষ্টা অবশ্যই নাফস সম্পর্কে সর্বাধিক অবগত, যিনি প্রকাশ্য-অপ্রকাশ্য সকল বিষয়ই জানেন। ভাল আত্মা ও খারাপ আত্মা সম্পর্কে তিনি সম্পূর্ণ অবহিত। এজন্য তাঁরই প্রেরিত মহাগ্রন্থ কুরআন মাজীদ মানবাত্মার অন্যতম গাইড বুক হিসাবে বিবেচিত। আল্লাহ বলেন, لَقَدْ كَانَ لَكُمْ فِي رَسُولِ اللهِ أُسْوَةٌ حَسَنَةٌ لِّمَن كَانَ يَرْجُو اللهَ وَالْيَوْمَ الْآخِرَ وَذَكَرَ اللهَ كَثِيْراً ‘যারা আল্লাহ ও শেষ দিবসের আশা রাখে এবং আল্লাহকে অধিক স্মরণ করে, তাদের জন্য রাসূলুল্লাহর (ছাঃ) মধ্যে রয়েছে উত্তম নমুনা’ (আহযাব ৩৩/২১)।\n\nআল্লাহ বলেন,وَمَا آتَاكُمُ الرَّسُولُ فَخُذُوهُ وَمَا نَهَاكُمْ عَنْهُ فَانتَهُوا وَاتَّقُوا اللهَ إِنَّ اللهَ شَدِيدُ الْعِقَابِ ‘রাসূল তোমাদেরকে যা দেন, তা গ্রহণ কর, আর যা থেকে নিষেধ করেন, তা থেকে বিরত থাক, আর আল্লাহকে ভয় কর। নিশ্চয়ই আল্লাহ শাস্তি প্রদানে কঠোর’ (হাশর ৫৯/৭)। কিতাবুল্লাহর অনুসরণ ও রাসূলুল্লাহ (ছাঃ)-এর অনুকরণের মাধ্যমে যখন আমরা ইলমে দ্বীন অর্জনে সচেষ্ট হব, তখন এতদুভয়ের সমন্বয়ে ইসলামের যাবতীয় বিধি-নিষেধ সম্পর্কে পূর্ণ জ্ঞানী হয়ে দাওয়াত ও তাবলীগে আত্মনিয়োগ করতে পারব। আল্লাহ ইরশাদ করেন, ذَلِكَ الْكِتَابُ لاَ رَيْبَ فِيهِ هُدًى لِّلْمُتَّقِينَ ‘এটা এমন একটা কিতাব যাতে কোনই সন্দেহ নেই, আল্লাহভীরুদের জন্য এটি পথ প্রদর্শক’ (বাক্বারাহ ২/২)। আল্লাহ বলেন, إِنَّ هَـذَا الْقُرْآنَ يِهْدِي لِلَّتِي هِيَ أَقْوَمُ ‘এই কুরআন এমন পথ প্রদর্শন করে, যা সর্বাধিক সরল-সঠিক’ (বনী ইসরাঈল ১৭/৯)।\n\nরাসূলুল্লাহ (ছাঃ) বলেছেন,\n\nمَا مِنَ الأَنْبِيَاءِ نَبِيٌّ إِلَّا أُعْطِيَ مَا مِثْلُهُ آمَنَ عَلَيْهِ الْبَشَرُ، وَإِنَّمَا كَانَ الَّذِي أُوتِيْتُ وَحْيًا أَوْحَاهُ اللهُ إِلَيَّ، فَأَرْجُو أَنْ أَكُونَ أَكْثَرَهُمْ تَابِعًا يَوْمَ القِيَامَةِ.\n\n‘পূর্ববর্তী নবীদের যা দেয়া হয়েছিল, তাতে লোকেরা পূর্ণ ঈমান আনয়ন করেনি; আর আমাকে যা প্রদান করা হয়েছে তা হ’ল অহী, যা আমার প্রতি আল্লাহ প্রত্যাদেশ করেছেন। সুতরাং আমি আশা করি যে, ক্বিয়ামতের দিন তাদের চেয়ে আমার বেশী অনুসরণকারী হবে’।[5]\n\n২. আমলে ছালেহ :\n\nআল্লাহ মানুষ সৃষ্টি করে তাকে চলাফেরা ও আমলের ক্ষমতা দিয়েছেন। যাতে সে আল্লাহর প্রতিনিধি হিসাবে পৃথিবী আবাদ করার জন্য সেখানে বিচরণ করে। মানুষকে আল্লাহ তা‘আলা ছিরাতে মুস্তাক্বীমের পথে আহবান করেছেন। তাকে আমলে ছালেহের মাধ্যমে ক্বিয়ামতের দিন তার সাক্ষাৎ লাভের ঘোষণা দিয়েছেন। আল্লাহ বলেন, يَا أَيُّهَا الْإِنسَانُ إِنَّكَ كَادِحٌ إِلَى رَبِّكَ كَدْحاً فَمُلَاقِيهِ ‘হে মানুষ তোমাকে তোমার রবের কাছে পৌঁছা পর্যন্ত কষ্ট স্বীকার করতে হবে। অতঃপর তাঁর সাক্ষাৎ পাবে’ (ইনশিক্বাক ৮৪/৬)। ইবনু কাছীর (رحمة الله) বলেন, ‘তোমাকে তোমার রবের সাক্ষাৎ পেতে অত্যন্ত সাধনার মাধ্যমে আমলে ছালেহ সম্পাদন করতে হবে। অতঃপর নেক কাজ করলে নেককার হিসাবে তাঁর সাথে তোমার সাক্ষাৎ হবে। আর বদ কাজ করলে  বদকার হিসাবে তাঁর সাথে তোমার সাক্ষাৎ হবে’।[6] সুতরাং নিজেকে আমলে ছালেহ এর উপরে দৃঢ় রাখার মাধ্যমে নফসের কু-প্রবৃত্তির বিরুদ্ধে জিহাদ করতে হবে।\n\n৩. আল্লাহর দিকে আহবান করা :\n\nতৃতীয় পদ্ধতিটি হচ্ছে আল্লাহর দিকে আহবানের মাধ্যমে জিহাদে নিমগ্ন হওয়া। অর্জিত জ্ঞানের মাধ্যমে মানুষকে আল্লাহর দিকে আহবান করা প্রত্যেকের ঈমানী দায়িত্ব। আল্লাহ তা‘আলা ইরশাদ করেন, وَلِيُنذِرُواْ قَوْمَهُمْ إِذَا رَجَعُواْ إِلَيْهِمْ لَعَلَّهُمْ يَحْذَرُونَ ‘যখন তারা স্বজাতির কাছে প্রত্যাবর্তন করবে, তখন যেন তাদেরকে সতর্ক করে, তাহ’লে তারা বাঁচতে পারবে’ (তওবা ৯/১২২)।\n\nরাসূলুল্লাহ (ছাঃ) বলেন,  بَلِّغُوا عَنِّي وَلَوْ آيَةً ‘আমার পক্ষ থেকে একটি আয়াত হ’লেও পৌঁছে দাও’।[7]\n\n৪. ধৈর্যধারণ করা :\n\nধৈর্য একটি মহৎ গুণ। ধৈর্যের মাধ্যমে আল্লাহর পক্ষ থেকে বিজয় আসে। ধৈর্যধারণ করাটাও নাফসের সাথে সংশ্লিষ্ট। তাই নাফসের বিরুদ্ধে জিহাদ করতে হলে বিপদাপদে ধৈর্যশীল হ’তে হবে। ধৈর্য ধারণ করতে হবে ইলম হাছিলের ক্ষেত্রে, আমলে ছালেহ সম্পাদনের ক্ষেত্রে এবং দাওয়াত ও তাবলীগের ক্ষেত্রে। তায়েফের জনগণকে রাসূলুল্লাহ (ছাঃ) তাদেরই কল্যাণের জন্য আহবান করেছিলেন। অথচ তিনি মার খেয়ে রক্তাক্ত হয়ে ফিরে আসলেন; কিন্তু ধৈর্যহারা হলেন না। বাতিলপন্থীরা অন্যায়ের উপর ধৈর্যধারণ করতে পারলে, হকপন্থীদের আরো বেশী ধৈর্যধারণ করা উচিত। অতএব জিহাদের ময়দানে টিকে থাকতে হ’লে অবশ্যই ধৈর্যের সাথে ইলম, আমল, দাওয়াত ও তাবলীগে নিবিষ্টচিত্তে মনোনিবেশ করতে হবে। অন্যথায় প্রকাশ্যভাবে ক্ষতিগ্রস্তদের কাতারে শামিল হ’তে হবে। আল্লাহ বলেন,قُلْ إِنَّ الْخَاسِرِينَ الَّذِينَ خَسِرُوا أَنفُسَهُمْ وَأَهْلِيهِمْ يَوْمَ الْقِيَامَةِ أَلَا ذَلِكَ هُوَ الْخُسْرَانُ الْمُبِيْنُ ‘বলুন, ক্বিয়ামত দিবসে তারাই বেশী ক্ষতিগ্রস্ত হবে, যারা নিজেদের ও পরিবারবর্গের ক্ষতিসাধন করে। জেনে রেখ, এটাই সুস্পষ্ট ক্ষতি’ (যুমার ৩৯/১৫)।\n\nরাসূলুল্লাহ (ছাঃ) বলেন, كُلُّ النَّاسِ يَغْدُو فَبَايِعٌ نَفْسَهُ فَمُعْتِقُهَا أَوْ مُوبِقُهَا ‘প্রত্যেক মানুষ সকালে উপনীত হয়ে তার আত্মাকে বিক্রয় করে। এতে হয়তবা সে নিজেকে মুক্ত করে অথবা তাকে ধ্বংস করে’।[8]\n\nইমাম নববী (رحمة الله) বলেন, নবী করীম (ছাঃ)-এর এ কথার ব্যাখ্যা হ’ল, প্রত্যেক মানুষ বিভিন্ন কর্মকান্ড সম্পাদন করে। তাদের কেউ স্রেফ আল্লাহর আনুগত্যেই নিজের জীবনকে উৎসর্গ করে। ফলে আল্লাহ তাকে আযাব থেকে মুক্ত করেন। আর কোন মানুষ শয়তানের অনুসরণ করে, তার খেয়াল-খুশিমত জীবন পরিচালনা করে। ফলে সে শয়তানের সাঙ্গ-পাঙ্গদের সঙ্গী হয়ে ধ্বংসে নিপতিত হয় এবং নিজেকে ধ্বংস করে ফেলে’।[9]\n\nআল্লাহ বলেন, وَالْعَصْرِ، إِنَّ الْإِنسَانَ لَفِي خُسْرٍ، إِلَّا الَّذِينَ آمَنُوا وَعَمِلُوا الصَّالِحَاتِ وَتَوَاصَوْا بِالْحَقِّ وَتَوَاصَوْا بِالصَّبْرِ- ‘কালের কসম, নিশ্চয়ই মানুষ ক্ষতিগ্রস্ত। কিন্তু তারা নয়, যারা বিশ্বাস স্থাপন করে ও সৎকর্ম করে এবং পরস্পরকে উপদেশ দেয় সত্যের এবং উপদেশ দেয় ধৈর্যের’ (আছর ১০৩/১-৩)।\n\nছবর তিন প্রকার- (১) বিপদে ছবর করা (২) পাপ থেকে ছবর করা অর্থাৎ বিরত থাকা (৩) আল্লাহর আনুগত্যে ছবর করা অর্থাৎ দৃঢ় থাকা। প্রথমটি ‘আম’ বা সাধারণ। দ্বিতীয়টি ‘হাসান’ বা সুন্দর এবং তৃতীয়টি ‘আহসান’ বা সবচেয়ে সুন্দর।[10] অতএব নফসের বিরুদ্ধে জিহাদের অন্যতম মাধ্যম হচ্ছে যেকোন খারাপ ও পাপকর্ম হতে বিরত থেকে হক্বের উপরে নিজেকে দৃঢ় রাখার মাধ্যমে ধৈর্যধারণ করা।\n\nজিহাদুন নাফস-এর ফলাফল :\n\nনফসের বিরুদ্ধে জিহাদের চূড়ান্ত ফলাফল হ’ল আললাহর সন্তুষ্টি অর্জনের মাধ্যমে জান্নাত লাভ। আল্লাহ বলেন, وَأَمَّا مَنْ خَافَ مَقَامَ رَبِّهِ وَنَهَى النَّفْسَ عَنِ الْهَوَى، فَإِنَّ الْجَنَّةَ هِيَ الْمَأْوَى- ‘পক্ষান্তরে যে ব্যক্তি তার পালনকর্তার সামনে দন্ডায়মান হওয়াকে ভয় করে এবং প্রবৃত্তির অনুসরণ থেকে নফসকে নিবৃত্ত রাখে, তার ঠিকানা হবে জান্নাত’ (নাযি‘আত ৭৯/৪০-৪১)। তাছাড়াও নিম্নোক্ত ফলাফল লক্ষণীয়।\n\nআত্মার অবদমন :\n\nআত্মাকে ভাল কাজ সমূহের মধ্যে নিবদ্ধ রাখাই হ’ল আত্মাকে মন্দ চাহিদা থেকে নিবৃত্ত রাখার বড় হাতিয়ার। কেননা মানুষের আত্মা প্রবৃত্তির চাহিদায় এতই উদগ্রীব যে, স্বর্ণের দু’টি পর্বত যদি তাকে দেয়া হয়, তবুও সে তৃতীয় আরেকটির জন্য প্রচেষ্টা চালিয়ে যাবে। সুতরাং মানুষের উচিত হ’ল তার কামনা-বাসনার আধিক্যের লাগাম টেনে ধরে আত্মাকে অবদমন করা। এর ফলশ্রুতিতে আত্মাকে উৎকৃষ্টতর গুণাবলীর প্রতি অভ্যস্ত করানো অনেকটাই সহজ হবে। আলী (رضي الله عنه) বলতেন, ‘আত্মার অবদমনের মাধ্যমেই জিহাদের ফলাফল অর্জিত হয়’।[11]\n\nনেক ইচ্ছাশক্তির দৃঢ়তা লাভ :\n\nঅন্যায়ের বিরুদ্ধে সংগ্রামের মাধ্যমে নেক ইচ্ছাশক্তি দৃঢ়তা লাভ করে। হযরত আলী (رضي الله عنه) থেকে বর্ণিত, مَنْ بَذَلَ جُهْدَ طَاقَتِهِ بَلَغَ كُنفَ اِرَادَتِهِ ‘যে ব্যক্তি তার প্রচেষ্টার সামর্থ্যকে কাজে লাগায়, সে তার ইচ্ছাশক্তির আশ্রয়স্থলে পৌছে যায়’।[12]\n\nবুদ্ধি-কৌশলের পরিপক্কতা লাভ :\n\nআত্মিক জিহাদের মাধ্যমে বুদ্ধিবৃত্তির পূর্ণতা হাছিল হয়। যখনই মানুষ আত্মিক জিহাদে প্রবৃত্ত হয় তখন তার মানবীয় বুদ্ধি-কৌশলের পরিপক্কতা হাছিল হয়। কেননা কু-প্রবৃত্তির\n\nঅনুসরণ মানুষের সুস্থ চিন্তাধারা হরাস করে ফেলে। আলী (رضي الله عنه) বলেন, ‘তুমি তোমার প্রবৃত্তির বিরুদ্ধে জিহাদ কর, ক্রোধ দমন কর, বদ অভ্যাস দূর কর, তাতে তোমার আত্মার উন্নয়ন ঘটবে, জ্ঞান বৃদ্ধি পাবে এবং তোমার রবের পূর্ণ ছওয়াব অর্জন হবে’।[13]\n\nকৃপানিধান রবের কৃপা অর্জন :\n\nত্যাগের চরম পরাকাষ্ঠা প্রদর্শন করার ফলে নাফসে লাওওয়ামা থেকে কারো নাফস যখন নাফসে মুত্বমাইন্নায় উন্নীত হবে, তখন তার আত্মা আল্লাহর উদ্দেশ্যে সম্পাদিত যাবতীয় ইবাদতের ক্ষেত্রে আত্মিক প্রশান্তি অনুভব করবে, রূহানী সজীবতায় তার মন সন্তুষ্ট থাকবে। ফলে কৃপানিধান রবের কৃপা অর্জনে সে সক্ষম হবে। আল্লাহ বলেন, ‘হে প্রশান্ত আত্ম, তুমি সন্তুষ্ট ও সন্তোষভাজন হয়ে তোমার রবের দিকে ফিরে চলো। অতঃপর আমার বান্দাদের অন্তর্ভুক্ত হয়ে যাও এবং আমার জান্নাতে প্রবেশ কর’ (ফাজর ৮৯/২৭-৩০)।\n\nপরিশেষে বলা যায় যে, নাফসের কু-প্রবৃত্তির বিরুদ্ধে জিহাদ করা বড় ধরনের একটা সংগ্রাম। প্রতিটি মুসলমানকেই সর্বদা এই জিহাদ চালিয়ে যেতে হবে। যাতে করে পরকালে সফলতা অর্জন করা যায়। আল্লাহ আমাদের সবাইকে পরিপূর্ণভাবে নাফসের বিরুদ্ধে জিহাদ করার তাওফীক দান করুন- আমীন!\n\nইহ্সান ইলাহী যহীর\n* অনার্স (২য় বর্ষ), আরবী বিভাগ, রাজশাহী বিশ্ববিদ্যালয়।\n\n\n[1]. তিরমিযী; ত্বাবারানী, সিলসিলা ছহীহা হা/১৪৯১।\n\n[2]. ছহীহুল জামে‘ হা/১০৯৯।\n\n[3]. আহমাদ, সিলসিলা ছহীহা হা/৫৪৯।\n\n[4]. আহমাদ হা/২২৮২৬; ইবনু হিববান হা/৪৬২৪।\n\n[5]. বুখারী হা/৪৯৮১; মুসলিম ১/১৩৪; মিশকাত হা/৫৭৪৬।\n\n[6]. তাফসীরুল কুরআনিল আযীম ৪/৪৮৮।\n\n[7]. বুখারী হা/৩৪৬১; মিশকাত হা/১৯৮।\n\n[8]. মুসলিম হা/১/২০৩।\n\n[9]. শারহু ছহীহ মুসলিম ৩/১০২।\n\n[10]. তাফসীরুল কুরআন (রাজশাহী : হাদীছ ফাউন্ডেশন বাংলাদেশ, ২য় সংস্করণ মে ২০১৩), পৃঃ ৪৭০।\n\n[11]. গুরারুল হিকাম হা/৪৬৫৫।\n\n[12]. ঐ, হা/২৭৮৮।\n\n[13]. ঐ, হা/৪৭৬০।"
    },
    {
        "1": "ইসলাম প্রচার ও প্রতিষ্ঠায় যুবকদের অবদান",
        "2": "- আব্দুল হালীম বিন ইলিয়াস\nভূমিকা :\n\nইসলাম আল্লাহ  প্রদত্ত রাসূল (ছাঃ) প্রদর্শিত পূর্ণাঙ্গ জীবন বিধান। পৃথিবীর ইতিহাসে ইসলামের  প্রচার ও প্রতিষ্ঠায় যুবকদের অবদান অতুলনীয়। দুর্বার উদ্দীপনা, ক্লান্তিহীন গতি,  অপরিসীম ঔদার্য্য, অফুরন্ত প্রাণ ও অটল সাধনার প্রতীক যুবকদের দ্বারাই হক্বের  বিজয়ী পতাকা উড্ডীন হয়েছে এবং বাতিলের পরাজয় সূচিত হয়েছে। তাদেরই অপরিসীম  ত্যাগ-তিতিক্ষা ও জান-মালের কুরবানীর বিনিময়ে পৃথিবীর বুকে তাওহীদ ও সুন্নাতের চির  অম্লান আদর্শ প্রতিষ্ঠিত হয়েছে এবং নমরূদ, ফেরাঊন ও কারূণ এবং যুগে যুগে তাদের  উত্তরসূরীরা ইতিহাসের আস্তাকুঁড়ে নিক্ষিপ্ত হয়েছে। নিমেণ ইসলাম প্রচার ও  প্রতিষ্ঠায় যুবকদের অবদান উল্লেখ পূর্বক তাদের অবদান থেকে শিক্ষণীয় বিষয়গুলো তুলে  ধরার চেষ্টা করব ইনশাআল্লাহ।\n\n১. সত্য ও ন্যায়  প্রতিষ্ঠায় প্রথম জীবন উৎসর্গকারী হাবীল :\n\nবিশ্ব ইতিহাসের  প্রথম মানুষ ও নবী আদম (عليه السلام)-এর দু’পুত্র ছিলেন ক্বাবীল ও হাবীল। ক্বাবীল ছিলেন  আদমের প্রথম সন্তান ও সবার বড়। আর হাবীল ছিলেন তার ছোট ভাই। তারা দু’ভাই আল্লাহর  নামে কুরবানী করেছিলেন (মায়েদা  ৫/২৭)। সে যুগে কুরবানী কবুল হওয়ার নিদর্শন ছিল, আসমান থেকে  আগুন এসে কুরবানী নিয়ে অন্তর্হিত হয়ে যেত। যে কুরবানীকে আগুন গ্রহণ করত না, সে  কুরবানীকে প্রত্যাখ্যাত মনে করা হত। কৃষিজীবী ক্বাবীল কিছু শস্য কুরবানীর জন্য পেশ  করলেন। আর পশুপালক হাবীল আল্লাহর মহববতে তার উৎকৃষ্ট দুম্বাটি কুরবানীর জন্য পেশ  করলেন। অতঃপর আসমান থেকে আগুন এসে হাবীলের কুরবানী নিয়ে গেল। কিন্তু ক্বাবীলের কুরবানী  পড়ে রইল। এতে ক্বাবীল ক্ষুদ্ধ হয়ে হাবীলকে বলল, لَأَقْتُلَنَّكَ ‘আমি অবশ্যই তোমাকে হত্যা করব’। যুবক হাবীল তখন তাকে উপদেশ দিয়ে মার্জিত  ভাষায় বলেছিলেন,\n\nإِنَّمَا يَتَقَبَّلُ اللَّهُ مِنَ الْمُتَّقِينَ- لَئِنْ بَسَطْتَ إِلَيَّ  يَدَكَ لِتَقْتُلَنِي مَا أَنَا بِبَاسِطٍ يَدِيَ إِلَيْكَ لِأَقْتُلَكَ إِنِّي أَخَافُ  اللَّهَ رَبَّ الْعَالَمِينَ.\n\n‘নিশ্চয়ই আল্লাহ  মুত্তাক্বীদের থেকে (কুরবানী) কবুল করে থাকেন। যদি তুমি আমাকে হত্যা করতে উদ্যত হও  তবে আমি তোমাকে পাল্টা হত্যা করতে উদ্যত হব না। কেননা আমি জগৎসমূহের প্রতিপালক আল্লাহকে  ভয় করি’ (মায়েদাহ ৫/২৭-২৮)। ক্বাবীল স্রেফ হিংসার বশবর্তী হয়ে হাবীলকে হত্যা করেছিলেন। তিনি চাননি  যে, ছোট ভাই হাবীল তার চাইতে উত্তম ব্যক্তি হিসাবে সমাজে প্রশংসিত হৌক।[1] এর দ্বারা বুঝা যাচ্ছে যে, ভালোর প্রতি মন্দ লোকের হিংসা ও আক্রোশ মানুষের  মজ্জাগত স্বভাব। এর ফলে ভাল লোকেরা সাময়িকভাবে ক্ষতিগ্রস্ত হলেও চূড়ান্ত বিচারে  তারাই লাভবান হয়ে থাকেন। পক্ষান্তরে মন্দ লোকেরা সাময়িকভাবে লাভবান হলেও চূড়ান্ত  বিচারে তারাই ক্ষতিগ্রস্ত হয়ে থাকে। নির্দোষ হাবীলকে হত্যা করে ক্বাবীল অনন্ত ক্ষতির  মধ্যে পতিত হয়েছেন। মহান আল্লাহ বলেন, فَأَصْبَحَ مِنَ الْخَاسِرِينَ ‘অতঃপর সে ক্ষতিগ্রস্তদের অন্তর্ভুক্ত হল’ (মায়েদাহ ৫/৩০)। অন্যায়ভাবে  মানুষ হত্যার সিলসিলা ক্বাবীলের মাধ্যমে শুরু হয়। বিধায় অন্যায়ভাবে সকল হত্যাকারীর  পাপের একটা অংশ কাবীলের আমল নামায় যুক্ত হবে।[2] হত্যা সাধারণত যুবকদের দ্বারাই বেশি সংঘটিত হয়। অতএব অন্যায়ের সূচনাকারীরা  সাবধান!\n\nশিক্ষণীয় বিষয় :\n\n(ক) মানুষ অন্যের ইচ্ছাধীন পুতুল নয় বরং সে স্বাধীন প্রাণী হিসাবে তার  মধ্যে সহজাত প্রবৃত্তি বিদ্যমান।\n\n(খ) পৃথিবীর প্রথম হত্যাকান্ড যুবক ক্বাবীলের মাধ্যমে সংঘঠিত হয়েছিল  কুপ্রবৃত্তির পূজারী হয়ে। তাই কুপ্রবৃত্তির ব্যাপারে সর্বোচ্চ সতর্কতা অবলম্বন  করতে হবে।\n\n(গ) ভালোর প্রতি মন্দ লোকের হিংসা চিরন্তন। অতএব হিংসা থেকে সাবধান!\n\n(ঘ) অন্যায়ভাবে হত্যা সর্বাপেক্ষা জঘন্য পাপ এবং তওবা ব্যতীত হত্যাকারীর  কোন আমল কবুল হবে না।\n\n(ঙ) মু্ত্তাক্বী ব্যক্তিগণ অন্যায়ের পাল্টা অন্যায় করেন না, বরং আল্লাহর  উপর ভরসা করে তাঁর নিকট প্রতিদান কামনা করেন।\n\n(চ) অন্যাকারী এক সময় অনুতপ্ত হয় এবং অন্তর্জালায় দগ্ধীভূত হয়। অবশেষে এর  সূচনাকরীদের  উপর সকল পাপের বোজা চাপে।  অতএব অন্যায়ের সূচনাকারী সকল স্তরের ব্যক্তিগণ সাবধান!\n\n২. স্বেচ্ছায়  আত্মোৎসর্গকারী তরুণ ইসমাঈল (عليه السلام) :\n\nবহু অগ্নিপরীক্ষায়  উত্তীর্ণ আবুল আম্বিয়া ইবরাহীম (&আঃ)-এর ৮৬ বছর বয়সে বিবি হাজেরার গর্ভে  জন্মগ্রহণ করেন ইসমাঈল। তরুণ ইসমাঈলের বয়স ১৩/১৪ বছর। তিনি যখন বৃদ্ধ পিতার সহযোগী  হতে চলেছেন এবং পিতৃ হৃদয় পুরোপুরি জুড়ে বসেছেন, ঠিক তখনই তাকে কুরবানীর নির্দেশ  দিয়ে মহান আল্লাহ বলেন,\n\nفَلَمَّا بَلَغَ مَعَهُ السَّعْيَ قَالَ يَا بُنَيَّ إِنِّي أَرَى فِي  الْمَنَامِ أَنِّي أَذْبَحُكَ فَانْظُرْ مَاذَا تَرَى قَالَ يَا أَبَتِ افْعَلْ مَا  تُؤْمَرُ سَتَجِدُنِي إِنْ شَاءَ اللَّهُ مِنَ الصَّابِرِينَ\n\n‘যখন সে (ইসমাঈল) পিতার সাথে চলাফেরা করার মত বয়সে উপনীত হল, তখন তিনি  (ইবরাহীম) তাকে বললেন, হে আমার বৎস! আমি স্বপ্নে দেখেছি যে- আমি তোমাকে যবহ্ করছি।  এখন বল, তোমার মতামত কী? সে বলল, হে আববা! আপনাকে যা নির্দেশ করা হয়েছে, আপনি তা  কার্যকর করুন। আল্লাহ চাইলে আপনি আমাকে ছবরকারীদের অন্তর্ভুক্ত পাবেন’ (ছাফ্ফাত ৩৭/১০২)।\n\nতরুণ ইসমাঈল  নিজেকে ‘ছবরকারী’ না বলে ছবরকারীদের অন্তর্ভুক্ত বলেছেন। এর মাধ্যমে তিনি নিজের  পিতাসহ পূর্বেকার বড় বড় আত্মোৎসর্গকারীদের মধ্যে নিজেকে শামিল করে নিজেকে অহমিকামুক্ত  করেছেন। যদিও তাঁর ন্যায় তরুণের এরূপ স্বেচ্ছায় আত্মোৎসর্গের ঘটনা ইতিপূর্বে  ঘটেছিল বলে জানা যায় না (নবীদের  কাহিনী, ১/১৩৯ পৃঃ)। মহান আল্লাহ বলেন,\n\nفَلَمَّا أَسْلَمَا وَتَلَّهُ لِلْجَبِينِ- وَنَادَيْنَاهُ أَنْ يَا إِبْرَاهِيمُ-  قَدْ صَدَّقْتَ الرُّؤْيَا إِنَّا كَذَلِكَ نَجْزِي الْمُحْسِنِينَ.\n\n‘অতঃপর (পিতা-পুত্র) উভয়ে যখন  আত্মসমর্পণ করল এবং পিতা পুত্রকে উপুড় করে শায়িত করল, তখন আমরা তাকে ডাক দিয়ে বললাম,  ‘হে ইবরাহীম! তুমি তোমার স্বপ্ন সত্যে পরিণত করেছ। আমরা এভাবেই সৎকর্মশীলদের  প্রতিদান দিয়ে থাকি’ (ছাফ্ফাত  ৩৭/১০৩-১০৫)।\n\nবিশ্ব মুসলিম এই  সুন্নাত অনুসরণে ১০ই যিলহজ্জ বিশ্বব্যাপী শরী‘আত নির্ধারিত পশু কুরবানী দিয়ে থাকে।  পিতার আহবানে স্বেচ্ছায় আত্মোৎসর্গকারী তরুণ ইসমাঈল স্বতস্ফুর্তভাবে সাড়া দিয়েছেন  বলেই কুরবানীর গৌরবময় ইতিহাস রচিত হয়েছে। তিনি যদি পিতার অবাধ্য হতেন এবং দৌড়ে  পালিয়ে যেতেন তাহলে আল্লাহর হুকুম পালন করা ইবরাহীমের পক্ষে আদৌ সম্ভব হত না।  এখানে মা হাজেরার অবদানও ছিল অসামান্য। তাইতো বাংলার বুলবুল কাজী নজরুল ইসলাম  গেয়েছেন,\n\nমা হাজেরা হৌক মায়েরা সব\n\nযবীহুল্লাহ হৌক ছেলেরা সব,\n\nসবকিছু যাক সত্য রৌক\n\nবিধির বিধান সত্য হৌক।\n\nবর্তমানে  বিশৃঙ্খল পৃথিবীতে প্রতিটি যুবককে ইসমাঈল (عليه السلام)-এর মত হতে হবে, তবেই সেখানে নেমে  আসবে পরম করুণাময় আল্লাহর রহমতের ফল্গুধারা।\n\nশিক্ষণীয় বিষয় :\n\n(ক) আল্লাহর মহববত ও দুনিয়াবী মহববত একত্রিত হলে দুনিয়াবী মহববতকে কুরবানী  দিয়ে আল্লাহর নির্দেশ মানতে হবে।\n\n(খ) পিতা-মাতা ও প্রবীণদের কল্যাণময় নির্দেশনা এবং তরুণদের আনুগত্য ও  উদ্দীপনার সমন্বিত প্রচেষ্টার মাধ্যমে চিরস্মরণীয় ইতিহাস রচনা করা সম্ভব।\n\n৩. যৌবনের মহাপরীক্ষায়  ইউসুফ (عليه السلام) :\n\nপৃথিবীর সুন্দরতম  মানুষ ইউসুফ (عليه السلام) অন্ধকূপ থেকে উদ্ধার পাওয়ার পর আযীযে মিসর তথা মিসরের অর্থ ও  রাজস্ব মন্ত্রী ক্বিত্বফীর (قطفير )-এর গৃহে পুত্র সেণহে লালিত পালিত হন। অতঃপর  যৌবনে পদার্পণকারী অনিন্দ্য সুন্দর ইউসুফের প্রতি মন্ত্রীর নিঃসন্তান পত্নী  যুলায়খার আসক্তি জন্মে। সে ইউসুফকে কুপ্রস্তাব দেয়। এ দিকে ইঙ্গিত করে মহান আল্লাহ  বলেন,\n\nوَرَاوَدَتْهُ الَّتِي هُوَ فِي بَيْتِهَا عَنْ نَفْسِهِ وَغَلَّقَتِ  الْأَبْوَابَ وَقَالَتْ هَيْتَ لَكَ قَالَ مَعَاذَ اللَّهِ إِنَّهُ رَبِّي أَحْسَنَ  مَثْوَايَ إِنَّهُ لَا يُفْلِحُ الظَّالِمُونَ.\n\n‘আর তিনি যে মহিলার বাড়ীতে থাকতেন ঐ মহিলা তাকে  ফুসলাতে লাগল এবং (একদিন) ঘরের দরজা সমূহ বন্ধ করে দিয়ে বলল, কাছে এসো! ইউসুফ  বললেন, আল্লাহ (আমাকে) রক্ষা করুন। তিনি (অর্থাৎ আপনার স্বামী) আমার মনিব। তিনি  আমার উত্তম বসবাসের ব্যবস্থা করেছেন। নিশ্চয়ই সীমালঙ্ঘকারীগণ সফলকাম হয় না’ (ইউসুফ ১২/২৩)।\n\nঅতুলনীয়  রূপ-লাবণ্যের অধিকারী যুবক ইউসুফ (عليه السلام) কুপ্রস্তাবে সম্মত না হয়ে ঘর থেকে বেরিয়ে  আসতে চাইলে যুলায়খা পিছন থেকে তার জামা টেনে ধরে এবং তা ছিঁড়ে যায়। দরজা খুলে  বেরিয়ে আসতেই দু’জন ধরা পড়ে যায় বাড়ীর মালিক ক্বিত্বফীরের কাছে। পরে যুলায়খার  সাজানো কথামত নির্দোষ ইউসুফের জেল হয় (নবীদের কাহিনী ১/১৭৭ পৃঃ) সুন্দরী নারীর হাতছানী  উপেক্ষা করে ইউসুফ (عليه السلام) সাত বছর জেল খাটেন এবং আল্লাহর সন্তুষ্টি কামনা করেন। তবুও  তিনি নিজের চারিত্রিক নিষ্কলুষতা অটুট রাখেন। শুধুমাত্র আল্লাহভীতির বদৌলতে ইউসুফ  (عليه السلام) নোংরা মহিলার কুপ্রস্তাব প্রত্যাখ্যান করেছিলেন। বিনিময়ে নির্দোষ ইউসুফকে  কারা নির্যাতন ভোগ করতে হয়েছিল। অতএব হে যুবসম্প্রদায়! যাবতীয় নোংরামী ও অশ্লীলতা  থেকে নিজেকে বিরত রাখ। তুমিতো আল্লাহভীরু ইউসুফের যোগ্য উত্তরসূরী।\n\nশিক্ষণীয় বিষয় :\n\n(ক) নবীগণ মানুষ ছিলেন এবং মনুষ্যসুলভ স্বাভাবিক  প্রবণতাও তাদের মধ্যে ছিল। তবে আল্লাহর বিশেষ ব্যবস্থাপনায় তারা যাবতীয় কাবীরা  গুনাহ থেকে মুক্ত ও নিষ্পাপ ছিলেন।\n\n(খ) জেল-যুলুমসহ দুনিয়াবী বিপদাপদের ভয় থাকলেও নিজের  চারিত্রিক নিষ্কলুষতা সর্বদা অটুট রাখতে হবে। তবে কাঙ্খিত সফলতা অর্জন করা যাবে।\n\n(গ) সত্য একদিন প্রকাশিত হবেই। তাই দুনিয়াবী হাতছানী ও  অপবাদ উপেক্ষা করে সর্বদা ন্যায় পথে অটল থাকতে হবে।\n\n৪. আছহাবুল উখদূদের ঘটনায় বর্ণিত ঈমানদার যুবক :\n\nদ্বীনে হক্ব প্রতিষ্ঠায় যুবকদের অবদান দিবালোকের ন্যায় ফুটে উটেছে আছহাবুল  উখদূদের ঐতিহাসিক ঘটনায়। বনী ইসরাঈলের এক ঈমানদার যুবক নিজের জীবন দিয়ে জাতিকে  হক্বের রাস্তা প্রদর্শন করে গেছেন। ছুহাইব বিন সিনান আর রূমী (رضي الله عنه) রাসূলুল্লাহ  (ছাঃ) হতে এ বিষয়ে এক দীর্ঘ হাদীছ বর্ণনা করেছেন। তা সংক্ষেপে এই যে, বহুকাল  পূর্বে এক রাজা ছিলেন, যার ছিল এক বৃদ্ধ যাদুকর। তার স্থলাভিষিক্ত হওয়ার আশঙ্কায়  একজন বালককে তার নিকটে যাদুবিদ্যা শেখার জন্য নিযুক্ত করা হয়। বালকটির নাম ‘আব্দুল্লাহ  ইবনুছ ছামের’। তার যাতায়াতের পথে একটি গীর্জায় একজন পাদ্রী ছিলেন। বালকটি দৈনিক  তার কাছে বসত। পাদ্রীর কথা শুনে মুগ্ধ হয়ে সে মুসলমান হয়ে যায়। কিন্তু তা গোপন  রাখে। একদিন যাতায়াতের পথে বড় একটি হিংস্র   জন্তু রাস্তা আটকে রাখে। বালকটি মনে মনে বলল, আজ আমি দেখব, পাদ্রী শ্রেষ্ঠ  না যাদুকর শ্রেষ্ঠ? সে তখন একটি পাথর হাতে নিয়ে বলল ‘হে আল্লাহ! পাদ্রীর কর্ম যাদুকরের  কর্ম হতে আপনার কাছে অধিক পসন্দনীয় হলে এ জন্তুটিকে মেরে ফেলুন। এই বলে সে পাথরটি  নিক্ষেপ করল এবং ঐ পাথরের আঘাতে জন্তুটি মারা পড়ল।\n\nঅতঃপর এ খবর পাদ্রীয় কানে পৌঁছে গেল। তিনি বালকটিকে ডেকে বললেন, ‘হে বৎস’  তুমি এখনই আমার চেয়ে শ্রেষ্ঠ হয়ে উঠেছ। শীঘ্রই তুমি পরীক্ষায় পড়বে। যদি পড়, তবে  আমার কথা প্রকাশ করে দিও না। বালকটির কারামত চারিদিকে ছড়িয়ে পড়ল। তার দো‘আয়  জন্মান্ধ ব্যক্তি চক্ষুষ্মান হতে লাগল, কুষ্ঠ ব্যাধিগ্রস্ত ব্যক্তি নিরাময় হতে  লাগল এবং লোকজন অন্যান্য রোগ হতেও আরোগ্য লাভ করতে লাগল। ঘটনাক্রমে রাজার এক সভাসদ  ঐ সময় অন্ধ হয়ে যান। তিনি বহু মূল্যের উপঢৌকনাদি নিয়ে বালকটির নিকট গমন করেন। বালকটি  তাকে বলে, ‘আমি কাউকে রোগমুক্ত করি না। এটা কেবল আল্লাহ করেন। এক্ষণে যদি আপনি আল্লাহর  উপর ঈমান আনেন তাহলে আমি আল্লাহর নিকট দো‘আ করতে পারি। তাতে হয়ত তিনি আপনাকে  আরোগ্য দান করবেন’। মন্ত্রী ঈমান আনলে বালক দো‘আ করল। অতঃপর তিনি দৃষ্টি শক্তি  পেলেন। পরে রাজদরবারে গেলে রাজার প্রশ্নের জবাবে তিনি বলেন যে, আমার পালনকর্তা  আমাকে সুস্থ করেছেন। রাজা বললেন, আমি ছাড়া তোমার রব আছে কি? মন্ত্রী বললেন, আমার ও  আপনার উভয়ের রব আল্লাহ। তখন রাজার হুকুমে তার উপর নির্যাতন শুরু হয়। একপর্যায়ে  তিনি উক্ত বালকের নাম বলে দেন। বালককে ধরে এনে একই প্রশ্নের অভিন্ন জবাব পেয়ে তার  উপর চালানো হয় কঠোর নির্যাতন। ফলে একপর্যায়ে সেও পাদ্রীর কথা বলে দেয়। তখন  পাদ্রীকে ধরে আনা হলে তিনিও একই জবাব দেন। রাজা তাদেরকে তাদের দ্বীন ত্যাগ করতে  বললে তারা অস্বীকার করেন। তখন পাদ্রী ও মন্ত্রীকে জীবন্ত অবস্থায় করাতে চিরে তাদের  মাথাসহ দেহকে দ্বিখন্ডিত করা হয়।\n\nঅতঃপর একইভাবে বালকটিও দ্বীন পরিত্যাগ করতে অস্বীকৃতি জানালে তাকে কিছু  সৈন্যের সাথে উঁচু পাহাড়ের চূড়ায় তুলে সেখান থেকে ফেলে দেয়ার নির্দেশ দেয়া হয়।  কিন্তু আল্লাহর অশেষ রহমতে, পাহাড় কেঁপে উঠে, এতে তার সঙ্গী সাথীরা পাহাড়ের চূড়া  হতে নিচে পড়ে মারা যায় এবং বালকটি প্রাণে রক্ষা পায়। অতঃপর তাকে নৌকায় করে  সমুদ্রের মাঝখানে নিয়ে পানিতে ফেলে দেওয়ার জন্য নিয়ে যাওয়া হয়। কিন্তু নৌকা উল্টে  রাজার লোকজন মারা পড়ে এবং বালকটি বেঁচে যায়। দু’বারই বালকটি আল্লাহর নিকটে দো‘আ  করেছিল, হে আল্লাহ! আপনার যেভাবে ইচ্ছা সেভাবে এদের হাত থেকে আমাকে রক্ষা করুন।’  পরে বালকটি রাজাকে বলল, আপনি আমার নির্দেশনা অনুযায়ী কাজ না করলে আমাকে হত্যা করতে  পারবেন না। রাজা বলল, সেটা কী? বালকটি বলল, আপনি সমস্ত লোককে একটি ময়দানে জমা করুন  এবং সেই ময়দানে একটি খেজুর গাছের গুঁড়ি পুঁতে তার উপরিভাগে আমাকে বেঁধে রাখুন।  অতঃপর আমার তূণীর হতে একটি তীর ধনুকে সংযোজিত করে নিক্ষেপের সময় বলুন, بسم  الله رب الغلام ‘বালকটির রব আল্লাহর নামে’! রাজা তাই করলেন এবং বালকটি মারা গেল। এ দৃশ্য  দেখে উপস্থিত জনগণ বলে উঠল, আমরা বালকটির রবের প্রতি ঈমান আনলাম। তখন রাজার  নির্দেশে বড় বড় গর্ত খুঁড়ে বিশাল অগ্নিকুন্ডে নিক্ষেপ করে সবাইকে হত্যা করা হল। নিক্ষেপের  আগে প্রত্যেককে দ্বীনে হক্ব ত্যাগের বিনিময়ে মুক্তির কথা বলা হয়। কিন্তু কেউ তা  মানেনি। শেষদিকে একজন রমণীকে তার শিশুসন্তানসহ উপস্থিত করা হল। রমণীটি আগুনে ঝাঁপ  দিতে ইতস্ততবোধ করতে থাকলে শিশুটি বলে উঠন إصبر يا امه!  فانك علي الحق ‘হে আমার মা! ছবর (করতঃ আগুনে প্রবেশ) করুন। কেননা আপনি হক্ব পথে আছেন’।[3] এ ঘটনা থেকে আমরা জানতে পারি যে, একজন যুবক দ্বীনে হক্বকে প্রচারের খাতিরে  স্বেচ্ছায় নিজের হত্যার কৌশল শত্রুর নিকট ব্যক্ত করেছিল। ফলে তার আত্মত্যাগের  বিনিময়ে হাযার হাযার নারী পুরুষ শিরক বর্জন করে তাওহীদ গ্রহণ করতঃ পরকালীন মুক্তির  দিশা খুঁজে পেয়েছিল। এমনিভাবে যুবকদের আত্মত্যাগের বিনিময়ে সমাজে দাম্ভিকদের দম্ভ চূর্ণ  হয়ে তদস্থলে হক্ব প্রতিষ্ঠিত হয়েছে এবং হবে ইনশাআল্লাহ। অকর্মণ্য তরুণ সমাজ উক্ত  ঘটনা থেকে শিক্ষা গ্রহণ করবে কি!\n\nশিক্ষণীয় বিষয় :\n\n(ক) প্রত্যেক আদম সন্তান স্বভাবধর্ম ইসলামের উপর জন্ম গ্রহণ করে।\n(খ) রোগ-মুক্তির মালিক একমাত্র আল্লাহ; কোন ভন্ড ওলী, দরবেশ, পীর-ফকীর,  সাধু-সন্ন্যাসী বা তাবীয-কবয নয়।\n(গ) যাবতীয় যাদু-বিদ্যা ও শিরকী কর্মকান্ড ত্যাগ করে আল্লাহর কালাম শিক্ষা  করতে হবে।\n(ঘ) হক্ব পথের নির্ভীক সৈনিকরা জীবনের তরে কখনো বাতিলের সামনে ঈমান বিকিয়ে  দেয় না।\n(ঙ) একজন হক্বপন্থী তরুণ ও যুবকের আত্মত্যাগের বিনিময়েই পৃথিবীতে হাযার  হাযার মানুষ শিরকী পথ বর্জন করে জান্নাতী পথে জীবন উৎসর্গ করেছে। অতএব যুবকগণ  এগিয়ে আসুন সেই জান্নাতী পথে।\n\n৫. সাইয়েদুশ শুহাদা হামযা বিন আব্দুল মুত্তালিব (رضي الله عنه) :\n\nইসলামের প্রাথমিক যুগে যখন মক্কার বিস্তৃত অঞ্চল অন্যায় ও অত্যাচারের  ঘনকালো মেঘমালা দ্বারা আচ্ছাদিত ছিল, মুসলমানগণ নানাবিধ সমস্যায় জর্জরিত ছিলেন, সে  সময় যে সকল অকুতোভয় যুবক ছাহাবী ইসলাম প্রচার ও প্রতিষ্ঠায় বুকের তাজা খুন  ঝরিয়েছিলেন, বাতিলের বিরুদ্ধে হক্বের ঝান্ডা উড্ডীন করতে শাহাদতের অমীয় পেয়ালা পান  করেছিলেন হামযাহ বিন আব্দুল মুত্ত্বালিব (ছাঃ) ছিলেন তাদের অন্যতম। তিনি মহানবী  মুহাম্মাদ (ছাঃ)-এর নবুওঅত প্রাপ্তির ৬ষ্ঠ নববী বর্ষের শেষ দিকে ইসলাম গ্রহণ করেন।  তাঁর ইসলাম গ্রহণের ঘটনাটি অত্যন্ত হৃদয়গ্রাহী। ঘটনাটি হল, যিলহজ্জ মাসের কোন  একদিনে ছাফা পাহাড়ের পাশ দিয়ে যাবার সময় আবু জাহল রাসূলুল্লাহ (ছাঃ)-কে দেখে  প্রথমে অশ্লীল ভাষায় গালি-গালাজ করল এবং অনেক অপমান সূচক কথাবার্তা বলল। তাতে তাঁর  কোন প্রত্যুত্তর ও ভাবান্তর দেখতে না পেয়ে অবশেষে আবু জাহল একটা পাথর তুলে রাসূলের  (ছাঃ) মাথায় আঘাত করল। তাতে তাঁর মাথা ফেটে রক্তধারা প্রবাহিত হতে থাকল। রাসূলুল্লাহ  (ছাঃ) চুপচাপ সবকিছু সহ্য করলেন।\n\nআবু জাহল অতঃপর কা‘বা ঘরের নিকটে গিয়ে তার দলবলের সাথে বসে উক্ত কাজের জন্য  গৌরব যাহির করতে থাকল। আব্দুল্লাহ বিন জুদ‘আনের জনৈক দাসী ছাফা পাহাড়ের উপরে তার  বাসা থেকে এ ঘটনা আদ্যোপান্ত অবলোকন করে। ঐ সময় বীর সেনানী যুবক হামযা বিন আব্দুল  মুত্তালিব শিকার থেকে তীর ধনুক সুসজ্জিত অবস্থায় ঘরে ফিরছিলেন। উল্লেখ্য যে,  হামযাহ (رضي الله عنه) শিকারে খুবই দক্ষ ছিলেন। তখন উক্ত দাসীর নিকট সব ঘটনা শুনে রাগে  অগ্নিশর্মা হয়ে কালমুহূর্ত বিলম্ব না করে হামযা (رضي الله عنه) ছুটলেন আবু জাহলের খোঁজে।  তিনি ছিলেন কুরায়েশগণের মধ্যে মহাবীর ও শক্তিশালী যুবক। খোঁজ করতে করতে তাকে পেলেন  মসজিদুল হারামে। সেখানে তিনি তার মুখোমুখি দাঁড়িয়ে তীব্র ভাষায় গালিগালাজ করে  চিৎকার দিয়ে বলে উঠলেন, يا  مُصَفِّرَ اسْتَه تشتم ابن أخي وأنا على دينه ‘হে গুহ্যদ্বার দিয়ে রায়ু নিঃসরণকারী (অর্থাৎ কাপুরুষ)!  তুমি আমার ভাতিজাকে গালি দিয়েছ, অথচ আমি তার দ্বীনের উপরে আছি? এরপর ধনুক দিয়ে তার  মাথায় এমন জোরে আঘাত করলেন যে, সে চরমভাবে যখম হয়ে রক্তাক্ত হয়ে গেল। ফলে আবু  জাহলের বনু মাখযূম গোত্র এবং হামযাহর বনু হাশেম গোত্র পরস্পরের প্রতি ক্ষিপ্ত হয়ে  উঠল। এমতাবস্থায় আবু জাহল নিজের দোষ স্বীকার করে নিজ গোত্রকে নিরস্ত করল। ফলে  আসন্ন খুনোখুনি হতে উভয় পক্ষ বেঁচে গেল।[4] হামযাহর ইসলাম কবুলের এই ঘটনাটি ছিল আকস্মিক এবং ভাতিজার প্রতি ভালবাসার  টানে। অতঃপর আল্লাহ তার অন্তরকে ইসলামের জন্য প্রশস্ত করে দেন এবং নির্যাতিত  মুসলমানদের জন্য তিনি শক্তিশালী ও নির্ভরযোগ্য স্তম্ভরূপে আর্বিভুত হন। হামযাহ (رضي الله عنه)  ইসলাম গ্রহণের পর নিমেণাক্ত কবিতাটি আবৃত্তি করেন!\n\nحمدت  الله حين هدي فوادي * الي الاسلام  والدين الحنيف\n\nلدين جاء من رب عزيز* خبير بالعباد بهم لطيف\n\nاذا تليت رسائله علينا* تحدر دمع ذي اللب الحصيف\n\nرسائل حاء احمد من هداها* بايات مبينة  الحروف\n\n‘আমি মহান আল্লাহর প্রশংসা জ্ঞাপন  করছি, যেহেতু তিনি আমার অন্তরকে ইসলামের দিকে ফিরিয়ে দিয়েছেন এবং একনিষ্ঠ এক  দ্বীনের দিকে আমাকে হেদায়াত দান করেছেন। সেটা এমন এক দ্বীন, যা পরাক্রমশালী প্রভুর  পক্ষ থেকে এসেছে। সেই প্রভু স্বীয় বান্দাদের খবর রাখেন এবং তাদের ব্যাপারে অত্যন্ত  দয়ালু। যখন তাঁর গ্রন্থ আমাদের নিকট তেলাওয়াত করা হয়, তখন কঠিন হৃদয়ের অধিকারী ব্যক্তির  চোখ থেকে অবিরত ধারায় অশ্রু গড়িয়ে পড়ে। যে গ্রন্থ আহমাদ নিয়ে এসেছেন এবং যার আয়াত  দ্বারা হেদায়াত করেছেন। এর আয়াত সুস্পষ্ট হরফ (অক্ষর) দ্বারা সন্নিবেশিত।[5]\n\nইসলাম গ্রহণের পর হামযাহ (رضي الله عنه) অনেক জিহাদে অংশগ্রহণ করেছেন। ‘সারিয়াতু  হামাযাহ’ সংঘটিত হওয়ার সময় (১ম হিজরীর রামাযান মাসে) ইসলামের সর্বপ্রথম ঝান্ডা  হামযাহ (رضي الله عنه)-কে প্রদান করা হয়। ‘আবওয়া’র যুদ্ধেও মহানবী (ছাঃ) হামযাহকে নেতা ও  ঝান্ডাবাহী এবং ‘যুল আশীরা’র যুদ্ধেও তাঁকে ঝান্ডাবাহী নিযুক্ত করেছিলেন। বদর  যুদ্ধে শায়বাহ মতান্তরে উৎবাহসহ অনেক কুরাইশ নেতা ও সৈন্য তাঁর হাতে নিহত হয়েছিল।  ২য় হিজরীর শাওয়াল মাসে সংঘটিত বনু কাইনুকার যুদ্ধেও তিনি অংশ গ্রহণ করেছিলেন এবং  মহানবী (ছাঃ) এ যুদ্ধেও তাঁকে ইসলামী বাহিনীর পতাকা অর্পণ করেছিলেন। তৃতীয় হিজরীর ৭ই  শাওয়াল শনিবার সকালে সংঘটিত ওহোদ যুদ্ধে যুবক হামযাহ বিন আব্দুল মুত্তালিব (رضي الله عنه)  শাহাদত বরণ করেন। তাঁর শাহাদতের ঘটনা হল, ওহোদ যুদ্ধে আলী, তালহা, যুবায়ের, সা‘দ  বিন আবী ওয়াক্কাছ ও আবু দুজানাহ সহ অন্যান্য জানবায মুসলিম বীরদের মত হামযাহ (رضي الله عنه)  যুদ্ধ করছিলেন। এ যুদ্ধে তাঁর বীরত্ব ছিল কিংবদন্তিতুল্য। প্রতিপক্ষের অভ্যন্তরে  প্রবেশ করে তিনি সিংহ বিক্রমে লড়াই করছিলেন। তিনি দু’হাতে এমনভাবে তরবারি পরিচালনা  করছিলেন যে, শত্রুপক্ষের কেউ তাঁর সামনে টিকতে না পেরে সবাই ছত্রভঙ্গ হয়ে পড়ে।  এদিকে মক্কার নেতা যুবাইর ইবনু মুত্বঈ‘মের হাবশী গোলাম ওয়াহশী বিন হারব একটি ছোট  বর্শা হাতে নিয়ে একটি গাছ বা পাথরের আড়ালে ওঁৎ পেতে বসেছিল হামযাহ (رضي الله عنه)-কে নাগালে  পাওয়ার জন্য। জুবায়ের তার চাচা তু‘আইমা বিন ‘আদী হত্যার পরিবর্তে ওয়াহশীকে নিযুক্ত  করেছিল হামযাহকে হত্যা করার জন্য। আর এর বিনিময়ে তাকে মুক্ত করে দেওয়ার ঘোষণা  দিয়েছ্যিল। বদর যুদ্ধে তু‘আইমা হামযাহ (رضي الله عنه)-এর হাতে নিহত হয়েছিল।\n\nযুদ্ধের এক পর্যায়ে সিবা‘ (سباع ) বিন আব্দুল ওযযা হামযার  সামনে আসলে তিনি তাতে আঘাত করেন। ফলে তার মাথা দেহ থেকে বিচ্ছিন্ন হয়ে যায় এবং  তিনি সামনে অগ্রসর হতে থাকেন। এদিকে বর্শা তাক করে বসে থাকা ওয়াহশী সুযোগমত হামযার  অগোচরে তাঁর দিকে বর্শা ছুঁড়ে মারে। যা তার নাভীর নীচে ভেদ করে ওপারে চলে যায়।  এরপরেও তিনি তার দিকে তেড়ে যেতে লাগলে পড়ে যান এবং কিছুক্ষণ পরেই শাহাদত বরণ করেন।[6] এ যুদ্ধে শহীদ হওয়ার আগ পর্যন্ত হামযাহ একাই ৩০ জনের অধিক শত্রু সেনাকে  হত্যা করেন।[7] আবু সুফিয়ানের স্ত্রী হিন্দ বিন উৎবাহ বদর যুদ্ধে তার পিতার হত্যাকারী  হামযার উপরে প্রতিশোধ নেয়ার জন্য তার বুক ফেড়ে কলিজা বের করে নিয়ে চিবাতে থাকে এবং  তাঁর নাক ও কান কেটে কণ্টহার বানায়। হামযাহ (رضي الله عنه)- কে ‘সাইয়েদুশ শুহাদা’ শহীদগণের  নেতারুপে এবং আসাদুল্লাহ ও আসাদু রাসূলিল্লাহ (আল্লাহর সিংহ ও আল্লাহ্ র রাসূলের  সিংহ) আখ্যায়িত করা হয়।[8]  শাহাদতের পর হামযার (رضي الله عنه) বোন  ছাফিয়াহ স্বীয়পুত্র যুবাইরকে দু’টি চাদর দিয়ে তাঁর দাফন সম্পন্ন করতে বলেন। কিন্তু  এক আনছারীর লাশ তাঁর পাশেই পড়ে থাকতে দেখে আনছারীকে এক চাদরে ও হামযাহকে এক চাদরে  কাফন দেয়া হয়। কিন্তু কাপড় এত ছোট ছিল যে, হামযার মাথা ঢাকলে পা বেরিয়ে আসত এবং পা  ঢাকলে মাথা বেরিয়ে পড়ত। তখন রাসূলুল্লাহ (ছাঃ)-এর নির্দেশে মাথা ও মুখমন্ডল ঢেকে  দেয়া হয় ও পায়ের উপর ইযখির ঘাস চাপিয়ে দেয়া হয় এবং তাঁকে ও তাঁর ভাগ্নে আব্দুল্লাহ  বিন জাহশকে একই কবরে ওহোদ প্রান্তরে (শহীদের কবরস্থানে) সমাহিত করা হয়। তাঁর  জানাযায় দাঁড়িয়ে রাসূল (ছাঃ) এমনভাবে কাঁদেন যে শব্দ উঁচু হয়ে যায়।[9] তাঁর সম্পর্কে মহানবী (ছাঃ) বলেছেন,\n\nدَخَلْتُ الْجَنَّةَ الْبَارِحَةَ  فَنَظَرْتُ فِيهَا فَإِذَا جَعْفَرٌ يَطِيرُ مَعَ الْمَلاَئِكَةِ وَإِذَا حَمْزَةُ  مُتَّكِئٌ عَلَى سَرِيرٍ\n\n‘আমি গত রাতে জান্নাতে প্রবেশ করে দেখলাম, জা‘ফর  ফেরেশতাদের সাথে উড়ে বেড়াচ্ছেন আর হামযাহ একটি আসনের উপর ঠেস দিয়ে বসে আসেন।[10] সাইয়েদুশ শুহাদা হামযাহ (رضي الله عنه)-এর ত্যাগের প্রতি লক্ষ্য রেখে যুবকদেরকে সমাজ  সংস্কারে ও হক আন্দোলনে ঝাঁপিয়ে পড়তে হবে। (চলবে)\n\n[লেখক : কেন্দ্রীয় পরিচালক, সোনামণি ও শিক্ষক, আল-মারকাযুল ইসলামী আস-সালাফী, নওদাপাড়া, রাজশাহী]\n\n[1]. ড. মুহাম্মাদ আসাদুল্লাহ আল-গালিব, নবীদের কাহিনী, ১ম খন্ড, ২য় সংস্করণ,  ২০১০, পৃ. ৪৪।\n[2]. বুখারী হা/৩৩৩৫; মিশকাত হা/২১১ ‘ইলম’ অধ্যায়।\n[3]. ছহীহ মুসলিম হা/৩০০৫  যুহদ ও রিকাক অধ্যায়, অনুচ্ছেদ ১৭, আহমাদ হা/২৩৯৭৬, তিরমিযীর বর্ণনা অনুযায়ী ঐ দিন  ৭০ হাযার মানুষকে পুড়িয়ে মারা হয়। সনদ জাইয়িদ।\n[4]. ছফিউর রহমান মুবারকপুরী, আর রাহীকুল মাখতূম  (রিয়ায-দারুল মুআয়্যিদ, ২০০০ খ্রীঃ/১৪২১ হিঃ), পৃ. ১০০-১০১; মাসিক আত-তাহরীক, ১৪/২  নভেম্বর ২০১০, পৃ. ৩; ড. মুহাম্মাদ আসাদুল্লাহ আল-গালিব, প্রবন্ধ : পবিত্র কুরআনে  বর্ণিত নবীর কাহিনী, ২৫/৫ কিস্তি।\n[5]. আস-সীরাতুন নাবাবিইয়াহ, ১ম খন্ড পৃ. ২৯৩, টীকা দ্র:; মাসিক আত-তাহরীক ৩/৬  মার্চ ২০০০ পৃ.২৩।\n[6]. ইমাম যাহাবী, নুযহাতুল কুযালা তাহযীবু সিয়ারু আলামিন নুবালা, (জেদ্দাহ :  দারুল আন্দালুস, ১ম প্রকাশ ১৯৯১/১১৪১) ১/৩২-৩৩; আত-তাহরীক ৩/৬, ২০০০, পৃঃ ২৪।\n[7]. আল-ইছাবাহ ২/২৮৬, ক্রমিক সংখ্যা ১১০২, আত-তাহরীক ১৪/৯ জুন ২০১১, পৃঃ ১০।\n[8]. আত-তাহরীক ১৪/১০, জুলাই, পৃঃ ৫।\n[9]. ইবনুল জাওযী, আল-মুনতামাম  ফী তারীখিল মুলূক ওয়াল উমাম,  (বৈরূত :  দারুল কুতুব আল ইলমিইয়াহ, তাবি, ৩/১৮২-৮৩ পৃঃ, আত-তাহরীক ৩/৬ মার্চ ২০০০) পৃ: ২৪;  আর-রাহীকুল মাখতূম, পৃঃ ২৮১।\n[10]. আল-মুস্তাদরাকে আলাছ ছহীহায়ন, মুহাম্মাদ ইবনু আবদিল্লাহ আল-হাকিম  আননিসাপুরী, বৈরূতঃ দারুল কুতুব আল-ইলমিয়াহ ১৪১১/১৯৯০) হা/৪৮৯০; ছহীহুল জামে‘  হা/৩৩৬৩, সনদ ছহীহ।"
    },
    {
        "1": "ইসলাম প্রচার ও প্রতিষ্ঠায় যৌবনকালের ভূমিকা",
        "2": "-আব্দুল হালীম বিন ইলিয়াস\nভূমিকা :\n\nমহান আল্লাহ্র এই সুন্দর ভুবনে ইহকালীন কল্যাণ ও পরকালীন মুক্তির দিক নির্দেশনা সম্বলিত স্বভাব ও শান্তির গ্যারান্টিযুক্ত একমাত্র জীবন ব্যবস্থা ইসলাম। আল্লাহ পাক বলেন, إِنَّ الدِّينَ عِنْدَ اللَّهِ الْإِسْلَامُ ‘নিশ্চয়ই আল্লাহ্র নিকট একমাত্র গ্রহণযোগ্য জীবন ব্যবস্থা হ’ল ইসলাম’ (আলে-ইমরান ৩/১৯)। পবিত্র কুরআন, ছহীহ হাদীছ ও ইসলামের ইতিহাস অধ্যয়ন করলে যেখা যায় যে, ইসলাম প্রচার ও প্রতিষ্ঠায় যুবসমাজ অত্যন্ত গুরুত্বপূর্ণ দায়িত্ব পালন করেছেন। চারিদিকে যখন যুলুম, অত্যাচার ও নির্যাতনের জয়জয়কার চলছিল; অজ্ঞতা, মূর্খতা, হঠকারিতা এবং গোঁড়ামীর কারণে তাওহীদ যখন ভূলুণ্ঠিত হচ্ছিল, পৃথিবীর শ্রেষ্ঠ ইবাদতখানা বায়তুল্লাহ শরীফে ৩৬০টি মূর্তির সামনে মানুষ মাথা নত করছিল এবং নযর-নেয়াজ পেশ করছিল, তখন যুবকদের হুঙ্কার ও তাকবীর ধ্বনির মাধ্যমে এবং আল্লাহ্র অশেষ রহমতে তাওহীদ ও সুন্নাতের চির অম্লান বাণী উচ্চারিত হয়েছিল এবং প্রকাশ্যে কা‘বা ঘরে আল্লাহ্র ইবাদত করা শুরু হয়েছিল। তাই ইসলাম প্রচার ও প্রতিষ্ঠায়  যৌবনকালের গুরুত্ব সম্পর্কে কিছু কথা তুলে ধরার প্রয়োজন রয়েছে বলে মনে করি। যাতে মানুষ এ থেকে শিক্ষা গ্রহণ করে তাদের যৌবনের এই সোনালী সময়টাকে অহির বিধান প্রতিষ্ঠায় ব্যয় করতে পারে।\n\nযৌবনকাল : কিছু কথা\n\nএকটু চিন্তাশীল মন নিয়ে একনিষ্ঠভাবে ভাবলে যার প্রতি তৎক্ষণাৎ সিজদায় লুটিয়ে পড়তে হয়, সেই মহান স্রষ্টা আল্লাহ্র চিরন্তন রীতি অনুযায়ী এ সুন্দর ধূলির ধরণীতে প্রতিনিয়ত মানুষের আগমন ও প্রত্যাগমন ঘটছে। এ আগমন হয় মানুষের অত্যন্ত অসহায়  অবস্থায়। যখন সে উল্লেখযোগ্য কিছুই থাকে না। যেমন-মহান আল্লাহ বলেন, هَلْ أَتَى عَلَى الْإِنْسَانِ حِينٌ مِنَ الدَّهْرِ لَمْ يَكُنْ شَيْئًا مَذْكُورًا- إِنَّا خَلَقْنَا الْإِنْسَانَ مِنْ نُطْفَةٍ أَمْشَاجٍ نَبْتَلِيهِ فَجَعَلْنَاهُ سَمِيعًا بَصِيرًا-  ‘মানুষের  উপর এমন কিছু সময় অতিবাহিত হয়েছে যখন সে উল্লেখযোগ্য কিছুই ছিল না। আমরা মানুষকে সৃষ্টি করেছি শুক্রবিন্দু থেকে এভাবে যে, তাকে পরীক্ষা করব। অতঃপর তাকে করে দিয়েছি শ্রবণ ও দৃষ্টিশক্তি সম্পন্ন’ (দাহর ৭৬/১-৩)। তিনি আরো বলেন, وَاللَّهُ أَخْرَجَكُمْ مِنْ بُطُونِ أُمَّهَاتِكُمْ لَا تَعْلَمُونَ شَيْئًا وَجَعَلَ لَكُمُ السَّمْعَ وَالْأَبْصَارَ وَالْأَفْئِدَةَ لَعَلَّكُمْ تَشْكُرُونَ ‘আল্লাহ তোমাদেরকে তোমাদের মায়ের গর্ভ থেকে বের করেছেন যখন তোমরা কিছুই জানতে না। তিনি তোমাদেরকে কর্ণ, চক্ষু ও অন্তর দান করেছেন যাতে তোমরা কৃতজ্ঞতা প্রকাশ কর’ (নাহল ১৬/৭৮)।\n\nএ পৃথিবীতে মানুষের স্বাভাবিক জীবন প্রবাহের ধারাকে মোটামুটি তিনটি স্তরে ভাগ করা যায়। শৈশব, যৌবন ও বার্ধক্য। এই তিনকালের মধ্যে সকল বিবেচনায় যৌবনকাল হ’ল শ্রেষ্ঠ সময়। শৈশবে মানুষ থাকে অসহায় ও পরনির্ভর। পিতা-মাতা ও অন্যের সহযোগিতা ব্যতীত সে সমাজে প্রতিষ্ঠিত হতে পারে না এবং এ সময় তার কোন চিন্তার সুষ্ঠু বিকাশ ঘটেনা। অনুরূপভাবে বার্ধক্যেও সে অসহায় দুর্বল ও পরনির্ভর হয়ে পড়ে। মনের ইচ্ছা থাকলেও সে সবকাজ সঠিকভাবে সম্পাদন করতে পারে না। এমনকি চিন্তাশক্তির বিলোপ পর্যন্ত ঘটে থাকে। তাইতো বলা হয়, ‘গাছ পাকলে সার আর মানুষ পাকলে অসাড়’। কিন্তু যৌবনকাল এ দু’য়ের ব্যতিক্রম। যৌবনকালে মানুষ অসাধ্য সাধনে আত্মনিয়োগ করতে পারে। তপ্ত লহু ও বাহুর শক্তিবলে শত ঝড়-ঝাপটা, অসত্যের কালোমেঘ ও রক্তচক্ষু উপেক্ষা করে সত্যের, ন্যায়ের  ও অহি-র বিধান প্রতিষ্ঠায় বীর বিক্রমে সামনের দিকে এগিয়ে যেতে পারে। ইংরেজিতে বলা হয় যে, Youth is called the golden season of life ‘যৌবনকে জীবনের সোনালী কাল বলা হয়’। আল্লাহ প্রদত্ত অফুরন্ত নে‘মতরাজির মধ্যে অন্যতম নে‘মত হচ্ছে এই যৌবনের শক্তিমত্তা। মহান আল্লাহ বলেন, وَمَا بِكُمْ مِنْ نِعْمَةٍ فَمِنَ اللَّهِ ثُمَّ إِذَا مَسَّكُمُ الضُّرُّ فَإِلَيْهِ تَجْأَرُونَ ‘তোমরা যেসব নে‘মত ভোগ কর তাতো আল্লাহ্রই নিকট হতে; আবার যখন দুঃখ-দৈন্য তোমাদেরকে স্পর্শ করে তখন তোমরা তাঁকেই ব্যাকুলভাবে আহবান কর’ (নাহল ১৬/৫৩)।\n\nযৌবনকালের জবাবদিহিতা :\n\nরাসূলুল্লাহ (ছাঃ) যৌবনকালকে গণীমাতের মাল তথা মূল্যবান সম্পদ হিসাবে উল্লেখ করে তা মূল্যায়ন করতে তাগিদ দিয়েছেন। কেননা এ সময় সম্পর্কে পরকালে জবাবদিহিতা করতে হবে। আল্লাহ বলেন,\n\nعَنْ عَمْرِو بْنِ مَيْمُونٍ الأَوْدِيِّ قَالَ قَالَ رَسُولُ اللَّهِ صلى الله عليه وسلم لِرَجُلٍ وَهُوَ يَعِظُهُ اغْتَنِمْ خَمْسًا قَبْلَ خَمْسٍ شَبَابَكَ قَبْلَ هَرَمِكَ وَصِحَّتَكَ قَبْلَ سَقَمِكَ وَغِنَاكَ قَبْلَ فَقْرِكَ وَفَرَاغَكَ قَبْلَ شُغْلِكَ وَحَيَاتَكَ قَبْلَ مَوْتِكَ .\n\n‘আমর ইবনু মায়মূন আল-আওদী (رضي الله عنه) বলেন, রাসূলুল্লাহ (ছাঃ) জনৈক ব্যক্তিকে উপদেশ স্বরূপ বলেন, পাঁচটি বস্ত্তর পূর্বে পাঁচটি বস্ত্তকে গণীমত মনে করো। যথা (১) তোমার বার্ধক্য আসার পূর্বে যৌবনকে (২) পীড়িত হওয়ার পূর্বে সুস্বাস্থ্যকে (৩) দারিদ্র্যতার পূর্বে সচ্ছলতাকে (৪) ব্যস্ততার পূর্বে অবসরকে (৫) মৃত্যুর পূর্বে জীবনকে’ (তিরমিযী, মিশকাত হা/৫১৭৪, বঙ্গানুবাদ মিশকাত হা/৪৯৪৭, ৯/২০৫ পৃঃ)।\n\nআল্লাহ প্রদত্ত যৌবনের এই মহা মূল্যবান সময়টাকে আল্লাহ্র অহির বিধান প্রচার ও প্রতিষ্ঠায় ব্যয় না করে হেলায়-দোলায় নষ্ট করলে কিংবা মানুষের মস্তিষ্ক প্রসূত তন্ত্র-মন্ত্র, ইযম-তরীকা ও শিরক-বিদ‘আত এবং মনগড়া ইবাদত প্রচার ও প্রতিষ্ঠায় ব্যয় করলে তার কড়ায় গন্ডায় হিসাব দিতে হবে কিয়ামতের কঠিন দিবসে। রাসূলুল্লাহ (ছাঃ) বলেন,\n\nعَنِ ابْنِ مَسْعُودٍ عَنِ النَّبِىِّ صلى الله عليه وسلم قَالَ لاَ تَزُولُ قَدَمَا ابْنِ آدَمَ يَوْمَ الْقِيَامَةِ مِنْ عِنْدِ رَبِّهِ حَتَّى يُسْأَلَ عَنْ خَمْسٍ عَنْ عُمْرِهِ فِيمَا أَفْنَاهُ وَعَنْ شَبَابِهِ فِيمَا أَبْلاَهُ وَمَالِهِ مِنْ أَيْنَ اكْتَسَبَهُ وَفِيمَ أَنْفَقَهُ وَمَاذَا عَمِلَ فِيمَا عَلِمَ .\n\n‘ইবনু মাসঊদ (رضي الله عنه) হতে বর্ণিত নবী করীম (ছাঃ) বলেন, ক্বিয়ামতের দিন পাঁচটি প্রশ্নের জবাব না দিয়ে আদম সন্তানকে স্ব স্ব স্থান থেকে এক কদমও নড়াতে দেওয়া হবে না। যথা (১) সে তার জীবনকাল কিভাবে অতিবাহিত করেছে (২) যৌবনকাল কোথায় ব্যয় করেছে (৩) ধন-সম্পদ কিভাবে উপার্জন করেছে (৪) কোন পথে তা ব্যয় করেছে (৫) সে দ্বীনের কতটুকু জ্ঞান অর্জন করেছে এবং অর্জিত জ্ঞান অনুযায়ী সে আমল করেছে কিনা’ (তিরমিযী হা/২৪১৭; মিশকাত হা/৫১৯৭; বঙ্গানুবাদ মিশকাত  হা/৪৯৭০, ৯/২১৩ পৃঃ)।\n\nযৌবনের এই সোনালী সময়ে মানুষের দেহ সাধারণত থাকে সুস্থ, সবল, শক্ত ও উদ্দীপনায় পূর্ণ। এ সময় তার হাতে থাকে উপযুক্ত ও পর্যাপ্ত সময়। কিন্তু দুঃখজনক হলেও সত্য যে, অধিকাংশ মানুষই তা সুষ্ঠুভাবে ব্যয় করে না। এ সম্পর্কে হাদীছে এসেছে,\n\nعَنِ ابْنِ عَبَّاسٍ رضى الله عنهما قَالَ قَالَ النَّبِىُّ صلى الله عليه وسلم نِعْمَتَانِ مَغْبُونٌ فِيهِمَا كَثِيرٌ مِنَ النَّاسِ الصِّحَّةُ وَالْفَرَاغُ .\n\n‘ইবনু আববাস (رضي الله عنه) বলেন, নবী করীম (ছাঃ) এরশাদ করেছেন, দু’টি নে‘মতের ব্যাপারে অধিকাংশ মানুষ ধোঁকার মধ্যে রয়েছে। তাহ’ল সুস্থতা ও সুস্বাস্থ্য’ (বুখারী হা/৬৪১২, ‘রিক্বাক্ব’ অধ্যায়; মিশকাত হা/৫১৫৫; বঙ্গানুবাদ মিশকাত  হা/৪৯২৮, ৯/১৯৯ পৃঃ)।\n\nইবনুল জাওযী (رحمة الله) বলেন, من استعمل فراغه وصحته في طاعة الله فهو المغبوط ومن استعملهما في معصية  الله فهو المغبون- ‘যে ব্যক্তি তার সচ্ছলতা ও সুস্বাস্থ্যকে আল্লাহ্র আনুগত্যের কাজে লাগায়, সে ব্যক্তি হ’ল ঈর্ষণীয়। আর যে ব্যক্তি ঐ দু’টি বস্ত্তকে আল্লাহ্র অবাধ্যতায় কাজে লাগায়, সে ব্যক্তি হ’ল ধোঁকায় পতিত’ (ফাৎহুল বারী হা/৬৪১৪-এর ব্যাখ্যা; আত-তাহরীক, ১৬তম বর্ষ, ২য় সংখা, নভেম্বর ২০১২, পৃঃ ৬)।\n\nযৌবন যেমন সুস্থতা ও পূর্ণতার স্বরূপ, তেমনি পরিপূর্ণ জীবন ও প্রাণের স্বরূপ। হক্বের ঝান্ডা হাতে নিয়ে বাতিলের বিরুদ্ধে লড়াইয়ের শ্রেষ্ঠ সময় যৌবনকাল। তাইতো ইসলাম শিশু, পঙ্গু, অসুস্থ, বৃদ্ধ ও নারীদের জন্য সশস্ত্র সংগ্রাম ফরয করেনি। কবি বলেছেন, ‘এখন যৌবন যার যুদ্ধে যাওয়ার শ্রেষ্ঠ সময় তার’।\n\nজাতি-ধর্ম-বর্ণ নির্বিশেষে সকলেই যৌবনের জয়গান গেয়েছেন। প্রসিদ্ধ সাহিত্যিকদের সাহিত্যকর্মের একটা উল্লেখযোগ্য অংশ দখল করে আছে এই যৌবনের স্তবগান এবং উৎসাহ ও উদ্দীপনাময় বক্তব্যের সমাহার। বর্তমান ঘুণেধরা এই সমাজের অশ্লীলতা, নগ্নতা, বেহায়পনা, নির্লজ্জতা ও যেনা-ব্যভিচার যুবসমাজই পারে দূর করতে। এক্ষেত্রে যুবকদের ছহীহ পদ্ধতিতে বিবাহ করা একান্ত যরূরী। অন্যথা ছিয়াম পালন করে নিজেকে নিয়ন্ত্রণ করে রাখবে। যেমন আব্দুল্লাহ ইবনু মাসঊদ (رضي الله عنه) বলেন, মহানবী (ছাঃ) যুবকদের লক্ষ্য করে বলেন, يَا مَعْشَرَ الشَّبَابِ مَنِ اسْتَطَاعَ مِنْكُمُ الْبَاءَةَ فَلْيَتَزَوَّجْ، فَاِنَّهُ أَغَضُّ لِلْبَصَرِ وأَحْسَنُ لِلْفَرْجِ وَمَنْ لَمْ يَسْتَطِعْ فَعَلَيْهِ بِالصَّوْمِ فَإِنَّهُ لَهُ وِجَاءٌ ‘হে যুবক সম্প্রদায়! তোমাদের মধ্যে যে বিবাহের সামর্থ্য রাখে সে যেন বিবাহ করে। কেননা উহা চক্ষুকে অবনত রাখে এবং লজ্জাস্থানকে রক্ষা করে। আর  যে সামর্থ্য রাখে না, সে যেন ছিয়াম রাখে। কেননা উহা তার প্রবৃত্তিকে দমন করার উপযুক্ত মাধ্যম’ (মুত্তাফাক্ব আলাহই, মিশকাত হা/৩০৮০, ‘বিবাহ’ অধ্যায়; বঙ্গানুবাদ মিশকাত  হা/২৯৪৬, ৬/১৪২ পৃঃ)।\n\nঅনুরূপভাবে ছাহাবায়ে কেরামগণও যুবকদেরকে বিভিন্নভাবে স্বাগত জানিয়েছেন। আবু সাঈদ খুদরী (رضي الله عنه) (মৃত ৭৪ হিঃ) কোন মুসলিম যুবককে দেখলে খুশি হয়ে বলতেন, مَرْحَبًا بِوَصِيَّةِ رَسُولِ اللهِ صَلَّى اللَّهُ عَلَيْهِ وَسَلَّمَ أَوْصَانَا رَسُولُ اللهِ صَلَّى اللَّهُ عَلَيْهِ وَسَلَّمَ أَنْ نُوَسِّعَ لَكُمْ فِي الْمَجْلِسِ، وَأَنْ نُفَهِّمَكُمُ الْحَدِيثَ فَإِنَّكُمْ خُلُوفُنَا، وَأَهْلُ الْحَدِيثِ بَعْدَنَا ‘রাসূলুল্লাহ (ছাঃ)-এর অছিয়ত অনুযায়ী আমি তোমাদেরকে মারহাবা জানাচ্ছি। রাসূলুল্লাহ (ছাঃ) আমাদেরকে তোমাদের জন্য মজলিস প্রশস্ত করার ও তোমাদেরকে হাদীছ বুঝাবার  নির্দেশ দিয়ে গেছেন। কেননা তোমরাই আমাদের পরবর্তী বংশধর এবং পরবর্তী আহলেহাদীছ’ (ইমাম আবু বকর আহমাদ বিন আলী আল-খত্বীব বাগদাদী (মৃত ৪৬৩ হিঃ), শারফু আছহাবিল হাদীছ, পৃ ১২; আহলেহাদীছ আন্দোলন : উৎপত্তি ও ক্রমবিকাশ দক্ষিণ এশিয়ার প্রেক্ষিতসহ (থিসিস) টীকা-৫, পৃঃ ৬৬)।\n\nযৌবনের শক্তিমত্তা : কবি সাহিত্যিকদের দৃষ্টিতে\n\nযৌবনকাল হচ্ছে অফুরন্ত প্রাণশক্তির আধার। যা মানুষের জীবনকে করে গতিশীল ও প্রত্যাশাময়। দুর্বার উদ্দীপনা, ক্লান্তিহীন গতি, অপরিসীম ঔদার্য, অফুরন্ত প্রাণ চঞ্চলতা এবং অটল সাধনার প্রতীক যৌবন মৃত্যুকে তুচ্ছ জ্ঞান করে সকল বাধাকে পেরিয়ে সমাজকে কুসংস্কার মুক্ত করে নতুন স্বপ্নময় খেলাফতে রাশেদার সোনালী ইতিহাস কায়েম করতে পারে। যুবসমাজই পারে বিপন্ন মানবতার পাশে দাঁড়িয়ে সেবাব্রতী ভূমিকা পালন করতে। তাইতো দেখা যায় পৃথিবীর প্রতিটি দেশের প্রতিরক্ষা বাহিনী যেমন সেনা, নৌ, বিমান ও পুলিশ ইত্যাদিতে যুবকদেরকেই নিয়োগ দেওয়া হয় এবং বার্ধক্যে পৌঁছার পূর্বেই তাদেরকে অবসরে পাঠানো হয়। কারণ যেকোন সংকটময় মুহূর্তে তারা যাতে দেশ রক্ষায় প্রবলশক্তি নিয়ে ঝাঁপিয়ে পড়তে পারে।\n\nবাংলার বিদ্রোহী কবি কাজী নজরুল ইসলাম (১৮৯৯-১৯৭৬ খ্রিঃ) যুবক ও যৌবন ধর্মের গান গেয়েছেন। তিনি তারুণ্যের প্রতি অকৃত্রিম ভালবাসা, অনুরাগ ও শ্রদ্ধা নিবেদন করেছেন। ১৯৩২ সালে সিরাজগঞ্জে মুসলিম যুবসমাজের অভিনন্দনের উত্তরে তাদের উদ্দেশ্যে তিনি যে প্রাণোচ্ছ্বল ভাষণ প্রদান করেছিলেন তারই পরিমার্জিত ও লিখিতরূপ তাঁর ‘যৌবনের গান’ প্রবন্ধটি। সেখানে তিনি বলেন, ‘আমি যে গান গাই, তাহা যৌবনের গান। তারুণ্যে ভরা ভাদরে যদি আমার গান জোয়ার আনিয়া থাকে, তাহা আমার অগোচরে, যে চাঁদ সাগরে জোয়ার জাগায় সে হয়ত তাহার শক্তি সম্মন্ধে আজও নাওয়াকিফ’।……\n\n‘আমার একমাত্র সম্বল-আপনাদের তরুণদের প্রতি আমার অপরিসীম ভালবাসা; প্রানের টান। তারুণ্যকে, যৌবনকে, আমি যেদিন হইতে গান গাহিতে শিখিয়াছি। সেদিন ইহতে বারে বারে সশ্রদ্ধ সালাম করিয়াছি, সশ্রদ্ধ নমস্কার নিবেদন করিয়াছি, জবা কুসুম শঙ্কাশ তরুণ অরুণকে দেখিয়া প্রথম মানব যেমন করিয়া সশদ্ধ নমস্কার করিয়াছিলেন; আমার প্রথম জাগরণ প্রভাতে তেমন সশ্রদ্ধ বিস্ময় লইয়া যৌবনকে অন্তরের শ্রদ্ধা নিবেদন করিয়াছি, তাহার স্তবগান গাহিয়াছি। তরুণ অরুণের মতোই যে তারুণ্য তিমির-বিদারী, সে যে আলোর দেবতা। রঙ্গের খেলা খেলিতে খেলিতে তাহার উদয়, রং ছড়াইতে ছড়াইতে তাহার অস্ত। যৌবন সূর্য যেথায় অস্তমিত, দুঃখের তিমির-কুন্ডলা নিশীথিনীর সেই তো লীলাভূমি’।\n\nতারুণ্য বা বার্ধক্যকে সব সময় বয়সের ফ্রেমে বাঁধা যায় না। কারণ তরুণ ও তারুণ্য এবং যুবক ও যৌবন এক জিনিস নয়। যার মনে শক্তি আছে, যে মিথ্যা, অন্যায় এবং অত্যাচারের বিরুদ্ধে কথা বলার সাহস রাখে, যারা সমাজ থেকে কুসংস্কার, অজ্ঞতা, শিরক, বিদ‘আত, মানব মস্তিষ্ক প্রসূত মতবাদ ইত্যাদি দূর করে অহির বিধান প্রতিষ্ঠায় বদ্ধপরিকর এবং যে অত্যাচারীর বিরুদ্ধে সংগ্রাম করতে গিয়ে মৃত্যু ভয়ে ভীত হয় না, সেই যুবক। তার বয়স যদি সত্তর-আশি বছর হয়, বয়সের ভারে তার দেহ যদি ক্লান্ত-শ্রান্ত হয়ে পড়ে তবুও সে যুবক। যৌবন দেহের বিষয় নয়। মনের শক্তিমত্তাই প্রকৃত যৌবন। যেমন কাজী নজরুল ইসলাম বলেছেন, ‘বহু যুবককে দেখিয়াছি যাহাদের যৌবনের উর্দির নিচে বার্ধক্যের কঙ্কাল মূর্তি। আবার বহু বৃদ্ধকে দেখিয়াছি, তাঁহাদের বার্ধক্যের জীর্ণাবরণের তলে মেঘমুক্ত সূর্যের মত প্রদীপ্ত যৌবন’। এজন্য যারা ‘পুরাতনকে, মিথ্যাকে, মৃত্যুকে আঁকড়িয়ে পড়িয়া থাকে, মায়াচ্ছন্ন নব যাত্রীর চলার ছন্দে ছন্দ মিলাইয়া যাহারা কুচকাওয়াজ করিতে জানেনা, পারে না, যাহারা জীব হইয়াও জড়, যাহারা অটল সংস্কারের পাষাণস্তূপ আঁকড়িয়ে পড়িয়া আছে, যারা নব অরুণোদয় দেখিয়া নিদ্রাভঙ্গের ভয়ে দ্বাররুদ্ধ করিয়া পড়িয়া থাকে, আলোকপিয়াসী প্রাণচঞ্চল শিশুদের কলকোলাহলে যাহারা বিরক্ত হইয়া অভিসম্পাত করিতে থাকে, বয়স তার যাইহোক হোক না কেন সে কখনো তরুণ নয়। তরুণ তারাই ‘যাহার শক্তি অপরিমাণ, গতিবেগ ঝঞ্ঝার ন্যায়, তেজ নির্মেঘ আষাঢ় মধ্যাহ্নের মার্তন্ডপ্রায়, বিপুল যাহার আশা, ক্লান্তিহীন যাহার উৎসাহ, বিরাট যাহার ঔদার্য, অফুরন্ত যাহার প্রাণ, অটল যাহার সাধনা, মৃত্যু যাহার মুঠিতলে’।\n\nপৃথিবীর যেকোন আদর্শ প্রতিষ্ঠার মূল ভূমিকায় ছিল যুবসমাজ। তারাই দেশ ও জাতির ভবিষ্যৎ। তাদের ত্যাগ-তিতিক্ষা ও জান-মালের কুরবানীর বিনিময়ে ইসলামের আদি যুগ থেকে হক্বের বিজয়ী পতাকা উড্ডীন হয়েছে ও বাতিলের পরাজয় সূচিত হয়েছে। খালেছ তাওহীদে বিশ্বাসী  সুন্নাতের অনুসারী একদল মুসলিম যুবক কর্মী বাহিনীর দ্বারাই নমরূদ ফেরাঊন ও কারূণ এবং যুগে যুগে তাদের উত্তরসূরিরা পরাজিত হয়েছে। তাইতো বাংলার জাতীয় কবি কাজী নজরুলের কণ্ঠে উচ্চারিত হয়েছে :\n\nআমি যে চির অজেয়\n\nঝুটা কানূনের নিগড় আমাকে করিতে পারেনি জয়\n\nকত নমরূদ, কত ফেরাঊন, কত শাদ্দাদ ও কারূণ\n\nআসিয়াছে মোর এই চলাপথে হইয়া বাধা দারুণ\n\nপুড়ি নাই আমি নমরূদী হুতাশনে\n\nবিকাইনি আমি বিপুল কারূণী ধনে\n\nশাদ্দাদের ঐ অহংকারী মাথা বালুতে মিশেছে শেষে\n\nফেরাঊন গেছে নীল দরিয়ায় ভেসে\n\nনমরূদ শিরে পড়েছে পয়যার\n\nআমি মুসলিম\n\nএক আল্লাহ ছাড়া করি না কারো তাসলীম\n\nবল সবাই উচ্চ কণ্ঠে\n\nনারায়ে তাকবীর!!\n\nকিন্তু দুঃখজনক হলেও সত্য যে, বর্তমানে অধিকাংশ মুসলিম যুবকই তাদের ইতিহাস-ঐতিহ্য ভুলে গিয়ে জ্ঞানার্জন ছেড়ে কুচক্রীদের পাতানো ফাঁদে পড়ে ঈমান আমল উভয়ই হারাচ্ছে। আবার কেউ কেউ কালের দোহাই দিয়ে গড্ডালিকা প্রবাহে গা ভাসিয়ে দিচ্ছে।\n\nযুবকদের প্রতি আহবান :\n\nতরুণ ও যুবকরাই পারে অজ্ঞতা, কুসংস্কার, ভীরুতা ও বাতিলের কালো থাবা থেকে জাতিকে মুক্ত করে অন্ধকারের বদ্ধ দুয়ার খুলে ঝড়ের বেগে এগিয়ে গিয়ে আলোকিত দিন গড়তে। তাইতো আধুনিক যুগের আরবী সাহিত্যের কবি সম্রা্ট, তারুণ্য উদ্দীপনার ঝান্ডাবাহী কবি আহমাদ শাওক্বী (১৮৭০-১৯৩২ খ্রিঃ) যুবকদের পশ্চাদপদতা, অলসতা ও অজ্ঞতা পরিত্যাগের মাধ্যমে জ্ঞান-বিজ্ঞানের উৎকর্ষতার জন্য সোনালী প্রভাতের সূচনার আহবান জানিয়েছেন তাঁর إلي الشباب ‘যুবকদের উদ্দেশ্যে’ নামক কবিতার মাধ্যমে। সেখানে তিনি বলেন"
    },
    {
        "1": ". عصركم حر مستقبلكم *  في يمين الله خير الامناء",
        "2": "2. لا تقولوا حطنا الدهر فما * هو الا من خيال الشعراء\n\n3. هل علمتم امة في جهلها * ظهرت في المجد حسناء الرداء؟\n\n4. فخذوا العلم علي أعلامه * واطلبوا الحكمة عند الحكماء\n\n5. واقرءوا تايخكم واحتفظوا * بفصيح جاءكم من فصحاء\n\n6. واحكموا الدنيا بسلطان فما * خلقت نصرتها للضعفاء\n\n7. واطلبوا المجد علي الارض فان * هي ضاقت فاطلبوه في السماء.\n\n১. (হে যুবসমাজ!) তোমাদের যুগ স্বাধীন, আর তোমাদের ভবিষ্যৎ আল্লাহ্র ডান হাতে নিরাপদ।\n\n২. তোমরা বলো না যে, কাল আমাদেরকে অধোমুখি করে রেখেছে। কেননা এটা কবিদের কল্পনা বৈ কিছুই নয়।\n\n৩. তোমরা কি সেই জাতি সম্পর্কে জানতে পেরেছ, যারা অজ্ঞতার মাঝে ডুবে আছে, অথচ তাদের মর্যাদায় উত্তম ও স্থায়ী সভ্যতা আত্মপ্রকাশ করছে?\n\n৪. সুতরাং তোমরা আলিমদের নিকট থেকে জ্ঞান আহরণ কর এবং প্রজ্ঞাবানদের নিকট থেকে প্রজ্ঞা অন্বেষণ কর।\n\n৫. তোমরা তোমাদের ইতিহাস পড় এবং তা প্রাঞ্জল ভাষার মাধ্যমে সংরক্ষণ কর এমনভাবে যেন ভাষা তোমাদের নিকট প্রাঞ্জল ভাষীদের নিকট থেকে এসেছে।\n\n৬. তোমরা ক্ষমতার সাথে পৃথিবীকে শাসন কর। কেননা দুর্বলদের জন্য কোন প্রকার বিজয় সৃষ্টি করা হয়নি।\n\n৭. তোমরা পৃথিবীতে মর্যাদা অন্বেষণ কর। আর তা (অন্বেষণের নেশায়) পৃথিবী সংকীর্ণ হয়ে পড়লে, আকাশে তা অন্বেষণ কর।\n\nঅন্যদিকে যোগ্য নেতৃত্ব ও কর্মতৎপরতার মাধ্যমে উন্নত দেশ গঠন এবং তার উন্নতি ও অগ্রগতির ধারাকে অব্যাহত রাখতে যুবসমাজই এগিয়ে আসতে পারে। এজন্য তাদেরকে উপযুক্ত জ্ঞানার্জনের মাধ্যমে নিজেদের ও দেশের যাবতীয় ত্রুটি, দুর্বলতা ও আলস্য তন্দ্রা দূর করতে হবে। নৈরাশ্য ও হতাশাকে পদদলিত করে পরাধীনতার শৃঙ্খল ভেঙ্গে স্বাধীনতার সোনালী আশায় বুক বেঁধে দৃঢ়তার সাথে সত্যের পথে এগিয়ে আসতে হবে। এ দিকেই ইঙ্গিত করে ‘শায়েরুন নীল’ বা নীল নদের কবি নামে পরিচিত বিপ্লবী মিসরীয় আরবী কবি হাফিয ইবরাহীম (১৮৭২-১৯৩২ খ্রিঃ) তাঁর تحية العام الهجري ‘হিজরী সনের অভিবাদন’ কবিতায় বলেন,\n\n(1) رجال الغد المأمول انا بحاجة * الي قادة تبني و شعب يعمر\n\n(2) رجال الغد المأمول انا بحاجة * الي عالم يدري وداع يذكر\n\n………………………………………………….\n\n(3) رجال الغد المأمول انا بحاجة * اليكم فسدوا النقص و شمروا\n\n(4) رجال الغد المأمول لا تتركوا غدا* يمر مرور الامس والعيش اغبر\n\n(5) رجال الغد المأمول ان بلادكم * تناشدكم بالله ان تتذكروا\n\n(6) عليكم حقوق للبلاد اجلها * تعهد روض العلم فالروض مقفر\n\n(7) قصاري مني اوطانكم ان تري لكم * يدا تبتني مجدا ورأسا يفكر\n\n(8) فكونوا رجالا عاملين اعزة * وصونوا حمي اوطانكم وتحرروا\n\n(১) হে আগামী দিনের প্রত্যাশিত পুরুষরা (যুবসমাজ)! আমাদের এমন কিছু (যুবক ও উদ্দমী) নেতার প্রয়োজন, যারা (দেশ) গড়বে এবং এমন জাতির যারা (দেশে) আবাদ করবে।\n\n(২) হে আগামী দিনের প্রত্যাশিত পুরুষরা (যুবসমাজ)! আমাদের প্রয়োজন এমন একজন আলেমের যিনি সঠিক বিষয় জানবেন (এবং জানাবেন)। আর এমন একজন দাঈর যিনি (জনগণকে) উপদেশ দিবেন।\n\n(৩) হে আগামী দিনের প্রত্যাশিত পুরুষরা (যুবসমাজ)! তোমাদের নিকট আমাদের (আশা ও) প্রয়োজন রয়েছে। তাই তোমরা আমাদের অভ্যন্তরীণ ত্রুটি দূর কর এবং প্রস্ত্তত হও।\n\n(৪) হে আগামী দিনের প্রত্যাশিত পুরুষরা (যুবসমাজ)! তোমরা আগামীকালকে গতকালের মত অতিবাহিত হতে দিও না, যাতে জীবন ছিল ধুলায় ধূসরিত।\n\n(৫) হে আগামী দিনের প্রত্যাশিত পুরুষরা (যুবসমাজ)! তোমাদের দেশ তোমাদেরকে আল্লাহ্র নামে শপথ করে বলছে যে, তোমরা (দেশের) কথা স্মরণ করবে।\n\n(৬) তোমাদের উপর দেশের কতকগুলো অধিকার রয়েছে। তন্মধ্যে সর্বপ্রথম হ’ল, জ্ঞানের বাগিচার পরিচর্যা কর। কেননা উহা উজাড় হয়েছে।\n\n(৭) তোমাদের মাতৃভূমির একান্ত আশা যে, উহা তোমাদের জন্য এমন একটি (কর্মঠ) হাত দেখবে, যা উহার মর্যাদাকে প্রতিষ্ঠিত করবে এবং এমন একটি মাথা দেখবে যা (গঠনমূলক) চিন্তা করবে।\n\n(৮) অতএব নিজেদেরকে সম্মানিত করতে তোমরা সকলে কর্মী হয়ে যাও এবং তোমাদের মাতৃভূমির সংরক্ষণ কর এবং স্বাধীনতা-সার্বভৌমত্ব অটুট রাখ।\n\nঠিক একইভাবে বাংলাদেশের বিশিষ্ট আধুনিক কবি আহসান হাবীব (১৯১৭-১৯৮৫ খ্রিঃ)-এর ‘আহবান’ কবিতার প্রতি ছত্রে ছত্রে তারই প্রতিধ্বনি হয়েছে। কবি বলেন,\n\nআয় অন্ধকারের বদ্ধ দুয়ার খুলে,\n\nবুনো হাওয়ার মতো আয়রে দুলে দুলে\n\nগেয়ে নতুন গান,\n\nআজ মরা গাঙ্গের প্রান্তে নতুন সুরে\n\nছড়িয়ে দেবে প্রাণ।\n\nযাক বান ডেকে যাক বাইরে এবং ঘরে\n\nআসুক ঝড়ো হাওয়া\n\nএই আকাশ মাটি উঠুক কেঁপে কেঁপে\n\nশুধু ঝড় বয়ে যাক মরা জীবন ছেড়ে\n\nবিজলী দিয়ে হাওয়া\n\nআয় ভাই বোনেরা ভয়-ভাবনাহীন\n\nসেই বিজলী দিয়ে গড়ি নতুন দিন।\n\nপৃথিবী তাকিয়ে আছে তরুণদের জাগরণ কামনায়। অধিকার বঞ্চিতদের তারাই সচেতন করে তুলতে পারে। অসত্য, অন্যায়কে বিদূরিত করে সকল বাধা বিঘ্ন অতিক্রম করে তাওহীদের বাণী প্রতিষ্ঠায় তাদের জয়যাত্রা চলবে ভবিষ্যতের দিকে। যেমন কবি আব্দুল কাদির (১৯০৬-১৯৮৪ খ্রিঃ) তার ‘জয়যাত্রা’ কবিতায় তুলে ধরেছেন,\n\nযাত্রা সবে শুরু হোক হে নবীন, করো হানি দ্বারে\n\nনবযুগ ডাকিছে তোমারে\n\nতোমার উত্থান মাগি, ভবিষ্যৎ রয়ে প্রতীক্ষায়,\n\nরুদ্ধ বাতায়ন পাশে শঙ্কিত আলোক শিহরায়।\n\nসুপ্ত তাজি বরি লও তারে, লুপ্ত হোক অপমান\n\nদেখা দিক শ্বাশত কল্যাণ\n\n…………………………….\n\nঅজস্র মৃত্যু লঙ্গি, চলো অনায়াসে\n\nমৃতুঞ্জয়ী জীবন উল্লাসে।\n\nযৌবন শক্তির অপব্যবহার : একটি বিশ্লেষণ\n\nসৃষ্টি জগতের আদি থেকে অধ্যাবধি যুবসমাজের দ্বারাই সবধরনের অন্যায় কাজ সংঘঠিত হয়েছে। আবার সমাজের কল্যাণ ও গঠনমূলক কাজের নেতৃত্ব যুবসমাজই দিয়েছে। ভাল-মন্দ, ভাঙ্গা-গড়া ইত্যাদি ব্যাপারে বয়স্কদের তুলনায় যুবকরাই অগ্রগামী। সুতরাং তারা যদি কোন ভাল কাজের দিকে ঝুঁকে পড়ে এবং তা করার সিদ্ধান্ত গ্রহণ করে, তবে জীবন দিয়ে হলেও তা সম্পাদন করে। আবার এই যুবকরাই খারাপ পথে পা বাড়ালে জাতির ভাগ্যাকাশে অমানিশার ঘোর অন্ধকার নেমে আসে এবং ধ্বংস সুনিশ্চিত হয়। নদীতে বাঁধ দিয়ে পানির প্রবাহকে কাজে লাগিয়ে বিদ্যুৎ উৎপাদন করে জাতি উন্নতির শিখরে আরোহণ করছে, কিন্তু ভরা বর্ষায় আষাঢ়-শ্রাবণ মাসে নদীর দু’ধারে উঁচু বাঁধ না দিলে বন্যার পানি নদীর দু’কূল প্লাবিত করে ফল-ফসল, ঘর-বাড়ি, ক্ষেত-খামার সবকিছু ভাসিয়ে নিয়ে যায়। যৌবনকালকে অনুরূপভাবে সুপথে নিয়ন্ত্রণ না করলে যেকোন মুহূর্তে বিপদগামী হয়ে ধ্বংসের পথে পা বাড়াতে বাধ্য।\n\nপৃথিবীর প্রথম হত্যাকান্ড যুবক কাবীলের মাধ্যমে সংঘঠিত হয়েছিল স্রেফ হিংসাবশত ভাই হাবীলকে হত্যা করে (মায়েদা ৫/২৭-২৮)। ফলে অন্যায়ভাবে সকল হত্যাকান্ডের পাপের একটা অংশ আদম (عليه السلام)-এর প্রথম পুত্র কাবীলের আমলনামায় যুক্ত হয়ে থাকে (বুখারী হা/৩০৩৫; মুসলিম, তিরমিযী, ইবনু মাজাহ, মিশকাত হা/২১১, ‘ইলম’ অধ্যায়; বঙ্গানুবাদ মিশকাত হা/২০১, ২/১০ পৃঃ)।\n\nহযরত লূত (عليه السلام)-এর ক্বওমের যুবক সম্প্রদায় শিরক-বিদ‘আত ও কুফরীতে লিপ্ত হওয়া ছাড়া সমকামিতার মত নোংরামিতে লিপ্ত হয়েছিল। ফলে আল্লাহ তাদের শহরকে উল্টিয়ে প্রস্তর বর্ষণে সমূলে ধ্বংস করেন (আনকাবূত ২৯/২৮-৩০; আ‘রাফ ৭/৮০; হূদ ১১/৮২-৮৩; নবীদের কাহিনী ১/১৫৮ পৃঃ)।\n\nসমাজ সংস্কার ও যৌবনকাল :\n\nতাক্বওয়াবান যুবকদের দ্বারাই পৃথিবী  উপকৃত হয়েছে এবং পৃথিবীতে উত্তম আদর্শ প্রতিষ্ঠিত হয়েছে। আবার পথভ্রষ্ট যুবকদের দ্বারাই পৃথিবীর বহু সভ্যতা ধ্বংস হয়েছে। কেননা মহানবী মুহাম্মাদ (ছাঃ) জান্নাতপিয়াসী তাক্বওয়াশীল যুবকদের নিয়েই বদর, ওহুদ, খন্দক, তাবুকসহ অন্যান্য যুদ্ধে বিজয়লাভ করেছেন। চীন বিপ্লব, ফরাসী বিপ্লব এবং বাংলাদেশের ভাষা আন্দোলন ও স্বাধীনতা যুদ্ধেও লক্ষ লক্ষ যুবকদের ভূমিকা স্মরণীয়। ইরাক, ইরান, আফগানিস্তান, কাশ্মীর, চেচনিয়া, বসনিয়া, হার্জেগোভিনা, ইরিত্রিয়া, সোমালিয়া, ফিলিস্তীন প্রভৃতি দেশে এক শ্রেণির যুবকদের জানমাল, তপ্ত লহু এবং রাঙা খুনের বিনিময়ে ইসলামের পতাকা ও তাওহীদ-রিসালাতের বাণী রক্ষার সর্বাত্মক প্রচেষ্টা চলছে। জাহান্নামের তীব্র অনলের ভয়ে ভীত এবং জান্নাতের মোহরাঙ্কিত সুধা পানে উদগ্রীব এক শ্রেণির যুবসমাজ ক্ষণস্থায়ী পার্থিব মোহ ডাষ্টবিনে নিক্ষেপ করে অহির বিধান প্রতিষ্ঠার পথে ঝাঁপিয়ে পড়ে প্রাণ বিলিয়ে দিতে কুণ্ঠাবোধ করছে না। কেননা তাদের হৃদয়ে সদা জাগ্রত আছে পরম করুণাময় আল্লাহর বাণী-إِنَّ اللَّهَ اشْتَرَى مِنَ الْمُؤْمِنِينَ أَنْفُسَهُمْ وَأَمْوَالَهُمْ بِأَنَّ لَهُمُ الْجَنَّةَ يُقَاتِلُونَ فِي سَبِيلِ اللَّهِ فَيَقْتُلُونَ وَيُقْتَلُونَ وَعْدًا عَلَيْهِ حَقًّا فِي التَّوْرَاةِ وَالْإِنْجِيلِ وَالْقُرْآنِ وَمَنْ أَوْفَى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بَايَعْتُمْ بِهِ وَذَلِكَ هُوَ الْفَوْزُ الْعَظِيمُ ‘নিশ্চয়ই আল্লাহ ক্রয় করে নিয়েছেন মুমিনদের জান ও মাল জান্নাতের বিনিময়ে। তারা যুদ্ধ করে আল্লাহ্র রাস্তায়। অতঃপর তারা মরে ও মারে। উপরিউক্ত সত্য ওয়াদা মওজুদ রয়েছে তাওরাত, ইঞ্জীল ও কুরআনে। আল্লাহ্র চেয়ে ওয়াদা পূর্ণকারী আর কে আছে? অতএব তোমরা সুসংবাদ গ্রহণ কর তোমাদের ক্রয়-বিক্রয়ের উপরে, যা তোমরা সম্পাদন করেছ তাঁর সাথে। আর সেটিই হল মহান সফলতা’ (তাওবা ৯/১১১)। অপরদিকে গোটা মুসলিম তথা ইসলামকে পৃথিবী থেকে চিরতরে মুছে দেওয়ার জন্যও এক শ্রেণির রক্তপিপাসু বেঈমান যুবক তাদের সর্বশক্তি মুসলিম বিশ্বের বিরুদ্ধে নিয়োগ করেছে। ফলে মুসলিম বিশ্বের মানচিত্র আজ রক্তে রঞ্জিত। সুশিক্ষা, নৈতিকতা ও মানবতা শূন্য অমুসলিমদের সংঘবদ্ধতার ফলেই আজ চারদিকে মানবতা কেঁদে মরছে এবং অনৈতিকতার বিজয় হচ্ছে। অশ্লীল গান, নগ্ন ছবি, মদ-জুয়া ইত্যাদি কার্যকলাপে যুবসমাজের প্রভাবই বেশি। মোটকথা, পৃথিবীর প্রতিটি বিভাগেই যুবসমাজের ভূমিকা উল্লেখযোগ্য। তাই আল্লাহ্র দেওয়া পবিত্র আমানত যৌবনের প্রতিটি ধাপ, মেধা, শ্রম ও প্রতি ফোটা রক্ত মানুষ সত্যিকার অর্থে আল্লাহ্র পথে ব্যয় করলেই পরিবার, সমাজ ও রাষ্ট্র শান্তি ও কল্যাণে ভরে যাবে এবং পরকালের ভয়াবহ দিনে আল্লাহ্র আরশের ছায়াতলে আশ্রয় লাভের সৌভাগ্য অর্জন করবে। যেদিন তাঁর ছায়া ব্যতীত অন্য কোন ছায়া থাকবে না। অন্যথায় জাহান্নামের লেলিহান শিখায় অগ্নিদগ্ধ হতে হবে। যেমন হাদীছে এসেছে,\n\nعَنْ أَبِى هُرَيْرَةَ عَنِ النَّبِىِّ صلى الله عليه وسلم قَالَ سَبْعَةٌ يُظِلُّهُمُ اللَّهُ فِى ظِلِّهِ يَوْمَ لاَ ظِلَّ إِلاَّ ظِلُّهُ الإِمَامُ الْعَادِلُ وَشَابٌّ نَشَأَ فِى عِبَادَةِ رَبِّهِ وَرَجُلٌ قَلْبُهُ مُعَلَّقٌ فِى الْمَسَاجِدِ وَرَجُلاَنِ تَحَابَّا فِى اللَّهِ اجْتَمَعَا عَلَيْهِ وَتَفَرَّقَا عَلَيْهِ وَرَجُلٌ طَلَبَتْهُ امْرَأَةٌ ذَاتُ مَنْصِبٍ وَجَمَالٍ فَقَالَ إِنِّى أَخَافُ اللَّهَ. وَرَجُلٌ تَصَدَّقَ أَخْفَى حَتَّى لاَ تَعْلَمَ شِمَالُهُ مَا تُنْفِقُ يَمِينُهُ ، وَرَجُلٌ ذَكَرَ اللَّهَ خَالِيًا فَفَاضَتْ عَيْنَاهُ .\n\nআবু হুরায়রাহ (رضي الله عنه) হতে বর্ণিত তিনি বলেন, রাসূল (ছাঃ) এরশাদ করেছেন, সাত শ্রেণির লোকদের আল্লাহ কিয়ামতের দিন তাঁর আরশের ছায়ার নিচে স্থান দিবেন। সেদিন তাঁর ছায়া ব্যতীত অন্য কোন ছায়া থাকবে না। ১. ন্যায়পরায়ণ শাসক ২. ঐ যুবক যে তার প্রভুর আনুগত্যে যৌবনকে অতিবাহিত করেছে ৩. সেই ব্যক্তি যার অন্তর মসজিদের সাথে লটকানো থাকে ৪. সেই দুই ব্যক্তি যারা পরস্পরকে আল্লাহ্র সন্তুষ্টি লাভের উদ্দেশ্যে ভালবাসে এবং তারা সেকারণে পরস্পরে মিলিত হয় এবং পরস্পর পৃথকও হয় ৫. সেই ব্যক্তি যাকে কোন সম্ভ্রান্ত বংশের সুন্দরী নারী আহবান করে আর সে বলে আমি আল্লাহকে ভয় করি ৬. সেই ব্যক্তি যে গোপনে এমনভাবে দান করে যে, তার ডান হাত কি দান করে তা বাম হাত জানে না ৭. সেই ব্যক্তি যে নির্জনে আল্লাহকে স্মরণ করে এবং তার দুই চক্ষু অশ্রু বিসর্জন দেয় (মুত্তাফাক্ব আলাইহ, মিশকাত হা/৭০১, ‘ছালাত’ অধ্যায়, ‘মসজিদ ও ছালাতের স্থান সমূহ’ অনুচ্ছেদ-৭, বঙ্গানুবাদ মিশকাত হা/৬৪৯, ২/২১৬ পৃঃ)।\n\nউপসংহার :\n\nপরিশেষে বলা যায়, আসুন আমরা আমাদের এই ক্ষণস্থায়ী জীবনে আল্লাহ প্রদত্ত অমূল্য সম্পদ যৌবনকালের গুরুত্ব উপলব্ধি করে তার যথাযথ সদ্ব্যবহার করে জান্নাতী যুবকদের কাতারে শামিল হতে সর্বাত্মক চেষ্টা করি। আল্লাহ আমাদেরকে সেই তাওফীক দান করুন-আমীন!"
    },
    {
        "1": "কুরআন ও সুন্নাহর বিশ্বজনীন আদর্শ প্রতিষ্ঠায় যুবসমাজের ভূমিকা",
        "2": "প্রারম্ভিকা :\n\nএকটি বিশেষ সময়সীমায় নিবদ্ধ আমাদের এ জীবন। জীবন রেখাটি একদিন বিলীন হবে মৃত্যুর পরিসমাপ্তি বিন্দুতে। এরপর অপেক্ষা পরকালের অনন্ত জীবনের। সেখানে আর মৃত্যু নেই। কিন্তু সব জীবন তো আর সফল হয় না। মৃত্যুর পর যে জীবন পরকালের অনাবিল সুখ লাভে ধন্য হবে সে জীবনই মূল্যবান। আর যে ব্যক্তি তার যৌবনকালকে আল্লাহর দাসত্বে অতিবাহিত করবে, ক্বিয়ামতের বিভীষিকাময়, ছায়াহীন, রৌদ্রতপ্ত প্রান্তরে তিনি আল্লাহর আরশের ছায়া পাবেন।[1] এই আরশের ছায়া প্রাপ্তির আশাকে পাথেয় করে যদি যুবসমাজ কুরআন ও সুন্নাহর বিশ্বজনীন আদর্শ প্রতিষ্ঠায় আত্মনিয়োগ করে, তাহ’লে মানবতার উন্নয়ন মোটেই অসম্ভব নয়। অসম্ভব নয় জীবনের দর্পণে চিরন্তন মনুষ্যত্ববোধের আদর্শ প্রতিবিম্বিত হওয়া। এক কথায় কুরআন ও সুন্নাহর মূল্যবোধ প্রতিষ্ঠায় যুবসমাজ সক্রিয়ভাবে অংশগ্রহণ করলে সমাজ তথা পৃথিবী থেকে মুছে যাবে সব রকম হতাশা ও নৈরাশ্যের কালো মেঘ। মুছে যাবে দুঃখ, লাঞ্ছনা আর অত্যাচার। কুরআন-সুন্নাহর আদর্শ প্রতিষ্ঠায় যুবসমাজের করণীয় সম্পর্কে নিম্নে নাতিদীর্ঘ আলোচনা পেশ করা হ’ল।-\n\n(১) তাওহীদ প্রতিষ্ঠা ও শিরক দূরীকরণ : এ প্রসঙ্গে আল্লাহ রাববুল আলামীন ঘোষণা করেন- وَمَا خَلَقْتُ الْجِنَّ  وَالْإِنْسَ إِلَّا لِيَعْبُدُوْنِ ‘আমি জিন ও মানুষকে এজন্য সৃষ্টি করেছি যে, তারা কেবল আমারই ইবাদত করবে’ (যারিয়াত ৫১/৫৬)। অন্যত্র তিনি বলেন, وَلَقَدْ بَعَثْنَا فِيْ كُلِّ أُمَّةٍ رَسُوْلاً أَنِ اعْبُدُوا اللهَ وَاجْتَنِبُوا الطَّاغُوْتَ ‘অবশ্যই আমরা প্রত্যেক জাতির মধ্যে রাসূল প্রেরণ করেছি এই নির্দেশ দিয়ে যে, তোমরা আল্লাহরই ইবাদত কর এবং ত্বাগূত বর্জন করো’ (নাহল ১৬/৩৬)।\n\nশিরকের ভয়াবহতা সম্পর্কে কুরআনে বলা হয়েছে, إِنَّ الشِّرْكَ لَظُلْمٌ عَظِيْمٌ  ‘নিশ্চয়ই শিরক বড় অন্যায়’ (লোকমান ৩১/১৩)। তিনি আরো বলেন, وَمَنْ يُشْرِكْ بِاللهِ فَقَدْ ضَلَّ ضَلاَلاً بَعِيْدًا ‘আর যে কেউ আল্লাহর সাথে শিরক করে, সে সুদূর ভ্রান্তিতে নিপতিত হয়’ (নিসা ৪/১১৬)।\n\nআল্লাহর যমীনে শুধুমাত্র এক আল্লাহর দাসত্ব প্রতিষ্ঠা এবং অন্যের দাসত্ব বর্জন করা মানব ও জিন সৃষ্টির মূল উদ্দেশ্য। কিন্তু এই বিশ্বের বৃহত্তর অংশে প্রত্যক্ষভাবে বা পরোক্ষভাবে আল্লাহর একত্বের বিপরীতে শিরকের তড়িৎগতি পরিলক্ষিত হচ্ছে। স্বাভাবিকভাবেই আল্লাহর বিধান লঙ্ঘিত হচ্ছে। সর্বত্র দেখা যাচ্ছে, মানব রচিত বিধানের গোলামী। ফলস্বরূপ অহর্নিশ সমাজের রন্ধ্রে রন্ধ্রে প্রবেশ করেছে অমানবিক নিষ্ঠুরতা। এই অবস্থায় পৃথিবীর বুকে তাওহীদ প্রতিষ্ঠায় মুসলিম যুবকদেরকে এগিয়ে আসতে হবে দুর্বার গতিতে। কারণ তারাই হ’ল জাতির চির-জাগ্রত অগ্রগামী সৈন্যদল। তারাই শোনাতে পারে ব্যথিত মানবতাকে নতুন আশা ও আশ্বাসের বাণী, দিতে পারে নতুন আলোকের সন্ধান। উপহার দিতে পারে তাওহীদ ও শিরক বর্জিত আদর্শ সমাজ।\n\n(২) সুন্নাত প্রতিষ্ঠা ও বিদ‘আত দূরীকরণ : এ প্রসঙ্গে কুরআন ও সুন্নাহর ঘোষণা সমূহ হ’ল- মহান আল্লাহ বলেন,\n\nوَمَا آتَاكُمُ الرَّسُوْلُ فَخُذُوْهُ وَمَا نَهَاكُمْ عَنْهُ فَانْتَهُوْا ‘আর রাসূল তোমাদেরকে যা দেন, তা তোমরা গ্রহণ কর এবং যা হতে নিষেধ করেন, তা হতে বিরত থাকো’ (হাশর ৫৯/৭)। তিনি আরো বলেন,مَنْ يُطِعِ الرَّسُوْلَ فَقَدْ أَطَاعَ اللهَ وَمَنْ تَوَلَّى فَمَا أَرْسَلْنَاكَ عَلَيْهِمْ حَفِيظًا  ‘যে রাসূলের আনুগত্য করল সে আল্লাহর আনুগত্য করল। আর যে মুখ ফিরিয়ে নিল আমরা তার জন্য তোমাকে তত্ত্বাবধায়করূপে প্রেরণ করিনি’ (নিসা ৪/৮০)।\n\nরাসূলুল্লাহ (ছাঃ) বলেন, مَنْ أَحْدَثَ فِىْ أَمْرِنَا هَذَا مَا لَيْسَ فِيْهِ فَهُوَ رَدٌّ ‘যে ব্যক্তি আমাদের এ দ্বীনে নতুন কিছু সৃষ্টি করবে যা এর অন্তর্ভুক্ত নয়, তা প্রত্যাখ্যাত’।[2] অন্যত্র তিনি বলেন,\n\nمَنْ يَعِشْ مِنْكُمْ بَعْدِىْ فَسَيَرَى اخْتِلاَفًا كَثِيْرًا فَعَلَيْكُمْ بِسُنَّتِىْ وَسُنَّةِ الْخُلَفَاءِ الْمَهْدِيِّيْنَ الرَّاشِدِيْنَ تَمَسَّكُوْا بِهَا وَعَضُّوْا عَلَيْهَا بِالنَّوَاجِذِ وَإِيَّاكُمْ وَمُحْدَثَاتِ الأُمُوْرِ فَإِنَّ كُلَّ مُحْدَثَةٍ بِدْعَةٌ وَكُلَّ بِدْعَةٍ ضَلاَلَةٌ.\n\n‘আমার মৃত্যুর পর তোমাদের মধ্যে যারা বেঁচে থাকবে অচিরেই তারা অনেক মতভেদ দেখতে পাবে। তখন তোমরা আমার সুন্নাতকে এবং হেদায়াতপ্রাপ্ত খোলাফায়ে রাশিদীনের সুন্নাতকে অাঁকড়ে ধরবে এবং তাকে মাড়ির দাঁত দিয়ে কামড়ে ধরে রাখবে। আর তোমরা (দ্বীনের মধ্যে) নতুন সৃষ্টি হ’তে বেঁচে থাকবে। কেননা প্রত্যেক নতুন কাজই বিদ‘আত এবং প্রত্যেক বিদ‘আত গোমরাহী’।[3]\n\nনবী করীম (ছাঃ) আজ আর আমাদের মাঝে নেই। কিন্তু আজও স্বর্ণাক্ষরে লিপিবদ্ধ আছে তাঁর বিশ্বজনীন আদর্শ। তাঁর অমর বাণী চির নীরব হয়ে যায়নি। ক্বিয়ামত পর্যন্ত যাবেও না। তাঁর বাণী যুবকণ্ঠে ধ্বনিত হয়ে যদি আবারও এ পৃথিবীর কোণায় কোণায় পৌঁছে যায়, তাহ’লে এ পৃথিবী পাবে যথার্থ আলোর ঠিকানা। বহুদিনের পুঞ্জীভূত বেদনার অবসান হবে। দূরীভূত হবে মানব সভ্যতার অন্ধকার। সার্থক হবে যুব জীবন।\n\n(৩) উপযুক্ত শিক্ষা গ্রহণ ও তার সম্প্রসারণ : শিক্ষা মানব মনের সকল আবিলতা দূর করে, মানবাত্মাকে নিষ্কলুষ ও নির্মল করতে পারে; হক-বাতিলের পার্থক্য নিরূপণে তাকে যোগ্য করে গড়ে তুলতে পারে। তাকে মানবতার শীর্ষস্তরে উন্নীত করতে পারে। এ প্রসঙ্গে মহান আল্লাহ বলেন,قُلْ هَلْ يَسْتَوِي الَّذِيْنَ يَعْلَمُوْنَ وَالَّذِيْنَ لاَ يَعْلَمُوْنَ إِنَّمَا يَتَذَكَّرُ أُولُو الْأَلْبَابِ ‘যারা জানে এবং যারা জানে না তারা কি সমান? জ্ঞানী ব্যক্তিরাই কেবল উপদেশ গ্রহণ করে থাকে’ (যুমার ৩৯/৯)। এজন্য আল্লাহ প্রথমে পড়ার নির্দেশ দেন। তিনি বলেন,اقْرَأْ بِاسْمِ رَبِّكَ الَّذِيْ خَلَقَ ‘পড় তোমার প্রভুর নামে, যিনি তোমাকে সৃষ্টি করেছেন’ (‘আলাক ৯৬/১)। শিক্ষার প্রতি রাসূল (ছাঃ)ও গুরুত্বারোপ করেন। তিনি বলেন,مَنْ يُرِدِ اللهُ بِهِ خَيْرًا يُفَقِّهْهُ فِى الدِّيْنِ ‘আল্লাহ যার জন্য কল্যাণ চান তাকে দ্বীনী জ্ঞান দান করেন’।[4] তিনি আরো বলেন,نَضَّرَ اللهُ امْرَأً سَمِعَ مِنَّا شَيْئًا فَبَلَّغَهُ كَمَا سَمِعَ  ‘আল্লাহ সেই ব্যক্তির শ্রীবৃদ্ধি করেন, যে ব্যক্তি আমাদের নিকট কিছু শ্রবণ করে তা অন্যের নিকট ঠিক সেভাবেই পৌঁছিয়ে দেয়, যেভাবে সে শ্রবণ করেছে’।[5]\n\nশিক্ষা যেকোন জাতির মেরুদন্ড। আর মুসলিম উম্মাহর মেরুদন্ড হ’ল কুরআন ও হাদীছ। ইসলামী সংস্কৃতির উত্থান ও পতন নির্ভর করে কুরআন ও হাদীছের উপর। মুসলিম জাতির জীবন ও ভাগ্য অবিচ্ছেদ্যভাবে জড়িয়ে আছে কুরআন ও হাদীছের সঙ্গে। সুতরাং মুসলিম যুবক প্রাতিষ্ঠানিক শিক্ষার সাথে সাথে ইসলামী মূল্যবোধের শিক্ষা অর্জন করবে, যা দিয়ে বর্তমান বিশ্বের গতি-প্রকৃতির উপর তীক্ষ্ণ দৃষ্টি রেখে তার মূল্যায়ন করতে শিখবে। একই সাথে এই মূল্যবোধ ভিত্তিক শিক্ষার সম্প্রসারণে গুরুত্বপূর্ণ ভূমিকা পালন করবে। অন্ততঃপক্ষে ইসলামের পঞ্চমস্তম্ভের দাবীগুলি গভীরভাবে অনুধাবন করবে এবং সেগুলির প্রচার ও প্রসারে নিরন্তর দাওয়াতী কাজে অংশগ্রহণ করবে। যদি মুসলিম যুবক তার বুদ্ধি ও মনন দ্বারা কুরআন ও সুন্নাহর বিশ্বজনীন আদর্শের প্রচার ও প্রসার না করে, তাহ’লে জাতির হৃৎপিন্ডে প্রবাহিত হ’তে পারে অপূরণীয় ক্ষতির বিষবাষ্প।\n\n(৪) সৎকাজের আদেশ ও অসৎ কাজের নিষেধ : ব্যক্তি, পরিবার, সমাজ ও দেশের উন্নতি-অগ্রতি ও সমৃদ্ধির জন্য সৎকাজের আদেশ ও অসৎকাজের নিষেধ করা অপরিহার্য। এটা না থাকলে জাতি সংশোধিত হয় না। এ প্রসঙ্গে আল্লাহর নির্দেশ-وَلْتَكُنْ مِنْكُمْ أُمَّةٌ يَدْعُوْنَ إِلَى الْخَيْرِ وَيَأْمُرُوْنَ بِالْمَعْرُوْفِ وَيَنْهَوْنَ عَنِ الْمُنْكَرِ وَأُوْلَئِكَ هُمُ الْمُفْلِحُوْنَ ‘তোমাদের মধ্যে এরূপ একটি সম্প্রদায় থাকা উচিত যারা কল্যাণের দিকে আহবান করে এবং ভাল কাজের আদেশ দেয় এবং মন্দ কাজ থেকে নিষেধ করে। আর তারাই সফলকাম’ (আলে ইমরান ৩/১০৪)।\n\nপৃথিবীতে যুগে যুগে এমন অনেক মহামানব এসেছেন, যাঁরা রাসূল (ছাঃ)-এর আদর্শকে পাথেয় করে মানবজাতিকে সৎকাজের আদেশ দিয়েছেন এবং অসৎ কাজ থেকে নিষেধ করেছেন। আর মুসলিম যুবকের দল এই ঐতিহ্যের ঋণকে অস্বীকার করতে পারে না। আজ এই অধঃপতিত সমাজে তথা সমগ্র পৃথিবীতে প্রকট হয়ে উঠেছে মনুষ্যত্বের দুর্বিষহ অবমাননা। এর কারণ হিসাবে বলা যায়, মুসলিম উম্মাহ সৎকাজের আদেশ ও অসৎ কাজের নিষেধের মতো গুরুত্বপূর্ণ ও অপরিহার্য কর্মে কাঙ্খিত সক্রিয়তা প্রদর্শনে ব্যর্থ হয়েছে। ফলস্বরূপ সমগ্র জাতির আত্মসম্ভ্রমবোধ ভূ-লুণ্ঠিত প্রায়। বর্তমান সমাজে মানব-পীড়ন, মানব নির্যাতন যখন দৈনন্দিন ভাগ্যলিপি, জাতির আকাশে যখন জমে উঠেছে ঘন মেঘের তমিস্রা, তখন এই অভিশপ্ত অবস্থার লজ্জা থেকে মানব সমাজকে রক্ষা করতে এগিয়ে আসতে হবে মুসলিম যুবকদেরকে। আর এটা সম্ভব হবে সৎকাজের আদেশ ও অসৎ কাজের নিষেধে মুসলিম যুবকের সক্রিয় ও স্বতঃস্ফূর্ত অংশগ্রহণের মাধ্যমে। আর তাদেরকে এটা করতেই হবে। কারণ এটাই বিশ্বনবী (ছাঃ)-এর বিশ্বজনীন আদর্শ। ধীরে ধীরে এই আদর্শের যথার্থ বাস্তবায়নে পৃথিবী থেকে বিলুপ্ত হবে মিথ্যা, অন্যায় ও অবিচার। প্রতিষ্ঠিত হবে সত্য, ন্যায় ও সুবিচার। পৃথিবীতে প্রতিভাত হবে মুসলিম যুবকের অম্লান মহিমা।\n\n(৫) সত্যের জয়গান : মুসলিম যুবক মূল্যায়ন করবে আল্লাহর এই ঘোষণা- جَاءَ الْحَقُّ وَزَهَقَ الْبَاطِلُ إِنَّ الْبَاطِلَ كَانَ زَهُوْقًا ‘সত্য সমাগত হয়েছে এবং মিথ্যা অপসৃত হয়েছে; মিথ্যা তো অপসৃত হওয়ারই বিষয়’ (বাণী ইসরাঈল ১৭/৮১)।\n\nসত্য-মিথ্যার দ্বন্দ্ব চিরকালীন। কিন্তু মিথ্যার পরাজয় অবশ্যম্ভাবী। মুসলিম যুবক তার জীবনকে মূল্যবান করতে পারে সত্যের ঝান্ডা বহন করে পৃথিবীতে নতুন প্রভাত আনয়নের মাধ্যমে। মানবজাতির দুঃখ-বেদনা, শোষণ-পীড়ন, লাঞ্ছনা-অপমান ইত্যাদি মিথ্যাশ্রিত মানবতাবিরোধী উপাদানগুলির অবসান ঘটিয়ে পৃথিবীতে সত্য উষার স্বর্ণদ্বার উন্মুক্ত করতে পারে। সর্বশোষণমুক্ত, লাঞ্ছনা-পীড়ন ও অপমান বর্জিত এক ঝলমলে সমাজ প্রতিষ্ঠার মানসে মুসলিম যুবক সবার অগ্রগামী হবে। এটাই জাতির প্রত্যাশা।\n\n(৬) জনকল্যাণমুখী কাজে অংশগ্রহণ : সমাজের কল্যাণ ও উন্নতির জন্য যুবকের উদ্যম ও প্রয়াস অপরিহার্য। যুবক সতত স্মরণ করবে আল্লাহর এই নির্দেশ-وَتَعَاوَنُوْا عَلَى الْبِرِّ وَالتَّقْوَى وَلاَ تَعَاوَنُوْا عَلَى الْإِثْمِ وَالْعُدْوَانِ ‘তোমরা নেকী ও তাক্বওয়ার কাজে পরস্পরকে সাহায্য কর। পাপ ও সীমালঙ্ঘণের কাজে পরস্পরে সহযোগিতা করো না’ (মায়েদাহ ৫/২)।\n\nএ জগতের দুঃখ অন্তহীন। যুদ্ধ-বিগ্রহ, ঝড়-ঝঞ্ঝা, বন্যা, অগ্নুৎপাত এবং রোগ-শোক, জরা-ব্যাধি পৃথিবীর মানুষকে বেষ্টন করে আছে। এই আর্ত-পীড়িত, ক্ষুধার্ত মানুষদের সেবার মধ্যে আদর্শ মুসলিম যুবকের অন্তরে উদ্ভাসিত হবে অনাবিল তৃপ্তি ও আনন্দ। এই বিশ্বব্যাপী দুর্দিনে মুসলিম যুবক যদি মানবসেবার মহৎ আদর্শটি ধরে রাখে তাহ’লে ইসলামের স্বতঃস্ফূর্ত মানব সেবার মহত্ত্বের প্রতি পুনরায় বিশ্ববাসীর আস্থা ও বিশ্বাস ফিরে আসবে।\n\n(৭) মুসলিম উম্মাহর ঐক্য প্রতিষ্ঠা : মুসলিম উম্মাহর ঐক্য প্রতিষ্ঠার মানসে প্রতিটি শিক্ষিত মুসলিম যুবক নিম্নে প্রদত্ত আল্লাহর ঘোষণাসমূহের বাস্তবায়নে এগিয়ে আসবে-وَاعْتَصِمُوْا بِحَبْلِ اللهِ جَمِيْعًا وَّلاَ تَفَرَّقُوْا ‘তোমরা সকলে আল্লাহর রজ্জুকে মযবূত করে ধর এবং দলে দলে বিভক্ত হয়ো না’ (আলে ইমরান ৩/১০৩)। তিনি আরো বলেন, وَأَطِيعُوا اللهَ وَرَسُوْلَهُ وَلاَ تَنَازَعُوْا فَتَفْشَلُوْا وَتَذْهَبَ رِيْحُكُمْ ‘আর তোমরা আল্লাহ ও তাঁর রাসূলের আনুগত্য করবে এবং নিজেদের মধ্যে ঝগড়া-বিবাদ করবে না। অন্যথা তোমরা সাহস হারিয়ে দুর্বল হয়ে পড়বে’ (আনফাল ৮/৪৬)। তিনি আরো বলেন, إِنَّ الَّذِيْنَ فَرَّقُوْا دِيْنَهُمْ وَكَانُوْا شِيَعًا لَسْتَ مِنْهُمْ فِيْ شَيْءٍ  ‘নিশ্চয়ই যারা নিজেদের দ্বীনের মধ্যে নানা মতভেদ সৃষ্টি করেছে এবং বিভিন্ন দলে-উপদলে বিভক্ত হয়ে পড়েছে, তাদের কোন দায়িত্ব তোমার নয়’ (আন‘আম ৬/১৫৯)।\n\nঅত্যন্ত পরিতাপের বিষয় মুসলিম উম্মাহ আজ খন্ডে খন্ডে বিভক্ত হয়ে বিভিন্ন দলভুক্ত হয়ে পড়েছে। ফলস্বরূপ খাঁটি ইসলামী আদর্শ কোথায় যেন হারিয়ে গেছে। ঐক্য ও সংহতির পরিবর্তে মুসলিম সমাজে আজ সৃষ্টি হয়েছে বিভেদের দুর্ভেদ্য প্রাচীর। কিন্তু এই অবাঞ্ছিত ভেদ-বৈষম্য এক বড় ধরনের মূঢ়তা ছাড়া আর কিছুই নয়। বিশেষ করে শিক্ষিত যুবক মনে রাখবে মুসলিম তো মুসলিমই। সে কুরআন মানে, ছহীহ হাদীছ মানে। তার আবার ভেদাভেদ কিসের? এই ভেদাভেদের মূঢ়তা ঘুচাবার জন্য মুসলিম যুবক কুরআন ও সুন্নাহর প্রতি গভীর মনোযোগ দিয়ে চিন্তা করবে আল্লাহর এই ঘোষণা সম্পর্কে-\n\nيَا أَيُّهَا الَّذِيْنَ آمَنُوْا أَطِيْعُوا اللهَ وَأَطِيْعُوا الرَّسُوْلَ وَأُولِي الْأَمْرِ مِنْكُمْ فَإِنْ تَنَازَعْتُمْ فِيْ شَيْءٍ فَرُدُّوْهُ إِلَى اللهِ وَالرَّسُوْلِ إِنْ كُنْتُمْ تُؤْمِنُوْنَ بِاللهِ وَالْيَوْمِ الْآخِرِ ذَلِكَ خَيْرٌ وَأَحْسَنُ تَأْوِيْلاً–\n\n‘হে মুমিনগণ! তোমরা আল্লাহর আনুগত্য করো ও রাসূলের আনুগত্য করো এবং তোমাদের মধ্যকার আদেশদাতাগণের। অতঃপর তোমাদের মধ্যে কোন বিষয়ে মতবিরোধ দেখা দিলে আল্লাহ ও রাসূলের দিকে সেটাকে ফিরিয়ে দাও। যদি তোমরা আল্লাহ ও পরকালের প্রতি বিশ্বাস করে থাক। এটাই কল্যাণকর ও পরিণামে প্রকৃষ্টতর’ (নিসা ৪/৫৯)। তিনি আরো বলেন, فَلاَ وَرَبِّكَ لاَ يُؤْمِنُوْنَ حَتَّى يُحَكِّمُوْكَ فِيْمَا شَجَرَ بَيْنَهُمْ ثُمَّ لاَ يَجِدُوْا فِيْ أَنْفُسِهِمْ حَرَجًا مِمَّا قَضَيْتَ وَيُسَلِّمُوْا تَسْلِيْمًا- ‘কিন্তু তোমার প্রতিপালকের শপথ! তারা কিছুতেই ততক্ষণ পর্যন্ত ঈমানদার হ’তে পারবে না, যতক্ষণ না তারা তাদের বিবাদীয় বিষয়ে তোমাকে সালিশ মেনে নেবে। অতঃপর তুমি যে ফায়ছালা করবে সে সম্পর্কে তারা কুণ্ঠাবোধ করবে না; বরং সর্বান্তঃকরণে তা মেনে নিবে’ (নিসা ৪/৬৫)।\n\nসমাপনী : এ হ’ল কুরআন ও সুন্নাহর বিশ্বজনীন আদর্শ প্রতিষ্ঠায় যুবসমাজের ভূমিকার কতিপয় দিক। আজ বিশ্বজুড়ে মানবিক মূল্যবোধের অবক্ষয়ের মহামারী চরম আকার ধারণ করেছে। দেড় হাযার বৎসরের প্রাচীন সোনালী ইতিহাস ডুকরে ডুকরে কেঁদে চলেছে। পৃথিবী জুড়ে শুধুই রাসূল (ছাঃ)-এর বিরোধিতা। কাজেই অশান্তির ঘূর্ণিবাত্যা পরিদৃষ্ট হচ্ছে জীবনের স্রোতে পলে পলে। প্রভুত্ববাদী সম্প্রসারণবাদীর দল সমরতৃষ্ণা নিবারণে সদা মত্ত। মানব ভাগ্যে তা বহন করে এনেছে অপরিসীম দুঃখ ও ক্ষয়ক্ষতির সুবিশাল খতিয়ান। একেবারে গ্রাম্য স্তর থেকে আন্তর্জাতিক স্তর পর্যন্ত শুধুই মহাবিনাশ আর সর্বনাশ। পরিবার থেকে পার্লামেন্ট পর্যন্ত কুরআন ও সুন্নাহর বিরোধিতার নগ্ন প্রমত্ত আস্ফালন। ফলে মানবতার বক্ষ্যস্থলে সৃষ্টি হয়েছে এক বিশাল ক্ষত। কাঁদছে মানুষ; কাঁদছে মানবতা। এহেন পরিস্থিতিতে মুসলিম যুবকের দল চুপচাপ বসে থাকতে পারে না। কারণ মানবতার মুক্তি, স্বাধীনতা, উন্নতি-অগ্রগতি ও কল্যাণের স্বার্থে ইসলামী শরী‘আহ নির্দেশিত পথ ও পন্থায় আত্মোৎসর্গের জন্য তারা চির অঙ্গীকার বদ্ধ। আর চিরকালের মুক্তি-পাগল হ’ল এই আদর্শ যুবকের দল। তাই তো যুব-জীবনের বর্ণ বিচিত্র পাতায় পাতায় থাকবে কুরআন ও সুন্নাহর চিরশুভ্র মূল্যবোধ। জীবনকে বাজি রেখে তারা ছুটে যাবে মানব জীবনের সুখ ও শান্তির মধুর প্রলেপ অন্বেষণে। বাতিলের চোখ রাঙানি উপেক্ষা করে তারা অন্তরের অন্তঃস্থলে নিগূঢ়রূপে উপলব্ধি করবে কুরআনে লিপিবদ্ধ সব বাধাজয়ী দুর্দমনীয় শক্তির অাঁধার এই আয়াতটির সুগভীর তাৎপর্য-  إِنَّ صَلاَتِيْ وَنُسُكِيْ وَمَحْيَايَ وَمَمَاتِيْ لِلهِ رَبِّ الْعَالَمِيْنَ  ‘আমার ছালাত, আমার কুরবানী, আমার জীবন ও আমার মরণ সবকিছু বিশ্বজাহানের রব আল্লাহর জন্য’ (আন‘আম ৬/১৬২)।\n\nএভাবে একদিন তারা সফল হবেই ইনশাআল্লাহ। প্রতিষ্ঠিত হবে কুরআন ও সুন্নাহর সহজ-সরল সুমহান আদর্শ। আল্লাহ রাববুল আলামীন আমাদের সহায় হৌন- আমীন!\n\nশেখ ইমরান ইবনু মুয্যাম্মিল\n\nনূরপুর, বীরভূম, পশ্চিমবঙ্গ, ভারত।\n\n\n[1]. বুখারী, মুসলিম, মিশকাত হা/৭০১।\n\n[2]. বুখারী হা/২৬৯৭ ‘বিবাদ মীমাংসা’ অধ্যায়; মিশকাত হা/৩০০।\n\n[3]. ছহীহ আবুদাঊদ হা/৩৮৫১; মিশকাত হা/১৬৫।\n\n[4]. বুখারী হা/৭১; মুসলিম হা/১০৩৭; মিশকাত হা/২০০।\n\n[5]. আবুদাঊদ, তিরমিযী, ছহীহ তারগীব হা/৮৩।"
    },
    {
        "1": "দাওয়াতের পদ্ধতি",
        "2": "আল্লাহ তা‘আলা মানব জাতিকে আশরাফুল মাখলুকাত তথা সৃষ্টির শ্রেষ্ঠ জীব হিসাবে দুনিয়াতে প্রেরণ করেছেন। আর তাদের সার্বিক জীবন পরিচালনার জন্য ইসলামকে একমাত্র দ্বীন হিসাবে মনোনীত করে তার যাবতীয় বিধি-বিধান অহী মারফত জানিয়ে দিয়েছেন এবং তা বাস্তবায়ন করার জন্য যুগে যুগে নবী-রাসূলগণকে প্রেরণ করেছেন। আর নবী-রাসূলগণের প্রত্যেকেই দাওয়াতের মাধ্যমে আল্লাহর যাবতীয় বিধানকে সর্বস্তরের মানুষের কাছে পৌঁছে দিয়েছেন। রাসূলুল্লাহ (ছাঃ) বলেছেন,مَا تَرَكْتُ شَيْئًا مِمَّا أَمَرَكُمُ اللهُ بِهِ إِلاَّ وَقَدْ أَمَرْتُكُمْ بِهِ وَلاَ تَرَكْتُ شَيْئًا مِمَّا نَهَاكُمُ اللهُ عَنْهُ إِلاَّ وَقَدْ نَهَيْتُكُمْ عَنْهُ ‘আমি এমন কোন জিনিসই ছাড়িনি যার হুকুম আলস্ন­াহ তা‘আলা তোমাদেরকে দিয়েছেন; কিন্তু আমি তার হুকুম তোমাদেরকে অবশ্যই দিয়েছি। আর আমি এমন কোন জিনিসই ছাড়িনি যা আল্ল­­াহ তা‘আলা নিষেধ করেছেন; কিন্তু আমি তোমাদেরকে তা অবশ্যই নিষেধ করেছি’।[1]  বর্তমানে আমাদের মাঝে রাসূলুল্লাহ (ছাঃ) জীবিত নেই। তবে তিনি আমাদের সার্বিক জীবন পরিচালনার দিশারী হিসাবে কুরআন ও ছহীহ হাদীছকে আমাদের মাঝে রেখে গেছেন। আর এই মানদন্ডের ভিত্তিতে আল্লাহর দিকে মানুষকে দাওয়াত দেওয়ার দায়িত্ব আমাদের উপর অর্পিত হয়েছে। এই নিবন্ধে আল্লাহর দিকে মানুষকে দা‘ওয়াত দেওয়ার পথ ও পদ্ধতি আলোচনা করা হল।\n\nআল্লাহর পথে দা‘ওয়াতের পদ্ধতি\n\nমানুষ তার সার্বিক জীবনে ইসলামের বিধান পালনের ক্ষেত্রে একমাত্র রাসূলুল্লাহ (ছাঃ)-এর দেখিয়ে দেওয়া পদ্ধতির অনুসরণ করবে। তিনি যে পদ্ধতিতে মানুষকে দা‘ওয়াত দিয়েছেন, মানুষ ঠিক সে পদ্ধতিতে দা‘ওয়াতী কার্যক্রম পরিচালনা করবে। নিম্ন সংক্ষিপ্তভাবে রাসূল (ছাঃ)-এর দা‘ওয়াতের পদ্ধতি আলোচনা করা হল।\n\n(১) الإخلاص তথা খালেছ নিয়তে দা‘ওয়াত দেওয়া : রাসূলুল্লাহ (ছাঃ) বলেন,إِنَّمَا الأَعْمَالُ بِالنِّيَّاتِ، وَإِنَّمَا لِكُلِّ امْرِئٍ مَا نَوَى، فَمَنْ كَانَتْ هِجْرَتُهُ إِلَى دُنْيَا يُصِيْبُهَا أَوْ إِلَى امْرَأَةٍ يَنْكِحُهَا فَهِجْرَتُهُ إِلَى مَا هَاجَرَ إِلَيْهِ ‘নিশ্চয়ই প্রত্যেক কাজ নিয়তের উপর নির্ভরশীল। আর মানুষ তার নিয়ত অনুযায়ী প্রতিফল পাবে। তাই যার হিজরত হবে ইহকাল লাভের অথবা কোন মহিলাকে বিবাহ করার উদ্দেশ্যে, তার হিজরত সেদিকেই গণ্য হবে, যে জন্য সে হিজরত করেছে’।[2]\n\nঅতএব একমাত্র আল্লাহর সন্তুষ্টি অর্জনের উদ্দেশ্যে মানুষকে আল্লাহর পথে আহবান করতে হবে। দুনিয়াবী কোন উদ্দেশ্যে দা‘ওয়াত দিলে সেই দা‘ওয়াতে সফলতা পাওয়া যাবে না এবং পরকালে তার জন্য নেকীর কোন অংশ থাকবে না। রাসূলুল্লাহ (ছাঃ) বলেন,مَنْ عَمِلَ مِنْهُمْ عَمَلَ الآخِرَةِ لِلدُّنْيَا لَمْ يَكُنْ لَهُ فِيْ الآخِرَةِ مِنْ نَصِيْبٌ ‘যে ব্যক্তি পরকালীন কোন আমল দুনিয়াবী উদ্দেশ্যে পালন করবে, পরকালে তার জন্য নেকীর কোন অংশ থাকবে না।[3]\n\n(২) العلم তথা জ্ঞান সহকারে দা‘ওয়াত দেওয়া : আল্লাহর পথে মানুষকে দা‘ওয়াত দেওয়ার পূর্বে কয়েকটি বিষয়ে জ্ঞান অর্জন করতে হবে। যেমন- (ক) যে বিষয়ে দা‘ওয়াত দিবে সে সম্পর্কে ইসলামী শরী‘আতের বিধান সম্পর্কে জ্ঞান অর্জন করতে হবে। কেননা এ বিষয়ের জ্ঞান না থাকলে সে হালালকে হারাম ও হারামকে হালাল, ওয়াজিবকে সুন্নাত ও সুন্নাতকে ওয়াজিব মনে করবে এবং সেদিকেই মানুষকে আহবান করবে। ফলে সে নিজে পথভ্রষ্ট হবে ও অন্যকে পথভ্রষ্ট করবে। (খ) যাদেরকে দা‘ওয়াত দিবে তাদের অবস্থা সম্পর্কে জ্ঞান থাকতে হবে। যেমন- তাদের দ্বীন, আক্বীদা, আমল ও তাদের অর্থনীতি সম্পর্কে জ্ঞান অর্জন করতে হবে এবং তাদের অবস্থার উপর ভিত্তি করে দা‘ওয়াতী কার্যক্রম চালাতে হবে। (গ) দা‘ওয়াতে সঠিক পদ্ধতি সম্পর্কে জ্ঞান অর্জন করতে হবে। আল্লাহ তা‘আলা বলেন, قُلْ هَذِهِ سَبِيْلِيْ أَدْعُو إِلَى اللهِ عَلَى بَصِيْرَةٍ أَنَا وَمَنِ اتَّبَعَنِيْ وَسُبْحَانَ اللهِ وَمَا أَنَا مِنَ الْمُشْرِكِيْنَ- ‘বল, এই আমার পথ। আমি ও আমার অনুসারীগণ মানুষকে আল্লাহর পথে আহবান করি জাগ্রত জ্ঞান সহকারে। আল্লাহ মহিমান্বিত এবং যারা আল্লাহর শরীক স্থাপন করে আমি তাদের অন্তর্ভুক্ত নই’ (ইউসুফ ১২/১০৮)।\n\nঅত্র আয়াতে আল্লাহ তা‘আলা عَلَى بَصِيْرَةٍ বলতে উল্লিখিত বিষয় সমূহের জ্ঞান অর্জনকেই বুঝিয়েছেন।\n\n(৩) اللين তথা নম্রতার সাথে দা‘ওয়াত দেওয়া : মানুষকে দা‘ওয়াত দেওয়ার সময় নম্রতা বজায় রাখতে হবে। আল্লাহ তা‘আলা বলেন, فَبِمَا رَحْمَةٍ مِنَ اللهِ لِنْتَ لَهُمْ وَلَوْ كُنْتَ فَظًّا غَلِيْظَ الْقَلْبِ لَانْفَضُّوْا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِي الْأَمْرِ-  ‘আল্লাহর রহমতে তুমি তাদের প্রতি কোমল হৃদয় হয়েছিলে; যদি তুমি রূঢ় ও কঠোরপ্রাণ হতে তবে তারা তোমার থেকে সরে পড়ত। সুতরাং তুমি তাদেরকে ক্ষমা কর এবং কাজে কর্মে তাদের সাথে পরামর্শ কর’ (আলে-ইমরান ৩/১৫৯)।\n\nঅতএব অবশ্যই নম্রতার সাথে মানুষকে আল্লাহর পথে দা‘ওয়াত দিতে হবে। এমনকি পৃথিবীর ইতিহাসের সবচেয়ে অত্যাচারী শাসক নিজেকে আল্লাহ বলে দাবীকারী ফেরাউনকে পর্যন্ত নম্রতার সাথে দা‘ওয়াত দেওয়ার নির্দেশ দেওয়া হয়েছে। আল্লাহ বলেন, اذْهَبَا إِلَى فِرْعَوْنَ إِنَّهُ طَغَى- فَقُوْلَا لَهُ قَوْلًا لَيِّنًا لَعَلَّهُ يَتَذَكَّرُ أَوْ يَخْشَى-  ‘তোমরা উভয়ে ফেরাউনের নিকট যাও, সে তো সীমালংঘন করেছে। তোমরা তার সাথে নম্র ভাষায় কথা বলবে, হয়তো সে উপদেশ গ্রহণ করবে অথবা ভয় করবে’ (ত্বহা ২০/৪৩-৪৪)।\n\n(৪) الحكمة তথা দা‘ওয়াতের ক্ষেত্রে হিকমাত অবলম্বন করা : আল্লাহ তা‘আলা বলেন, ادْعُ إِلَى سَبِيْلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُمْ بِالَّتِيْ هِيَ أَحْسَنُ- ‘তুমি মানুষকে তোমার প্রতিপালকের দিকে আহবান কর হিকমাত ও সদুপদেশ দ্বারা এবং তাদের সাথে তর্ক করবে উত্তম পন্থায়’ (নাহল ১৬/১২৫)।\n\nইবনু জারীর (رحمة الله) বলেন, আয়াতে উল্লিখিত হিকমাত দ্বারা উদ্দেশ্য হল, আল্লাহর নাযিলকৃত অহি-র বিধান কুরআন ও সুন্নাত।[4]\n\nআল্লাহ তা‘আলা ‘হিকমাত’ শব্দটি পবিত্র কুরআন মাজীদের ১২ টি সূরায় ১৯ টি আয়াতে ২০ বার উল্লেখ করেছেন। উল্লিখিত ‘হিকমাত’ শব্দের তাফসীর নিয়ে ওলামায়ে কেরামের মধ্যে মতভেদ পরিলক্ষিত হয়। তবে সবগুলি মতের সারকথা হল, الإصابة في الأقوال والأفعال، ووضع كل شيئ في موضعه ‘কথায় ও কাজ সমূহে প্রত্যেক জিনিসকে তার নিজ স্থানে স্থাপন করাকে হিকমাত বলা হয়।[5] অর্থাৎ প্রত্যেক কথা ও কর্মকে একমাত্র অহি-র বিধানের আলোকে সঠিক প্রমাণ করা এবং তাকে বাতিলের সাথে মিশিয়ে না ফেলা।\n\nঅতএব দা‘ওয়াতের ক্ষেত্রে শুধুমাত্র নম্রতা, ভদ্রতা, সহনশীলতা ও সৎকাজের আদেশের মধ্যেই ‘হিকমাত’ সীমাবদ্ধ নয়। বরং প্রত্যেক কথা ও কর্মে হকের উপর অটল থাকা এবং সেই হককে স্থান, কাল ও পাত্রভেদে প্রয়োগ করার নাম হিকমাত। অর্থাৎ প্রয়োজন অনুপাতে নম্রতা, কঠোরতা, সহনশীলতা, ভদ্রতা অবলম্বন করতে হবে। সর্বদা বাতিলের সাথে আপেসহীন হতে হবে। হিকমাতের দোহাই দিয়ে কোন ক্রমেই বাতিলের সাথে আপোস করা যাবে না। বরং কুরআন ও ছহীহ হাদীছের দলীল দ্বারা বাতিলের মুকাবালা করতে হবে।\n\n(৫) একমাত্র কুরআন ও ছহীহ হাদীছের মানদন্ডে দা‘ওয়াত দেওয়া : আল্লাহ তা‘আলা মানব জাতিকে সৃষ্টি করেছেন এবং মানুষের সার্বিক জীবন পরিচালনার যাবতীয় বিধি-বিধান অহী মারফত মুহাম্মাদ (ছাঃ)-এর উপর নাযিল করেছেন। অতএব মানুষ তার সার্বিক জীবন পরিচালনা করবে একমাত্র অহি-র বিধান অনুযায়ী এবং রাসূলুল্লাহ (ছাঃ)-এর দেখিয়ে দেওয়া পদ্ধতিতে। সাথে সাথে মানুষকে আল্লাহর পথে আহবান করবে একমাত্র কুরআন ও ছহীহ হাদীছের ভিত্তিতে। আল্লাহ তা‘আলা বলেন, كَانَ النَّاسُ أُمَّةً وَاحِدَةً فَبَعَثَ اللهُ النَّبِيِّيْنَ مُبَشِّرِيْنَ وَمُنْذِرِيْنَ وَأَنْزَلَ مَعَهُمُ الْكِتَابَ بِالْحَقِّ لِيَحْكُمَ بَيْنَ النَّاسِ فِيْمَا اخْتَلَفُوْا فِيْه- ‘সকল মানুষ ছিল একই উম্মত। অতঃপর আল্লাহ নবীগণকে সুসংবাদদাতা ও সতর্ককারীরূপে প্রেরণ করেন। মানুষরা যে বিষয়ে মতভেদ করত তাদের মধ্যে সে বিষয়ে মীমাংসার জন্য তিনি তাদের সাথে সত্যসহ কিতাব (কুরআন) অবতীর্ণ করেন’ (বাকারা ২/২১৩)।\n\nতিনি অন্যত্র বলেন, لَقَدْ أَرْسَلْنَا رُسُلَنَا بِالْبَيِّنَاتِ وَأَنْزَلْنَا مَعَهُمُ الْكِتَابَ وَالْمِيْزَانَ لِيَقُوْمَ النَّاسُ بِالْقِسْطِ– ‘নিশ্চয়ই আমি আমার রাসূলগণকে প্রেরণ করেছি স্পষ্ট প্রমাণসহ এবং তাদের সঙ্গে দিয়েছি কিতাব (কুরআন) ও ন্যায়নীতি, যাতে মানুষ সুবিচার প্রতিষ্ঠা করে’ (হাদীদ ৫৭/২৫)।\n\nতিনি অন্যত্র বলেন, إِنَّا أَنْزَلْنَا إِلَيْكَ الْكِتَابَ بِالْحَقِّ لِتَحْكُمَ بَيْنَ النَّاسِ بِمَا أَرَاكَ اللهُ وَلَا تَكُنْ لِلْخَائِنِيْنَ خَصِيْمًا- ‘আমি তো তোমার প্রতি সত্যসহ কিতাব (কুরআন) অবতীর্ণ করেছি যাতে তুমি আল্লাহ তোমাকে যা জানিয়েছেন সে অনুযায়ী মানুষের মধ্যে বিচার মীমাংসা কর এবং বিশ্বাস ভঙ্গকারীদের সমর্থনে তর্ক কর না’ (নিসা ৪/১০৫)।\n\nতিনি আরো বলেন, وَمَا أَنْزَلْنَا عَلَيْكَ الْكِتَابَ إِلَّا لِتُبَيِّنَ لَهُمُ الَّذِيْ اخْتَلَفُوْا فِيْهِ وَهُدًى وَرَحْمَةً لِقَوْمٍ يُؤْمِنُوْنَ- ‘আমি তো তোমার প্রতি কিতাব (কুরআন) অবতীর্ণ করেছি যারা এ বিষয়ে মতভেদ করে তাদেরকে সুস্পষ্টভাবে বুঝিয়ে দেওয়ার জন্য এবং মুমিনদের জন্য পথনির্দেশ ও দয়াস্বরূপ’ (নাহল ১৬/৬৪)।\n\nতিনি অন্যত্র বলেন, أَوَلَمْ يَكْفِهِمْ أَنَّا أَنْزَلْنَا عَلَيْكَ الْكِتَابَ يُتْلَى عَلَيْهِمْ إِنَّ فِيْ ذَلِكَ لَرَحْمَةً وَذِكْرَى لِقَوْمٍ يُؤْمِنُوْنَ- ‘এটা কি উহাদের জন্য যথেষ্ট নয় যে, আমি তোমার প্রতি কুরআন অবতীর্ণ করেছি, যা উহাদের নিকট তেলাওয়াত করা হয়। এতে অবশ্যই উপদেশ রয়েছে সেই কওমের জন্য যারা ঈমান আনে’ (আনকাবূত ২৯/৫১)।\n\nতিনি অন্যত্র বলেন, إِنَّا أَنْزَلْنَا إِلَيْكَ الْكِتَابَ بِالْحَقِّ فَاعْبُدِ اللهَ مُخْلِصًا لَهُ الدِّيْنَ-  ‘আমি তোমার নিকট এই কিতাব সত্যসহ অবতীর্ণ করেছি। সুতরাং বিশুদ্ধচিত্তে আল্লাহর ইবাদত কর’ (যুমার ৩৯/২)।\n\nতিনি অন্যত্র বলেন, إِنَّا أَنْزَلْنَا عَلَيْكَ الْكِتَابَ لِلنَّاسِ بِالْحَقِّ فَمَنِ اهْتَدَى فَلِنَفْسِهِ وَمَنْ ضَلَّ فَإِنَّمَا يَضِلُّ عَلَيْهَا وَمَا أَنْتَ عَلَيْهِمْ بِوَكِيْلٍ- ‘আমি তোমার প্রতি সত্যসহ কিতাব (কুরআন) অবতীর্ণ করেছি মানুষের জন্য; অতঃপর যে ব্যক্তি সৎপথ অবলম্বন করে সে তা করে নিজেরই কল্যাণের জন্য এবং যে বিপথগামী হয় সে তো বিপথগামী হয় নিজেরই ধ্বংসের জন্য এবং তুমি উহাদের তত্ত্বাবধায়ক নও’ (যুমার ৩৯/৪১)।\n\nরাসূলুল্লাহ (ছাঃ) বলেছেন, تَرَكْتُ فِيْكُمْ أَمْرَيْنِ، لَنْ تَضِلُّوْا مَا تَمَسَّكْتُمْ بِهِمَا كِتَابَ اللهِ وَسُنَّةَ نَبِيِّهِ- ‘আমি তোমাদের মাঝে দু’টি বস্ত্ত ছেড়ে যাচ্ছি। যতক্ষণ পর্যন্ত তোমরা সে দু’টি বস্ত্তকে অাঁকড়ে ধরে থাকবে ততক্ষণ তোমরা পথভ্রষ্ট হবে না। তা হল, আল্লাহর কিতাব (কুরআন) ও তাঁর রাসূলের সুন্নাত’।[6]\n\nউল্লিখিত দলীল সমূহ হতে প্রমাণিত হয় যে, একমাত্র অহি-র বিধান তথা কুরআন ও ছহীহ হাদীছের ভিত্তিতে মানুষকে আল্লাহর পথে আহবান করতে হবে। মানব রচিত ঈমান বিধ্বংসী কিচ্ছা-কাহিনীর মাধ্যমে মানুষকে আল্লাহর পথে আহবান করলে সে নিজে পথভ্রষ্ট হবে এবং অপরকে পথভ্রষ্ট করবে।\n\n(৬) প্রথমে আক্বীদা সংশোধনের দা‘ওয়াত দেওয়া : আল্লাহর পথে মানুষকে দা‘ওয়াত দেওয়ার সময় প্রথমেই তাকে ছহীহ আক্বীদা তথা নির্ভেজাল তাওহীদের দা‘ওয়াত দিতে হবে। কেননা ছহীহ আক্বীদা পোষণের মাধ্যমেই একজন মানুষ সত্যিকারের মুসলিম হয়। পক্ষান্তরে ভ্রান্ত আক্বীদা পোষণের মাধ্যমে সে মুসলিম থেকে খারিজ হয়ে যায়। আর ইসলাম থেকে খারিজ হয়ে গেলে তার ছালাত, ছিয়াম কোন কাজে আসবে না। এজন্যই রাসূল (ছাঃ) মু‘আয ইবনু জাবাল (رضي الله عنه)-কে শাসনকর্তা হিসাবে ইয়ামেনে প্রেরণকালে বলেছিলেন,\n\nإِنَّكَ تَقْدَمُ عَلَى قَوْمٍ مِنْ أَهْلِ الْكِتَابِ فَلْيَكُنْ أَوَّلَ مَا تَدْعُوْهُمْ إِلَى أَنْ يُوَحِّدُوْا اللهَ تَعَالَى فَإِذَا عَرَفُوْا ذَلِكَ فَأَخْبِرْهُمْ أَنَّ اللهَ فَرَضَ عَلَيْهِمْ خَمْسَ صَلَوَاتٍ فِيْ يَوْمِهِمْ وَلَيْلَتِهِمْ، فَإِذَا صَلُّوْا فَأَخْبِرْهُمْ أَنَّ اللهَ افْتَرَضَ عَلَيْهِمْ زَكَاةً فِيْ أَمْوَالِهِمْ تُؤْخَذُ مِنْ غَنِيِّهِمْ فَتُرَدُّ عَلَى فَقِيْرِهِمْ، فَإِذَا أَقَرُّوْا بِذَلِكَ فَخُذْ مِنْهُمْ وَتَوَقَّ كَرَائِمَ أَمْوَالِ النَّاسِ-\n\n‘তুমি যেহেতু আহলে কিতাবদের নিকট যাচ্ছ সেহেতু প্রথমে তাদেরকে তাওহীদের (আল্লাহর একত্ব) দিকে আহবান করবে। যখন তারা আল্লাহর পরিচয় লাভ করবে, তখন তাদেরকে খবর দিবে যে, আল্লাহ তাদের উপর দিন-রাতে পাঁচ ওয়াক্ত ছালাত ফরয করেছেন। যখন তারা ছালাত আদায় করবে, তখন তাদেরকে জানিয়ে দিবে যে, আল্লাহ তাদের সম্পদের যাকাত ফরয করেছেন, যা তাদের ধনীদের থেকে গ্রহণ করা হবে এবং দরিদ্রের মাঝে বিতরণ করা হবে। যখন তারা ইহাকে স্বীকৃতি দিবে, তখন তাদের থেকে তা গ্রহণ করবে এবং লোকের উত্তম মাল গ্রহণ করা থেকে বিরত থাকবে।[7]\n\nপরিশেষে আল্লাহর পথে দেওয়া পৃথিবী মহত্তম কাজ সমূহের মধ্যে অন্যতম। তবে এই দাওয়াত দিতে অবশ্যই রাসূল (ছাঃ)-এর দেখানো পদ্ধতি মোতাবেক, নিজের খেয়াল-খুশী মোতাবেক নয়। আল্লাহ আমাদের তাওফীক দান করুন। আমীন!\n\n–মুহাম্মাদ শরীফুল ইসলাম মাদানী\n\n\n[1]. সিলসিলা ছহীহা হা/ ১৮০৩; সুনানুল কুবরা লিল বাইহাক্বী হা/১৩৮২৫, ইমাম শাফেঈ, কিতাবুর রিসালাহ, ১৫ পৃঃ।\n\n[2]. বুখারী হা/১, ‘আল্লাহর রাসূল (ছাঃ)-এর প্রতি কিতাবে অহী শুরু হয়েছিল’ অধ্যায়।\n\n[3]. আহমাদ হা/২১২৬০; ছহীহ জামে‘ আছ-ছাগীর হা/৫১৩৬।\n\n[4]. তাফসীর ইবনে কাছীর ৪/৬১৩ পৃঃ, অত্র আয়াতের ব্যাখ্যা দ্রষ্টাব্য।\n\n[5]. সাঈদ ইবনু আলী ক্বাহতানী, আল-হিকমাত ২৭ পৃঃ।\n\n[6]. মুওয়াত্তা মালেক হা/৩৩৩৮, মিশকাত হা/১৮৬, ‘কিতাব ও সুন্নাতকে দৃঢ়ভাবে অাঁকড়ে ধরা’ অনুচ্ছেদ, বঙ্গানুবাদ (এমদাদিয়া) ১/১৩২ পৃঃ; আলবানী, সনদ হাসান।\n\n[7]. বুখারী হা/৭৩৭২।"
    },
    {
        "1": "মৌলবাদের উত্থান",
        "2": "আমাদের দেশে মৌলবাদের উত্থান হচ্ছে বলে একদল প্রগতিশীল ব্যক্তি শংকিত। এই প্রগতিশীলেরা ধর্মনিরপেক্ষতাবাদী। ইসলাম এদের কাছে অপসন্দের। এরা ইসলামে ধর্মান্ধতা এবং সন্ত্রাস দেখতে পায়। তাই এরা সর্বদা ইসলামের অনুসারী নিষ্ঠাবান মুসলমানদের প্রতি অসন্তুষ্ট। এরা কারা? এরা কি অমুসলিম? একেবারে অমুসলিমইবা কি করে বলি? এরা মৃত্যুবরণ করলে একাধিকবার জানাযা হয়। লাশের পাশে রবীন্দ্র সংগীত পরিবেশন করা হ’লেও মুসলমানের মতো দাফন করা হয়।** যদিও কবরে ফুল দিয়ে লাশের প্রতি শ্রদ্ধা ও সম্মান জানানো হয়। এদের যাবতীয় কর্মকান্ডে কিছু কিছু মুসলমানী রীতি-নীতি অনুসৃত হ’লেও তাতে অনৈসলামিক রীতি-নীতির সংমিশ্রণ থাকে। সেটাই হ’ল তাদের বিবেচনায় প্রগতিশীলতা, যেটা মৌলবাদী মুসলমানদের অপসন্দ। তাইতো তাদেরকে বলা হয় ধর্মান্ধ।\n\nধর্মান্ধটা কী জিনিস? শাব্দিক অর্থ যাই হোক, ধর্মান্ধ বলতে তাদেরকে বোঝানো হচ্ছে, যারা সংস্কার মানে না, অর্থাৎ যারা মৌলবাদী। কুরআন পাকে আল্লাহ বলেন,الَّذِيْنَ آتَيْنَاهُمُ الْكِتَابَ يَتْلُوْنَهُ حَقَّ تِلاَوَتِهِ أُوْلَئِكَ يُؤْمِنُوْنَ بِهِ وَمَنْ يَكْفُرْ بِهِ فَأُوْلَئِكَ هُمُ الْخَاسِرُوْنَ- ‘আমরা যাদেরকে কিতাব দিয়েছি এবং যারা তা যথারীতি পাঠ করে, তারা ঐ কিতাবের উপর ঈমান আনে; আর যারা এটা মানে না তারা নিজেরাই ক্ষতিগ্রস্ত হবে’ (বাক্বারাহ ২/১২১)। কুরআন পাকে আল্লাহ আরও নির্দেশ দিয়েছেন, وَلاَ تَلْبِسُوا الْحَقَّ بِالْبَاطِلِ وَتَكْتُمُوا الْحَقَّ وَأَنْتُمْ تَعْلَمُوْنَ- ‘জেনে-শুনে মিথ্যার সাথে সত্যকে মিশ্রিত কর না এবং সত্য গোপন কর না’ (বাক্বারাহ ২/৪২)। আল্লাহর বিধানে কোন পরিবর্তন নেই। তিনি বলেন,وَتَمَّتْ كَلِمَتُ رَبِّكَ صِدْقًا وَعَدْلاً لاَ مُبَدِّلَ لِكَلِمَاتِهِ ‘সত্য ও ন্যায়ের দ্বারা তোমার প্রতিপালকের বাণী পরিপূর্ণ। তাঁর বাক্যে পরিবর্তন করার কেউ নেই’ (আন‘আম ৬/১১৫)। অন্যত্র তিনি আরো বলেন, وَاتْلُ مَا أُوْحِيَ إِلَيْكَ مِنْ كِتَابِ رَبِّكَ لاَ مُبَدِّلَ لِكَلِمَاتِهِ وَلَنْ تَجِدَ مِنْ دُوْنِهِ مُلْتَحَدًا- ‘তুমি তোমার প্রতি প্রত্যাদিষ্ট তোমার প্রতিপালকের কিতাব হ’তে পাঠ করে শুনাও। তাঁর বাক্যে পরিবর্তন করার কেউ নেই। তুমি তাঁকে ব্যতীত অন্য কোন আশ্রয় পাবে না’ (কাহফ ১৮/২৭)। অতএব ইসলামী বিধানে সংস্কারের অবকাশ কোথায়? ইসলামের যাবতীয় বিধান আল্লাহ তা‘আলা কর্তৃক প্রবর্তিত। যা মহানবী (ছাঃ) কর্তৃক প্রচারিত এবং প্রচলিত হয়েছে। সুতরাং এই বিধান মৌলিক এবং মুসলমানকে অবশ্যই তা অনুসরণ করতে হবে। তার সঙ্গে কিছু সংযোজন কিংবা বিয়োজন করার অধিকার কোন মানুষকে দেওয়া হয়নি। অতএব সংযোজন-সংস্কার নয়, বরং মৌলিক বিষয়ের প্রতি নিষ্ঠাবান থাকতে  হবে। একেই বলা হয় মৌলবাদ। কুরআন পাকে আল্লাহ বলেন, ادْخُلُوْا فِي السِّلْمِ كَافَّةً وَلاَ تَتَّبِعُوْا خُطُوَاتِ الشَّيْطَانِ إِنَّهُ لَكُمْ عَدُوٌّ مُّبِيْنٌ- ‘তোমরা পরিপূর্ণভাবে দ্বীন ইসলামে প্রবেশ কর এবং শয়তানের অনুসরণ করো না; নিশ্চয়ই সে তোমাদের প্রকাশ্য শত্রু’ (বাক্বারাহ ২/২০৮)। ইসলামী বিধানের সংস্কার অবশ্যই শয়তানীর নামান্তর। মৌলবাদী মুসলমানকে অবশ্যই তা এড়িয়ে চলতে হবে। মুসলমানকে অনুসরণ করতে হবে কুরআন পাকের নির্দেশ। কেননা আল্লাহ বলেন, هَذَا بَلاَغٌ لِلنَّاسِ وَلِيُنْذَرُوْا بِهِ وَلِيَعْلَمُوْا أَنَّمَا هُوَ إِلَهٌ وَاحِدٌ وَلِيَذَّكَّرَ أُولُو الْأَلْبَابِ- ‘এই কুরআন সমস্ত মানুষের জন্য সংবাদবাহক, যেন তারা এর দ্বারা সাবধান হ’তে পারে এবং জানতে পারে যে, আল্লাহ একমাত্র মা‘বূদ। আর জ্ঞানীগণ যেন উপদেশ গ্রহণ করতে পারে’ (ইবরাহীম ১৪/৫২)।\n\nকুরআন পাকে উল্লিখিত হয়েছে যে, ইহুদী-নাছারা-মুশরিকরা মুসলমানদের দুশমন। এ কথা চরম সত্য। আবহমানকাল থেকেই তা চলে এসেছে। অতীত ইতিহাসে তার বহু দৃষ্টান্ত রয়েছে। বর্তমানেও তা লক্ষ্য করা যাচ্ছে। কয়েক বছর পূর্বে ডেনমার্কের এক পত্রিকায় মহানবী মুহাম্মাদ (ছাঃ)-এর ব্যঙ্গচিত্র প্রকাশ করা হয়েছিল। ইরাকের আবুগারিব বন্দীশালায় এবং গুয়ানতানামো-বে কারাগারে কুরআন অবমাননার খবর পাওয়া গিয়েছিল। কেন ইহুদী-খ্রীষ্টানেরা মুসলমানদের ধর্মগ্রন্থ এবং তাদের রাসূল (ছাঃ)-কে অবমাননা করবে, এর হেতু কী? মুসলমানরাতো কস্মিনকালেও কারও (বিধর্মীদের) ধর্মগ্রন্থ কিংবা অন্য নবী-রাসূলকে নিয়ে ঠাট্টা-বিদ্রূপ করেনি। কেননা এসব থেকে আল্লাহ নিষেধ করেছেন। তিনি বলেন, وَلاَ تَسُبُّوا الَّذِيْنَ يَدْعُوْنَ مِنْ دُوْنِ اللهِ فَيَسُبُّوا اللهَ عَدْوًا بِغَيْرِ عِلْمٍ  ‘আল্লাহকে ছেড়ে যাদেরকে তারা ডাকে তাদেরকে তোমরা গালি দিও না। তাহ’লে তারা সীমালংঘন করে অজ্ঞানতাবশত আল্লাহকেও গালি দিবে’ (আন‘আম ৬/১০৮)। তবু কেন তারা এরূপ করছে? এর একমাত্র কারণ শত্রুতা। আর তাদের উদ্দেশ্য হ’ল মুসলমানদেরকে উত্তেজিত করে তাদের ধ্বংস সাধনের নিমিত্তে যুদ্ধ-পরিস্থিতির সৃষ্টি করা। সম্প্রতি আবার মার্কিন যুক্তরাষ্ট্রে স্যাম ব্যাসিলি নামের এক ইহুদী নির্মাণ করে ‘ইনোসেন্স অব মুসলিম’ নামে একটি চলচ্চিত্র। তাতে মহানবী (ছাঃ)-কে নিয়ে অবমাননাকর বিষয় রয়েছে। ইসলামে গান-বাজনা, সিনেমা-নাটক নিষিদ্ধ। ভিন্নধর্মী হয়ে কেন মুসলমানদের নবী (ছাঃ)-কে নিয়ে সিনেমা বানানো হবে? তারই ফলশ্রুতিতে বেনগাজিতে (লিবিয়া) প্রতিবাদী মুসলমানরা লিবিয়ায় নিয়োজিত মার্কিন যুক্তরাষ্ট্রের রাষ্ট্রদূতকে হত্যা করে। এ হত্যা চরম অপরাধ বলে বিবেচিত হ’লেও মহানবী (ছাঃ)-কে নিয়ে চলচ্চিত্র নির্মাণকে অপরাধ বিবেচনা করে না প্রগতিবাদীরা। কেন মুসলমানদের নবী (ছাঃ)-কে নিয়ে বিধর্মীদের অনধিকার চর্চা? তার হেতু তারা ভেবে দেখতে নারায।\n\nস্যাম ব্যাসিলির রাসূল (ছাঃ)-কে অবমাননা করে চলচ্চিত্র নির্মাণের প্রতিবাদে মিছিল হয়েছে মুসলিম বিশ্বের প্রায় সর্বত্র। পাকিস্তানে মিছিলকারীদের প্রতিহত করার চেষ্টা চালিয়েছে সরকারের আইন-শৃংখলা রক্ষাকারী বাহিনী। আমাদের বাংলাদেশেও অনুরূপ ঘটনা ঘটেছে। কুরআন পাকে আল্লাহ বলেন, وَقَاتِلُوْا فِيْ سَبِيْلِ اللهِ الَّذِيْنَ يُقَاتِلُوْنَكُمْ وَلاَ تَعْتَدُوْا إِنَّ اللهَ لاَ يُحِبُّ الْمُعْتَدِيْنَ ‘আল্লাহর রাস্তায় যুদ্ধ কর, যারা তোমাদের সাথে যুদ্ধ করছে। কিন্তু সীমালংঘন কর না। কেননা আল্লাহ সীমালংঘনকারীকে ভালবাসেন না’ (বাক্বারাহ ২/১৯০)।\n\nযারা কুরআন অবমাননা করছে, রাসূল (ছাঃ)-কে নিয়ে ব্যঙ্গ-বিদ্রূপ করছে তারা প্রকারান্তরে ধর্মপ্রাণ মুসলমানদের সঙ্গে একরূপ যুদ্ধই করছে। মানুষের বিশ্বাসের এবং ধর্মীয় অনুভূতিতে আঘাত হানলে নীরব থাকবার কথা নয়। সে ক্ষেত্রে যুদ্ধ করা অপরিহার্য। অবশ্য তা হবে দেশের প্রধানের অধীনে। কিন্তু প্রতিবাদের যুদ্ধ অবশ্যই করতে হবে। তাতে বাধা প্রদান কোন মুসলমানের কর্তব্য নয়। যে মুসলমান তাতে বাধা দিবে তার দু’টো অপরাধ হবে, যথা প্রথমতঃ স্বধর্মের অবমাননায় প্রতিবাদ না করা, দ্বিতীয়তঃ প্রতিবাদীদের প্রতিবাদে বাধা দেওয়া।\n\nমার্কিন যুক্তরাষ্ট্রে মহানবী মুহাম্মাদ (ছাঃ)-কে নিয়ে অবমাননাকর চলচ্চিত্র নির্মাণের অব্যবহিত পরে বাংলাদেশের পার্বত্য এলাকার রামু, উখিয়া এবং পটিয়া এলাকায় দুর্বৃত্তরা বৌদ্ধ মন্দিরে হামলা করেছে। অবশ্যই তা নিন্দনীয় অপরাধ। ইসলাম অন্য ধর্মের প্রতি বিদ্বেষ পরায়ণ হ’তে বলে না। এ কারণে এ অপরাধে শাস্তি হওয়া উচিত। আর এই অপরাধ সংঘটিত হওয়ার পশ্চাতে রয়েছে এক বৌদ্ধ ধর্মাবলম্বীর ফেইসবুকে কুরআন অবমাননার চিত্র প্রদর্শন। সেই যুবককেও কঠোর শাস্তি প্রদান করা কর্তব্য। তার অপরাধ দু’টি, যথা- ভিন্নধর্মের ধর্মগ্রন্থ অবমাননার অনধিকারচর্চা করা এবং দ্বিতীয় অপরাধ হ’ল ভিন্ন ধর্মাবলম্বীর ধর্মীয় অনুভূতিতে আঘাত হেনে তাদেরকে উত্তেজিত করে মন্দির ভাংগার পরিবেশ সৃষ্টি করা। বস্ত্ততঃ দ্বীনদার মুসলমান এ হেন নিষিদ্ধ কর্ম করেনি। যারা করেছে তারা নিশ্চয়ই দ্বীনের জ্ঞানসম্পন্ন নয়। অথচ আমাদের সরকার দায়ী করছে তাদেরকে, যারা ইসলামের প্রতি নিষ্ঠাবান। আমাদের পুলিশবাহিনী তাদেরকেই ধর-পাড়ক করছে এবং জেলে ঢুকিয়েছে। ফলে ঢাকা পড়ে গেছে বৌদ্ধ যুবকের কুরআন অবমাননা। সোচ্চার হয়েছে মৌলবাদের উত্থান এবং তাদের সংঘটিত  কল্পিত সন্ত্রাস। অতি সম্প্রতি মুসলিম নামধারী কতিপয় ব্লগার ইসলাম, মুহাম্মাদ (ছাঃ) ও কুরআন সম্পর্কে নানা কটূক্তি করে। তাদের ব্যাপারে দেশের দায়িত্বশীল কর্তৃপক্ষ কিছুই বলেনি। অথচ যখন এ নাস্তিকদের বিরুদ্ধে এদেশের মুসলমানরা জেগে উঠেছে, তাদের শাস্তির দাবী করছে, তখন এসব মুসলমানদেরকে ধর্মান্ধ, মৌলবাদী ইত্যাদি বলা হচ্ছে। এসবই ইসলাম বিদ্বেষের নামান্তর বৈ কি?\n\nশতকরা ৯০ ভাগ মুসলমানের এই দেশে ইসলামের বিরুদ্ধে কথা বললে, তাদের শাস্তি হয় না। বাক স্বাধীনতার কথা বলে বিষয়টি ধামাচাপা দেওয়া হয়। আবার মুসলমানরা যখন ঐসব নাস্তিকদের শায়েস্তা করে তখন তাদেরকে ধর্মান্ধ, মৌলবাদী, সন্ত্রাসী ইত্যাদি অভিধায় অভিহিত করা হয়। শতকরা ৮ ভাগেরও কম হিন্দু-বৌদ্ধ-খ্রীষ্টানরা এদেশের সংবিধান থেকে ‘বিসমিল্লাহ’ মুছে দেওয়ার এবং ‘রাষ্ট্রধর্ম ইসলাম’ বাদ দেওয়ার দাবী তুলে ধরার স্পর্ধা ও সাহস দেখায়। অথচ ৯০ ভাগ মুসলমান ইসলাম বিরোধীদের কিছু বললে, তারা হয়ে যায় ধর্মান্ধ। কি বিচিত্র এই দেশ ও এদেশের মানুষ!\n\nবিশ্বের একমাত্র পরাশক্তি মার্কিন যুক্তরাষ্ট্র ইসলামী সন্ত্রাস দমন করে বিশ্ব শান্তি প্রতিষ্ঠার জন্য গোটা মধ্যপ্রাচ্যের রাষ্ট্র সমূহে মুসলমানদের রক্ত ঝরিয়ে যাচ্ছে। বাংলাদেশেও যদি তাদের চাহিদা মাফিক ইস্যু পেয়ে যায় তো তাদের খুশিরই কারণ বৈ কি! কিন্তু দ্বীনদার মুসলমান কেন গিনিপিগ হবে? তাদের অবশ্যই প্রতিবাদী হ’তে হবে। বিধর্মীরা আস্থাবান নয় আল্লাহ তা‘আলার এই বাণীতে- وَالَّذِيْنَ يُؤْذُوْنَ الْمُؤْمِنِيْنَ وَالْمُؤْمِنَاتِ بِغَيْرِ مَا اكْتَسَبُوْا فَقَدِ احْتَمَلُوْا بُهْتَانًا وَإِثْمًا مُبِيْنًا  ‘নিশ্চয়ই যারা আল্লাহ এবং তার রাসূলকে কষ্ট দেয়, আল্লাহ তাদেরকে দুনিয়া ও আখেরাতে লা‘নত করেছেন এবং তাদের জন্য তিনি অত্যন্ত অপমানকর আযাব প্রস্ত্তত রেখেছেন’ (আহযাব ৩৩/৫৭)। মুসলমানদের মধ্যে যারা সংস্কারবাদী তারাও সেই দলভুক্ত। অতএব মৌলবাদী মুসলমানদের ইসলাম অবমাননার প্রতিবাদ করতেই হবে। সে কারণেই মৌলবাদের উত্থান প্রয়োজন। সাথে সাথে  ইসলামের প্রতি বিদ্বেষ ও বিরোধ নয়; বরং এর অবিসংবাদিত বিধান মেনে নিয়ে সে অনুযায়ী কাজ করার মাঝেই কল্যাণ নিহিত। আর এই বিধানের বিরোধিতা করলে পরিণতি হবে ভয়াবহ। যেমন হয়েছিল নমরূদ, ফেরাঊন, আবু জাহেল ও আবু লাহাবদের। আল্লাহ আমাদের সুমতি দান করুন এবং তাঁর আযাব-গযবে পতিত হওয়া থেকে হেফাযত করুন-আমীন!\n\nমুহাম্মাদ হাবীবুর রহমান"
    },
    {
        "1": "ইসলামের বিজয় অপ্রতিরোধ্য",
        "2": "আল্লাহ বলেন, তিনিই সেই সত্তা, যিনি স্বীয় রাসূলকে হেদায়াত (কুরআন) ও সত্যদ্বীন (ইসলাম) সহ প্রেরণ করেছেন, যেন তাকে সকল দ্বীনের উপর বিজয়ী করে দেন। যদিও মুশরিকরা তা অপসন্দ করে’ (তওবা ৩৩; ছফ ৯)। রাসূলুল্লাহ (ছাঃ) ও খেলাফতে রাশেদাহর যুগে ইসলামের ধর্মীয় ও রাজনৈতিক বিজয় সম্পাদিত হয়েছে এবং আরব উপদ্বীপ থেকে কুফর ও শিরক চিরতরে বিদায় নিয়েছে। পরবর্তীতে উমাইয়া, আববাসীয়, ওছমানীয় খেলাফতের যুগে ইসলামের রাজনৈতিক বিজয় বিশ্বব্যাপী সম্প্রসারিত হয়েছে। অতঃপর রাজনৈতিক বিজয় সংকুচিত হয়ে গেলেও ধর্মীয় বিজয় সর্বদা ক্রমবর্ধমান রয়েছে। বর্তমানে যা অতি দ্রুতবেগে এগিয়ে চলেছে। মানুষ নাস্তিক্যবাদ ও ভোগবাদের মধ্যে এবং মানুষের মনগড়া ধর্মসমূহে মানসিক শান্তি ও সুখ খুঁজে পেতে ব্যর্থ হয়ে দ্রুত বিশুদ্ধ ইলাহী ধর্ম ইসলামের দিকে ফিরে আসছে। বস্ত্তবাদীরা যতই ইসলামের বিরুদ্ধে ষড়যন্ত্র করবে ও ইসলামী নেতৃবৃন্দের উপর যুলুম করবে, মানুষ ততই ইসলামের প্রতি আকৃষ্ট হবে। এভাবে ইসলাম যখন মানুষের হৃদয় দখল করবে, তখন পৃথিবীর রাজনীতি, অর্থনীতি সবই ইসলামের দখলে চলে আসবে। সেদিকে ইঙ্গিত করেই রাসূলুল্লাহ (ছাঃ) বলেন, ‘ভূপৃষ্টে এমন কোন মাটির ঘর বা ঝুপড়ি ঘরও থাকবে না, যেখানে আল্লাহ ইসলামের কালেমা প্রবেশ করাবেন না। সম্মানীর ঘরে সম্মানের সাথে এবং অসম্মানীর ঘরে অসম্মানের সাথে। যাদেরকে আল্লাহ সম্মানিত করবেন, তাদেরকে তিনি মুসলিম হওয়ার তাওফীক দিবেন। আর যাদেরকে তিনি  অসম্মানিত করবেন, তারা ইসলামের প্রতি বশ্যতা স্বীকার করবে। রাবী বলেন, তাহ’লে তো দ্বীন পূর্ণরূপে আল্লাহর জন্য হয়ে যাবে (অর্থাৎ সকল দ্বীনের উপর ইসলাম বিজয়ী হবে) (আহমাদ)। অন্য হাদীছে এসেছে, রাসূলুল্লাহ (ছাঃ) বলেন, আল্লাহ তা‘আলা আমার জন্য পৃথিবীকে সংকুচিত করলেন। তখন আমি তার পূর্ব ও পশ্চিম প্রান্ত পর্যন্ত দেখলাম। অদূর ভবিষ্যতে আমার উম্মতের রাজত্ব সেই পর্যন্ত পৌঁছে যাবে, যে পর্যন্ত যমীন আমার জন্য সংকুচিত করা হয়েছিল’ (মুসলিম)।\n\nমানুষ সর্বদা বিজয় তার নিজ জীবনে দেখতে চায়। এটাই তার প্রকৃতি। আল্লাহ বলেন, মানুষ বড়ই দ্রুততাপ্রিয়’ (ইসরা ১১)। কোন কোন ক্ষেত্রে দ্রুত বিজয় এলেও স্বাভাবিক নিয়ম হ’ল ধীরগতিতে ধাপে ধাপে আসা। বিশেষ করে আদর্শিক বিজয়ের স্বরূপ হ’ল আদর্শ কবুল করার মাধ্যমেই বিজয় আসা। এজন্য নেতা-কর্মীদের ত্যাগ ও নিরলস প্রচেষ্টা আবশ্যিক হয়। বিরোধীদের হামলা সহ্য করতে হয়। জান ও মাল উৎসর্গ করতে হয়। কিন্তু এটাই বাস্তব যে, ইসলামী দাওয়াতের প্রত্যেক কর্মী সর্বাবস্থায় বিজয়ী থাকে। নিজেকে সে আল্লাহর পথে সঁপে দিয়ে নিশ্চিন্ত থাকে। তার হায়াত-মউত, রুটি-রূযী, আনন্দ ও বিপদ, সম্মান ও অসম্মান সবই থাকে আল্লাহর হাতে। ফলে সে মনের দিক দিয়ে সর্বদা সুখী ও বিজয়ী। ইহকালে  বা পরকালে তার কোন পরাজয় নেই। তাদের বিরোধীরা সর্বদা পরাজিত এবং অসুখী। তবে এজন্য মুমিনকে সর্বদা আল্লাহর উপর ভরসা রেখে তাঁরই দেখানো পথে অটুট ধৈর্য্যের সাথে নিরন্তর প্রচেষ্টা চালাতে হয়। পৃথিবীর প্রথম রাসূল নূহ (عليه السلام) দীর্ঘ সাড়ে নয়শত বছর দাওয়াত দিয়েছেন। নির্মম নির্যাতন সহ্য করেছেন। অবশেষে আল্লাহ তাঁর শত্রুদের নিশ্চিহ্ন করে দিয়েছেন ও নূহকে বিজয়ী করেছেন। নমরূদ চূড়ান্ত নির্যাতন চালিয়েছিল ইবরাহীমের উপর। কিন্তু অবশেষে সেই-ই ধ্বংস হয়েছে এবং ইবরাহীম (عليه السلام) বিজয়ী হয়েছেন। ফেরাঊন অবর্ণনীয় নির্যাতন চালিয়েছিল নিরীহ ঈমানদারগণের উপর। কিন্তু অবশেষে সে তার দলবল সহ নিশ্চিহ্ন হয়েছিল। শেষনবী মুহাম্মাদ (ছাঃ) স্বগোত্রীয় শত্রুদের অত্যাচারে মক্কা থেকে হিজরত করতে বাধ্য হলেন। কিন্তু মাত্র ৮ বছরের মাথায় তিনি বিজয়ী বেশে মক্কায় ফিরে এলেন। এভাবে ঈমানী আন্দোলনের বিরোধিতা যারাই করেছে, তারাই অবশেষে পরাজিত হয়েছে এবং ইতিহাসের আস্তাকুঁড়ে নিক্ষিপ্ত হয়েছে।\n\nরাজনৈতিক বিজয়কে লক্ষ্য হিসাবে নির্ধারণ করলে ইসলামী বিজয় বাধাগ্রস্ত হয়। বরং ইসলামী বিজয়কে লক্ষ্য হিসাবে নির্ধারণ করলে রাজনৈতিক বিজয় ত্বরান্বিত হয়। লক্ষ্য নির্ধারণে ভুল হবার কারণে অনেক দেশে ইসলামী বিজয় ক্ষতিগ্রস্ত হয়েছে। বাংলাদেশের সাম্প্রতিক ‘ম্যাসাকার’ এমনই একটি ভুলের মর্মান্তিক পরিণতি মাত্র। দৃঢ়চিত্ত, ঈমানদার ও দূরদর্শী নেতৃত্ব ইসলামী বিজয়ের জন্য অপরিহার্য। সেই সাথে পবিত্র কুরআন ও ছহীহ হাদীছের সর্বোচ্চ অগ্রাধিকার এবং আল্লাহর নিরংকুশ সার্বভৌমত্ব প্রতিষ্ঠা যদি কোন আন্দোলনের লক্ষ্য না হয়, তাহ’লে সেখানে আল্লাহর সাহায্য নেমে আসে না। শিরকী আক্বীদা ও বিদ‘আতী আমল প্রতিষ্ঠার জন্য কখনোই আল্লাহর গায়েবী মদদ আসতে পারে না। তাই আপতিত বিপদকে পরীক্ষা হিসাবে মনে করে আল্লাহর নিকটে এর উত্তম প্রতিদান চাইতে হবে। সাথে সাথে আত্মসমালোচনা করে নিজেদের ভুল শুধরাতে হবে। সর্বদা এ বিশ্বাস দৃঢ় রাখতে হবে যে, ইসলাম কখনো পরাজিত হয় না। পরাজিত হই আমরা আমাদের দোষে। আমরা যত ত্রুটিমুক্ত হব, আল্লাহর রহমত তত নিকটবর্তী হবে। সাময়িক বস্ত্তগত বিজয়ে শত্রুরা হাসবে। এটাই ওদের দুনিয়াবী সান্ত্বনা। পরকালে ওরা জাহান্নামের ইন্ধন হবে। ‘তারা চায় মুখের ফুৎকারে আল্লাহর জ্যোতিকে নিভিয়ে দিতে। অথচ আল্লাহ স্বীয় জ্যোতিকে (ইসলামকে) পূর্ণতায় পৌঁছানো ব্যতীত ক্ষান্ত হবেন না। যদিও অবিশ্বাসীরা তা অপসন্দ করে’ (তওবা ৩২; ছফ ৮)।\n\nবাংলাদেশ পৃথিবীর তৃতীয় বৃহত্তম মুসলিম দেশ। এ দেশের মানচিত্র নির্ধারিত হয়েছে মুসলিম সংখ্যাগরিষ্টতার ভিত্তিতে। তাই এ রাষ্ট্রটিকে পৃথিবীর মানচিত্র থেকে মুছে দেয়ার জন্য শিক্ষা, সংস্কৃতি অর্থনীতি ও রাজনীতি সর্বক্ষেত্রে শত্রুরা কাজ করে যাচ্ছে। ফলে শতকরা ৯০ জন মুসলমানের দেশ বলে আত্মতুষ্টি লাভের কোন সুযোগ এখন নেই। বরং মুসলমান নামধারীরাই এদেশে ইসলামের সবচেয়ে বড় শত্রু। তাই ইসলামী বিজয়ের আকাংখীগণকে শত্রুদের পাতানো ফাঁদ থেকে বেরিয়ে এসে নবীগণের তরীকায় ইসলামী আন্দোলন এগিয়ে নেবার আহবান জানাই। আল্লাহ আমাদের সহায় হৌন- আমীন!\n\n– ড. মুহাম্মাদ আসাদুল্লাহ আল-গালিব"
    },
    {
        "1": "“লা-ইলাহা ইল্লাল্লাহ” এর প্রতি সাক্ষ্যদানের আহ্বান",
        "2": "আল্লাহ তাআলা এরশাদ করেছেনঃ\n\nقُلْ هَذِهِ سَبِيلِي أَدْعُو إِلَى اللَّهِ عَلَى بَصِيرَةٍ\n\n“আপনি বলে দিন! এটিই আমার পথ। পূর্ণ জ্ঞান ও প্রজ্ঞার সাথে আমি আল্লাহর দিকে আহ্বান জানাই”। (সূরা ইউসুফঃ ১০৮)\n\nব্যাখ্যাঃ ইমাম আবু জাফর ইবনে জারীর তাবারী (রঃ) স্বীয় তাফসীরে বলেনঃ আল্লাহ্ তাআলা তাঁর নবীকে বলছেনঃ হে মুহাম্মাদ! আপনি বলুনঃ আমি যেই দাওয়াত দিচ্ছি আর আমি যেই পথে আছি, তা হচ্ছে আল্লাহর তাওহীদের দিকে আহবান, অন্যান্য মাবুদ ও মূর্তিগুলোকে বর্জন করে একমাত্র আল্লাহর জন্যই এবাদতকে একনিষ্ঠ করা, শুধু তাঁরই আনুগত্য করা এবং তাঁর মা’সিয়াত (নাফরমানী) বর্জন করা। আমি আমার দাওয়াতে শুধু এক আল্লাহর এবাদতের দিকেই আহবান করছি, তাঁর কোন শরীক নেই। আমি আমার দাওয়াত সম্পর্কে খুব ভালভাবেই অবগত আছি এবং তার সত্যতা সম্পর্কেও আমি নিশ্চিত বিশ্বাসী। আমি এই পথে একা নই। যারা আমার প্রতি ঈমান আনয়ন করেছে এবং আমাকে সত্যায়ন করেছে, তারাও জেনে বুঝে একই দাওয়াত দিচ্ছে। আল্লাহ্ তাআলার রাজত্বে এবাদতে কোন শরীক হওয়া থেকে তিনি পবিত্র। আমি মুশরিকদের অন্তর্ভূক্ত নই। অর্থাৎ আমি মুশরিকদের থেকে সম্পূর্ণ আলাদা, আমি তাদের অন্তর্ভূক্ত নই, তারাও আমার দলের নই।\n\nএই আয়াতটি ঐ কথার প্রমাণ বহন করে যে, নবী সাল্লাল্লাহু আলাইহি ওয়া সাল্লামের অনুসারীগণ জ্ঞানী হবেন এবং তারা আল্লাহর দিকে মানুষকে আহবান করবেন। যারা এ সমস্ত গুণাবলী হতে খালি হবেন, তারা প্রকৃত পক্ষে তাঁর অনুসারী হতে পারবে না। তিনি শুধু অনুসারী হওয়ার দাবীদার বলে গণ্য হবেন। আল্লামা ইবনুল কায়্যিম (রঃ) বলেনঃ আল্লাহ্ তাআলা বলেনঃ\n\n(قُلْ إِنَّمَا أُمِرْتُ أَنْ أَعْبُدَ اللّهَ وَلا أُشْرِكَ بِهِ إِلَيْهِ أَدْعُو وَإِلَيْهِ مَآبِ)\n\n“বলুনঃ আমাকে এরূপ আদেশই দেয়া হয়েছে যে, আমি আল্লাহ্র এবাদত করি এবং তার সাথে অংশীদার না করি। আমি তার দিকেই দাওয়াত দেই এবং তার কাছেই আমার প্রত্যাবর্তন”। (সূরা রা’দঃ ৩৬) নবী সাল্লাল্লাহু আলাইহি ওয়া সাল্লাম এবং তাঁর সাহাবীগণ আল্লাহ্ তাআলার আদেশসমূহ পালন করার দিকে মানুষকে আহবান করতেন, তাওহীদের দিকে দাওয়াত দিতেন, এককভাবে আল্লাহর এবাদত করার আহবান জানাতেন এবং শির্ক থেকে নিষেধ করতেন। দাওয়াতের পথে তিনি এবং তাঁর সাহাবীগণ আমরণ জিহাদ করেছেন। তাওহীদের দাওয়াত দেয়া আবশ্যক- এ বিষয়ে অনেক আয়াত রয়েছে। আল্লাহ্ তাআলা বলেনঃ\n\n(وَمَنْ أَحْسَنُ قَوْلاً مِّمَّن دَعَا إِلَى اللَّهِ وَعَمِلَ صَالِحاً وَقَالَ إِنَّنِي مِنَ الْمُسْلِمِينَ)\n\n“যে আল্লাহ্র দিকে দাওয়াত দেয়, সৎকর্ম করে এবং বলে, আমি একজন মুসলিম, তার কথা অপেক্ষা উত্তম কথা আর কার হতে পারে?” (সূরা ফুসসিলাতঃ ৩৩)\n\nসাহাবী ইবনে আব্বাস (رضي الله عنه) হতে বর্ণিত আছে, রাসূল সাল্লাল্লাহু আলাইহি ওয়া সাল্লাম যখন ইয়ামানে পাঠালেন, তখন তিনি বললেনঃ\n\nإنك تأتي قوماً من أهل الكتاب فليكن أول ما تدعوهم إليه شهادة أن لا إله إلا الله\n\nহে মুআয! তুমি আহলে কিতাবদের একটি গোষ্ঠির দিকে তুমি যাচ্ছ। সর্বপ্রথম তুমি এই কথার দিকে মানুষকে এই কথার সাক্ষ্য দেয়ার দাওয়াত দিবে যে, আল্লাহ্ ছাড়া সত্য কোন উপাস্য নেই। এখানে আহলে কিতাব বলতে ইয়ামানে বসবাসকারী সেই সময়ের ইহুদী ও নাসারা উদ্দেশ্য।\n\nসেখানকার ইহুদী ও নাসারারা এই কালেমাটি উচ্চারণ করত। কিন্তু তারা এর অর্থ সম্পর্কে অজ্ঞ ছিল। আর তা হচ্ছে এককভাবে আল্লাহর এবাদত করা, তাঁর সাথে অন্য কিছুকে শরীক না করা এবং আল্লাহ্ ছাড়া অন্যের এবাদত বর্জন করা। সুতরাং তাদের লা-ইলাহা ইল্লাল্লাহ্ পাঠ করা তাদের কোন উপকার করবে না। কেননা তারা এই কালেমার অর্থ সম্পর্কে অজ্ঞ ছিল। পরবর্তী কালের অধিকাংশ লোকদের অবস্থা এরূপই। তারা নিজেদের জবানের মাধ্যমে লা-ইলাহা ইল্লাল্লাহ্ পাঠ করে। সেই সাথে তারা শির্কও করে। মৃত, অনুপস্থিত, তাগুত এবং মাজারসমূহের এবাদত করছে। তারা এমন কাজ করত, যা কালেমা তায়্যেবা লা-ইলাহা ইল্লাল্লাহ্ -এর বিরোধী। তাদের আকীদাহ, কথা ও কাজে তারা কালেমার বিপরীত বস্তু তথা শির্কে লিপ্ত হত এবং কালেমাটি যেই তাওহীদকে আবশ্যক করে, তারা তাকেই বর্জন করছে। তারা আশায়েরা সম্প্রদায়ের মুতাকাল্লিমীন তথা যুক্তিবিদদের অন্ধ অনুসরণ করে তারা ধারণা করত যে, কালেমার অর্থ হচ্ছে, সৃষ্টি করার উপর ক্ষমতাবান হওয়া। অথচ এটি হচ্ছে তাওহীদে রুবুবীয়ার অন্তর্ভূক্ত। আল্লাহ তাআলাই একমাত্র সৃষ্টিকর্তা এবং তিনি সৃষ্টি করার উপর ক্ষমতাবান- এ কথা মক্কাবাসী মুশরিকরাও বিশ্বাস করত। কিন্তু তাদের এই বিশ্বাস তাদেরকে ইসলামে প্রবেশ করায় নি। আল্লাহ্ তাআলা বলেনঃ\n\nقُلْ لِمَنِ الأرْضُ وَمَنْ فِيهَا إِنْ كُنْتُمْ تَعْلَمُونَ (৮৪) سَيَقُولُونَ لِلَّهِ قُلْ أَفَلا تَذَكَّرُونَ (৮৫) قُلْ مَنْ رَبُّ السَّمَاوَاتِ السَّبْعِ وَرَبُّ الْعَرْشِ الْعَظِيمِ (৮৬) سَيَقُولُونَ لِلَّهِ قُلْ أَفَلا تَتَّقُونَ (৮৭) قُلْ مَنْ بِيَدِهِ مَلَكُوتُ كُلِّ شَيْءٍ وَهُوَ يُجِيرُ وَلا يُجَارُ عَلَيْهِ إِنْ كُنْتُمْ تَعْلَمُونَ (৮৮) سَيَقُولُونَ لِلَّهِ قُلْ فَأَنَّى تُسْحَرُونَ\n\n“বলুনঃ পৃথিবী এবং পৃথিবীতে যারা আছে, তারা কার? যদি তোমরা জান, তবে বল। এখন তারা বলবে: সবই আল্লাহ্র। বলুনঃ তবুও কি তোমরা চিন্তা কর না? এখন তারা বলবে: আল্লাহ্। বলুন: তবুও কি তোমরা ভয় করবে না? বলুনঃ তোমাদের জানা থাকলে বলঃ কার হাতে সব বস্তুর কর্তৃত্ব? বলুন: তোমাদের জানা থাকলে বল, কার হাতে সব বস্তুর কর্তৃত্ব, যিনি রক্ষা করেন এবং যার কবল থেকে কেউ রক্ষা করতে পারে না? এখন তারা বলবেঃ আল্লাহ্র। বলুনঃ তাহলে কোথা থেকে তোমাদেরকে জাদু করা হচ্ছে?” (সূরা মুমিনূনঃ ৮৪-৮৯) আল্লাহ্ তাআলা আরও বলেনঃ\n\nقُلْ مَنْ يَرْزُقُكُمْ مِنَ السَّمَاءِ وَالْأَرْضِ أَمْ مَنْ يَمْلِكُ السَّمْعَ وَالْأَبْصَارَ وَمَنْ يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَمَنْ يُدَبِّرُ الْأَمْرَ فَسَيَقُولُونَ اللَّهُ فَقُلْ أَفَلَا تَتَّقُونَ\n\nহে নবী! আপনি জিজ্ঞেস করুন, তোমাদেরকে আসমান থেকে ও যমীন থেকে কে রুযী দান করেন? কিংবা কে তোমাদের কান ও চোখের মালিক? তাছাড়া কে জীবিতকে মৃতের ভেতর থেকে বের করেন এবং কেইবা মৃতকে জীবিতের মধ্য থেকে বের করেন? কে করেন কর্ম স¤পাদনের ব্যবস্থাপনা? তখন তারা বলে উঠবে, আল্লাহ! তখন তুমি বলো, তারপরেও ভয় করছ না? (সূরা ইউনুসঃ ৩১) কুরআন মজীদে এই আয়াতে এই রকম আয়াত আরও অনেক রয়েছে।\n\nউপরের আয়াতগুলোতে যেই তাওহীদের বর্ণনা রয়েছে, পূর্ব যামানার মুশরিক লোকেরাও এমন কি যেই জাহেলী সমাজে নবী সাল্লাল্লাহু আলাইহি ওয়া সাল্লাম প্রেরিত হয়েছিলেন সেই সমাজের লোকেরাও এ বিষয়টির (তাওহীদে রুবুবীয়ার) প্রতি বিশ্বাস স্থাপন করেছিল। এতে করে তারা মুসলমান হয়ে যায় নি। কেননা তারা কালেমায়ে তাইয়্যেবা যেই তাওহীদে উলুহীয়াতের দাবী জানায়, তা অস্বীকার করেছিল। তারা যে বিষয়টি অস্বীকার করেছিল, তা হচ্ছে ইখলাসের সাথে ও এককভাবে আল্লাহর এবাদত করা, শির্ক প্রত্যাখ্যান করা এবং শির্ক ও মুশরিকদের সাথে সকল প্রকার সম্পর্ক ছিন্ন করা। আল্লাহ্ তাআলা সূরা আল-ইমরানের ৬৪ নং আয়াতে বলেনঃ\n\n(قُلْ يَا أَهْلَ الْكِتَابِ تَعَالَوْاْ إِلَى كَلَمَةٍ سَوَاء بَيْنَنَا وَبَيْنَكُمْ أَلاَّ نَعْبُدَ إِلاَّ اللّهَ وَلاَ نُشْرِكَ بِهِ شَيْئاً وَلاَ يَتَّخِذَ بَعْضُنَا بَعْضاً أَرْبَاباً مِّن دُونِ اللّهِ فَإِن تَوَلَّوْاْ فَقُولُواْ اشْهَدُواْ بِأَنَّا مُسْلِمُونَ)\n\n“বলুনঃ হে আহ্লে-কিতাবগণ। একটি বিষয়ের দিকে আস, যা আমাদের মধ্যে ও তোমাদের মধ্যে সমান। তা এই যে, আমরা আল্লাহ্ ছাড়া অন্য কারও এবাদত করব না, তার সাথে কোন শরীক সাব্যস্ত করব না এবং একমাত্র আল্লাহ্কে ছাড়া কাউকে প্রতিপালক বানাব না। তারপরও যদি তারা স্বীকার না করে, তাহলে বলে দাও যে, সাক্ষী থাক আমরা তো অনুগত”।\n\nএই আয়াতে যেই তাওহীদের কথা বলা হয়েছে, তা হল দ্বীনের মূলভিত্তি। আল্লাহ্ তাআলা সূরা ইউসুফের ৪০ নং আয়াতে বলেনঃ\n\n(إِنِ الْحُكْمُ إِلاَّ لِلّهِ أَمَرَ أَلاَّ تَعْبُدُواْ إِلاَّ إِيَّاهُ ذَلِكَ الدِّينُ الْقَيِّمُ وَلَـكِنَّ أَكْثَرَ النَّاسِ لاَ يَعْلَمُونَ)\n\n“আল্লাহ্ ছাড়া কারও হুকুম (আদেশ) করার ক্ষমতা নেই। তিনি আদেশ দিয়েছেন যে, তিনি ব্যতীত অন্য কারও এবাদত করো না। এটাই সরল পথ। কিন্তু অধিকাংশ লোক তা জানে না”। আল্লাহ্ তাআলা আরও বলেনঃ\n\n(فَأَقِمْ وَجْهَكَ لِلدِّينِ الْقَيِّمِ مِن قَبْلِ أَن يَأْتِيَ يَوْمٌ لَّا مَرَدَّ لَهُ مِنَ اللَّهِ)\n\n“যে দিবস আল্লাহ্র পক্ষ থেকে প্রত্যাহত হবার নয়, সেই দিবসের পূর্বে আপনি সরল ধর্মে নিজেকে প্রতিষ্ঠিত করুন”। (সূরা রোমঃ ৪৩) আল্লাহ্ তাআলা আরও বলেনঃ\n\n(ذَلِكُم بِأَنَّهُ إِذَا دُعِيَ اللَّهُ وَحْدَهُ كَفَرْتُمْ وَإِن يُشْرَكْ بِهِ تُؤْمِنُوا فَالْحُكْمُ لِلَّهِ الْعَلِيِّ الْكَبِيرِ)\n\n“তোমাদের এ বিপদ এ কারণে যে, যখন এক আল্লাহ্কে ডাকা হত, তখন তোমরা কাফের হয়ে যেতে, আর যখন তাঁর সাথে শরীককে ডাকা হত, তখন তোমরা বিশ্বাস স্থাপন করতে। এখন আদেশ তাই, যা আল্লাহ্ করবেন, যিনি সর্বোচ্চ, মহান”। (সূরা গাফেরঃ ১২) আল্লাহ্ তাআলা আরও বলেনঃ\n\n(فَاعْبُدِ اللَّهَ مُخْلِصاً لَّهُ الدِّينَ أَلَا لِلَّهِ الدِّينُ الْخَالِصُ)\n\nঅতএব, আপনি নিষ্ঠার সাথে আল্লাহ্র এবাদত করুন। জেনে রাখুন, নিষ্ঠাপূর্ণ এবাদত আল্লাহ্রই নিমিত্ত।\n\nনবী-রাসূলগণ যেই তাওহীদের দিকে মানুষকে আহবান করেছেন এবং যেই তাওহীদসহ আসমানী কিতাবসমূহ নাযিল করা হয়েছে, কুরআন মজীদে সেই প্রকার তাওহীদের বিবরণে অনুরূপ আয়াত অনেক রয়েছে। এই কিতাবে আমরা এ রকম কিছু আয়াত উল্লেখ করব, ইনশা-আল্লাহ্।\n\nরাসূল সাল্লাহু আলাইহি ওয়া সাল্লাম মুআয বিন জাবাল (رضي الله عنه)কে ইয়ামানে পাঠানোর সময় বলেছিলেনঃ\n\n্রادْعُهُمْ إِلَى شَهَادَةِ أَنْ لا إِلَهَ إِلاَّ اللَّهُ وَأَنِّي رَسُولُ اللَّهِ، فَإِنْ هُمْ أَطَاعُوا لِذَلِكَ، فَأَعْلِمْهُمْ أَنَّ اللَّهَ قَدِ افْتَرَضَ عَلَيْهِمْ خَمْسَ صَلَوَاتٍ فِي كُلِّ يَوْمٍ وَلَيْلَةٍ، فَإِنْ هُمْ أَطَاعُوا لِذَلِكَ، فَأَعْلِمْهُمْ أَنَّ اللَّهَ افْتَرَضَ عَلَيْهِمْ صَدَقَةً فِي أَمْوَالِهِمْ، تُؤْخَذُ مِنْ أَغْنِيَائِهِمْ وَتُرَدُّ عَلَى فُقَرَائِهِمْগ্ধ (بخارى: ১৩৯৫)\n\n“তুমি তাদেরকে এই কথার সাক্ষ্য দেয়ার আহবান জানাবে যে, আল্লাহ ছাড়া সত্য কোন মা’বুদ নেই এবং আমি আল্লাহর রাসূল। তারা যদি এ কথা মেনে নেয় তবে তুমি তাদেরকে বলবে যে, আল্লাহ তাদের উপর দিনে ও রাতে পাঁচ ওয়াক্ত নামায ফরজ করেছেন। তারা যদি এ কথাও মেনে নেয় তবে তাদেরকে বল আল্লাহ তাদের সম্পদের যাকাত ফরজ করেছেন। ধনীদের কাছ থেকে আদায় করে দরীদ্রদের মাঝে তা বন্টন করা হবে।\n\nব্যাখ্যাঃ তুমি সর্বপ্রথম কালেমায়ে তাওহীদ লা-ইলাহা ইল্লাল্লাহ্-এর দিকে দাওয়াত দিবে। এতে প্রমাণিত হয় যে, বান্দার উপর সর্বপ্রথম ওয়াজিব হচ্ছে, তাওহীদুল ইবাদাহ্। অর্থাৎ এককভাবে আল্লাহর এবাদত করা। কেননা এটিই হচ্ছে দ্বীনের মূল এবং ইসলামের মৌলিক ভিত্তি।\n\nমুতাকাল্লিমীন তথা যুক্তিবিদরা বলে থাকেন যে, বান্দার উপর সর্বপ্রথম ওয়াজিব হচ্ছে, যুক্তি প্রমাণের মাধ্যমে আল্লাহর পরিচয় লাভ করা। সঠিক কথা হচ্ছে, এটি ফিতরী তথা সৃষ্টিগত বিষয়। আল্লাহ্ তাআলা তাঁর বান্দাদের মধ্যে তাঁর পরিচয় ঢুকিয়ে দিয়েই সৃষ্টি করেছেন। এ জন্যই রাসূলগণ তাদের জাতিসমূহকে সর্বপ্রথম তাওহীদুল ইবাদাহ্-এর দিকে তথা এককভাবে আল্লাহর এবাদত করার দিকে আহবান জানিয়েছেন। তারা তাদের জাতির লোকদেরকে বলতেনঃ\n\nيَا قَوْمِ اعْبُدُوا اللَّهَ مَا لَكُمْ مِنْ إِلَهٍ غَيْرُهُ\n\n“হে আমার জাতি! আল্লাহ্র এবাদত কর, তিনি ছাড়া তোমাদের অন্য কোন সত্য উপাস্য নাই”। (সূরা হুদঃ ৬১) এই সূরা হুদের ২৬ নং আয়াতে আরও উল্লেখ আছে,\n\n(أَن لاَّ تَعْبُدُواْ إِلاَّ اللّهَ)\n\n“তোমরা এক আল্লাহ্ ব্যতীত অন্য কারও এবাদত করবে না”। (সূরা ২৬) আল্লাহ্ তাআলা সূরা আম্বীয়ার ২৫ নং আয়াতে বলেনঃ\n\n(وَمَا أَرْسَلْنَا مِن قَبْلِكَ مِن رَّسُولٍ إِلَّا نُوحِي إِلَيْهِ أَنَّهُ لَا إِلَهَ إِلَّا أَنَا فَاعْبُدُونِ)\n\n“আপনার পূর্বে আমি যে রাসূলই প্রেরণ করেছি, তাকে এ আদেশই প্রেরণ করেছি যে, আমি ব্যতীত অন্য কোন উপাস্য নেই। সুতরাং আমারই এবাদত কর”। আল্লাহ তাআলা সূরা ইবরাহীমের ১০ নং আয়াতে বলেনঃ\n\n(قَالَتْ رُسُلُهُمْ أَفِي اللّهِ شَكٌّ فَاطِرِ السَّمَاوَاتِ وَالأَرْضِ)\n\n“তাদের রাসূলগণ বলেছিলেনঃ আল্লাহ্ সম্পর্কে কি সন্দেহ আছে, যিনি নভোমণ্ডল ও ভূমণ্ডলের স্রষ্টা? ইমাম ইবনে কাছীর (রঃ) বলেনঃ এই আয়াতের ব্যাখ্যায় দু’টি কথা বলা যেতে পারে। (১) আল্লাহর অস্তিত্বে কোন সন্দেহ আছে কি? কেননা মানুষের ফিৎরাত তথা সৃষ্টিগত স্বভাব আল্লাহর অস্তিত্বের সাক্ষ্য দেয় এবং তাঁর অস্তিত্বের স্বীকারোক্তি প্রদানের বৈশিষ্ট দিয়েই মানুষকে সৃষ্টি করা হয়েছে। সুতরাং সুস্থ বিবেক ও মস্তিস্ক অবশ্যই সৃষ্টি কর্তার অস্তিত্বকে মেনে নিবে। (২) আল্লাহর এবাদতের ক্ষেত্রে এবং তিনিই একমাত্র এবাদতের হকদার- এ বিষয়ে কোন সন্দেহ আছে কি? তিনি সকল সৃষ্টির একমাত্র সৃষ্টিকর্তা। সুতরাং তিনি ব্যতীত অন্য কেউ এবাদতের হকদার নয়। তাঁর কোন শরীক নেই। অতীতের অধিকাংশ জাতি সৃষ্টিকর্তার অস্তিত্বকে স্বীকার করে নিয়েছে। কিন্তু তাঁর সাথে সুপারিশকারীদের এবাদতও করে থাকে। তাদের ধারণা এ সমস্ত সুপারিশকারীগণ তাদের উপকার করবে এবং তাদেরকে আল্লাহর নিকট পৌঁছিয়ে দিবে। ব্যাখ্যাকার বলেনঃ আমি বলছি যে, দ্বিতীয় সম্ভাবনাটিও প্রথম সম্ভাবনাকে অন্তর্ভূক্ত করে।\n\nইমাম ইবনে জারীর তাবারী (রঃ) ইকরিমাহ, মুজাহিদ এবং আমের (রঃ) হতে এই আয়াতের ব্যাখ্যা করতে গিয়ে বলেনঃ\n\nوَمَا يُؤْمِنُ أَكْثَرُهُمْ بِاللَّهِ إِلا وَهُمْ مُشْرِكُونَ\n\n“অনেক মানুষ আল্লাহ্র প্রতি ঈমান আনয়ন করে, কিন্তু সাথে সাথে শির্কও করে”- প্রত্যেকেই জানে যে, আল্লাহ্ তাআলাই তাকে সৃষ্টি করেছেন। তিনিই আসমান-জমিন সৃষ্টি করেছেন। উক্ত আয়াতে ঈমানে বলতে এই ঈমানই তথা তাওহীদে রুবুবীয়াতের প্রতি ঈমান উদ্দেশ্য। ইকরিমাহ (রঃ) হতে আরও বর্ণিত আছে, তিনি বলেনঃ তুমি যদি তাদেরকে জিজ্ঞেস কর যে, আসমান ও জমিন কে সৃষ্টি করেছে? উত্তরে তারা বলবেঃ আল্লাহ্! তাদের ঈমান এর মধ্যেই সীমিত। কিন্তু তারা আল্লাহর সাথে অন্যের এবাদতও করে। পূর্বে অতিক্রান্ত হয়েছে যে, কুরআন ও হাদীছে লা-ইলাহা ইল্লাল্লাহ্-এর অনেক ভারী ভারী শর্ত জুড়িয়ে দেয়া হয়েছে। সেগুলো হচ্ছে, ইল্ম, দৃঢ় বিশ্বাস, ইখলাস, সত্যবাদীতা, ভালবাসা, লা-ইলাহা ইল্লাল্লাহ্এর মর্মার্থকে কবুল করে নেওয়া, অনুগত হওয়া এবং আল্লাহ্ ছাড়া অন্যান্য যে সমস্ত বস্তুর উপাসনা করা হয়, তা অস্বীকার করা। যে ব্যক্তি লা-ইলাহা ইল্লাল্লাহ্ পাঠ করল, তার মধ্যে যদি উক্ত শর্তগুলো পাওয়া যায়, তাহলেই তার লা-ইলাহা ইল্লাল্লাহ্ উপকারে আসবে। যার মধ্যে যদি উপরোক্ত শর্তগুলো পাওয়া না যাবে, লা-ইলাহা ইল্লাল্লাহ্ তার কোন উপকার করবে না। কালেমা তায়্যেবার অর্থ সম্পর্কে অবগত এবং এর দাবী অনুযায়ী আমলকারীগণের অবস্থা বিভিন্ন রকম। যারা লা-ইলাহা ইল্লাল্লাহ্ পাঠ করে, এটি তাদের কারও উপকার করবে। অপর পক্ষে এটি পাঠ করেও অনেকেই লাভবান হবে না। এ বিষয়টি অত্যন্ত সুস্পষ্ট।\n\nতারা যদি আল্লাহর ওয়াহদানিয়্যাত বা একত্ববাদের স্বীকৃতি প্রদান করে তাহলে তাদেরকে জানিয়ে দিও যে, আল্লাহ তাআলা তাদের উপর দিনে-রাতে পাঁচ ওয়াক্ত নামাজ ফরজ করে দিয়েছেন। এতে প্রমাণ পাওয়া যায় যে, মুশরিকের উপর নামায ফরজ নয়। তবে সে যখন প্রকাশ্য-অপ্রকাশ্য সকল প্রকার শির্ক বর্জন করে ইসলাম গ্রহণ করবে, তখন নামায ফরজ হবে। কেননা এবাদত বিশুদ্ধ হওয়ার শর্ত হচ্ছে প্রথমে ইসলাম কবুল করা। ইমাম নববী (রঃ) বলেনঃ দুনিয়াতে ফরজ এবাদতসমূহ পালন করার দাবী কেবল তখনই করা হবে, যখন সে ইসলাম গ্রহণ করবে। তবে এ কথা জরুরী নয় যে, মুশরিকরা শরীয়তের হুকুম-আহকাম পালনের ক্ষেত্রে সম্বোধিত নয়। আর নামায না পড়ার কারণে তাদেরকে আখেরাতে অতিরিক্ত আযাব দেয়া হবে। বিশুদ্ধ কথা হচ্ছে কাফের-মুশরিকদেরকেও শরীয়তের সকল বিষয় পালন করার আদেশ দেয়া হয়েছে এবং নিষিদ্ধ বিষয়গুলোর ক্ষেত্রেও একই কথা। অর্থাৎ তাদেরকেও নিষিদ্ধ বিষয়গুলো হতে বিরত থাকার আদেশ দেয়া হয়েছে। এটিই অধিকাংশ আলেমদের কথা।\n\nতারা যদি তোমার কথা মেনে নেয় (নামায কায়েম করে) তবে তাদেরকে জানিয়ে দিও যে, আল্লাহ তাআলা তাদের উপর যাকাত ফরজ করে দিয়েছেন, যা বিত্তশালীদের কাছ থেকে নিয়ে গরীবদেরকে দেয়া হবে। এতে প্রমাণ মিলে যে, তাওহীদে বিশ্বাস না করলে এবং সকল শর্ত, আরকান এবং ওয়াজিব বিষয়গুলোসহ নামায আদায় করাতে ও যাকাত আদায় করাতে কোন লাভ হবে না। কুরআনে যাকাতকে নামাযের সাথে মিলিয়ে উল্লেখ করা হয়েছে। আল্লাহ্ তাআলা বলেনঃ\n\n(وَمَا أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفَاء وَيُقِيمُوا الصَّلَاةَ وَيُؤْتُوا الزَّكَاةَ وَذَلِكَ دِينُ الْقَيِّمَةِ)\n\n“তাদেরকে এ ছাড়া কোন নির্দেশ করা হয়নি যে, তারা খাঁটি মনে একনিষ্ঠভাবে আল্লাহ্র এবাদত করবে, নামায কায়েম করবে এবং যাকাত দেবে। এটাই সঠিক দ্বীন”। (সূরা বায়্যিনাহঃ ৫)\n\nযে ব্যক্তি এই কাজগুলো সম্পাদন করবে, সে অন্যান্য কাজগুলোও বাস্তবয়ান করবে। কেননা তাওহীদ, নামায এবং যাকাত- এই তিনটি বুনিয়াদী আমলের দাবী হচ্ছে, যে ব্যক্তি এই তিনটি আমল করবে, সে অন্যান্য আমলগুলোও করবে। আল্লাহ্ তাআলা সূরা তাওবার ৫ নং আয়াতে বলেনঃ\n\n(فَإِن تَابُواْ وَأَقَامُواْ الصَّلاَةَ وَآتَوُاْ الزَّكَاةَ فَخَلُّواْ سَبِيلَهُمْ)\n\n“কিন্তু যদি তারা তওবা করে, নামায কায়েম করে, যাকাত আদায় করে, তবে তাদের পথ ছেড়ে দাও”। আনাস (رضي الله عنه) এই আয়াতের ব্যাখ্যায় বলেনঃ তাদের তাওবা হচ্ছে মূর্তিপূজা বর্জন করা, আল্লাহ্ তাআলার এবাদত করা, নামায কায়েম করা এবং যাকাত প্রদান করা। আব্দুল্লাহ্ ইবনে মাসউদ (رضي الله عنه) হতে মারফু সূত্রে বর্ণিত হয়েছে, তোমাদেরকে নামায কায়েম করার এবং যাকাত প্রদান করার আদেশ দেয়া হয়েছে। যে ব্যক্তি যাকাত প্রদান করবে না, তার নামায (কবুল) হবেনা। ইবনে যায়েদ (রঃ) বলেনঃ আল্লাহ্ তাআলা যাকাত বিহীন নামায কবুল করেন না। আর উপরোক্ত হাদীছে যাকাত ব্যয়ের খাতও বর্ণিত হয়েছে।\n\nতারা যদি এ ব্যাপারে তোমার আনুগত্য করে তবে তাদের উৎকৃষ্ট মালের ব্যাপারে তুমি খুব সাবধানে থাকবে। এখানে সাবধান করা হয়েছে যে, আল্লাহ্ তাআলা যাকাতের মধ্যে যে সমস্ত বিধান শরীয়তভূক্ত করেছেন, তার সীমা অতিক্রম করা ঠিক নয়। যাকাতে মধ্যম মানের মাল গ্রহণ করা হবে। এ রকম করা হলে মালদার সৎ নিয়তে এবং সন্তুষ্ট চিত্তে যাকাত প্রদান করবে। আর যেই কাজে শরীয়তের নির্ধারিত সীমা লংঘন করা হয়, তাতে কোন কল্যাণ নেই। এটি এমন একটি মৌলিক বিষয়, যার প্রতি সর্বদা খেয়াল রাখা দরকার।\n\nআর মজলুমের ফরিয়াদকে ভয় করে চলবে। কেননা মজলুমের ফরিয়াদ এবং আল্লাহ তাআলার মাঝখানে কোন পর্দা নেই। এতে প্রমাণ পাওয়া যায় যে, যাকাত উসুলকারী যদি যাকাত সংগ্রহ করার ক্ষেত্রে শরীয়তের নির্ধারিত সীমা লংঘন করে, তাহলে সে জালেম হিসাবে গণ্য হবে। আর মাজলুমের দুআ কবুল হয়ে থাকে। আল্লাহর মাঝে এবং মাজলুমের দুআর মাঝে এমন কোন পর্দা নেই, যা তার দুআ কবুলের প্রতিবন্ধক হয়ে দাঁড়ায়। এতে সকল প্রকার জুলুম থেকে সাবধান করা হয়েছে। যাকাত উসুলকারীর উচিৎ, সে তার কাজে ইনসাফ করার চেষ্টা করবে। কার কাছ থেকে নির্ধারিত হকের চেয়ে অতিরিক্ত কিছু গ্রহণ করবে না। এমনি অন্যায়ভাবে কারও প্রতি দয়া পরবশ হয়ে যাকাতের কোন কিছুই ছেড়ে দিবেনা। সুতরাং তার উচিৎ উভয় পক্ষের প্রতি ন্যায় বিচার করা। আল্লাহই ভাল জানেন।\n\nবুখারী ও মুসলিমমে সাহাল বিন সাআদ (رضي الله عنه) থেকে বর্ণিত আছে, রাসূল সাল্লাল্লাহু আলাইহি ওয়া সাল্লাম খায়বারের যুদ্ধের দিন বললেনঃ\n\nلأُعْطِيَنَّ الرَّايَةَ غَدًا لِرَجُلٍ يحب الله ورسوله ويحبه الله ورسوله يَفْتَحُ اللَّهُ عَلَى يَدِهِ فَبَاتَ النَّاسُ يَدُوكُونَ ليلتهم أَيُّهُمْ يُعْطَاهَا فَلَمَّا أَصْبَحَوا غَدَوْا عَلَى رَسُولِ اللَّهِ صلى الله عليه وسلم كُلُّهُمْ يَرْجُو أَنْ يُعْطَاهَا فَقَالَ رَسُولُ اللَّهِ صلى الله عليه وسلم أَيْنَ عَلِيُّ بْنُ أَبِي طَالِبٍ؟ فقِيْل هُوَ يَشْتَكِي عَيْنَيْهِ ، فَأَرسلوا إليه فَأتي به فَبَصَقَ فِي عَيْنَيْهِ وَدَعَا لَهُ فَبَرَأَ كأن لم يكن به وجع فَأَعْطَاهُ الرَّايَةَ فَقَالَ رَسُولُ اللَّهِ صلى الله عليه وسلم انفذ عَلَى رِسْلِكَ حتى تنزل بِسَاحَتِهِمْ ثم ادْعُهُمْ إِلَى الإِسْلامِ وَأَخْبِرْهُمْ بِمَا يَجِبُ عَلَيْهِمْ مِنَ حَقِّ الله تعالى فيه فَوَاللَّهِ لأَنْ يَهْدِيَ اللَّهُ بِك رَجُلا وَاحِدًا خَيْرٌ لَكَ مِنْ حُمُرِ النَّعَمِ\n\n“আগামীকাল এমন ব্যক্তির কাছে আমি ঝান্ডা প্রদান করবো যে ব্যক্তি আল্লাহ ও তাঁর রাসূলকে ভালবাসে এবং আল্লাহ ও তাঁর রাসূল তাকে ভালবাসে। তার হাতে আল্লাহ তাআলা বিজয় দান করবেন। কাকে ঝান্ডা প্রদান করা হবে এ উৎকণ্ঠা ও ব্যাকুলতার মধ্যে লোকজন রাত্রি যাপন করলো। যখন সকাল হয়ে গেল, তখন লোকজন রাসূল সাল্লাল্লাহু আলাইহি ওয়া সাল্লাম-এর নিকট গেল। তাদের প্রত্যেকেই আশা পোষণ করছিল যে, ঝান্ডা তাকেই দেয়া হবে, তখন তিনি বললেন, আলী বিন আবি তালিব কোথায়? বলা হলো, তিনি চক্ষুর পীড়ায় ভোগছেন। তাঁকে ডেকে পাঠানো হল। রাসূল সাল্লাল্লাহু আলাইহি ওয়া সাল্লামের উভয় চোখে থুথু লাগিয়ে দিলেন এবং তাঁর জন্য দুআ করলেন। এতে তিনি এমন সুস্থ হয়ে গেলেন যে, মনে হচ্ছিল, তাঁর চোখে কোন অসুখই ছিল না। অতঃপর রাসূল সাল্লাল্লাহু আলাইহি ওয়া সাল্লাম তাঁর হাতে ঝান্ডা প্রদান করলেন এবং বললেনঃ তুমি মুজাহিদদেরকে নিয়ে ধীরস্থিরতার সাথে অগ্রসর হও। তুমি যখন তাদের আঙ্গিনায় অবতরণ করবে, তখন তাদেরকে ইসলামের দিকে আহবান করবে। অতঃপর তাদের উপর আল্লাহর যে হক রয়েছে, সে সম্পর্কে তাদেরকে জানিয়ে দাও। হে আলী! আল্লাহর শপথ! তোমার হাতে যদি একজন লোকও হেদায়াত পায় (মুসলমান হয়) তাহলে তোমার জন্য এটি হবে লাল উট (দুনিয়ার সর্বশেষ্ঠ সম্পদ) পাওয়া থেকেও উত্তম।\n\n্র لأُعْطِيَنَّ الرَّايَةَ غَدًا رَجُلٌ يُحِبُّهُ اللَّهُ وَرَسُولُهُ\n\n“আগামীকাল এমন ব্যক্তির কাছে আমি ঝান্ডা প্রদান করবো যে ব্যক্তি আল্লাহ ও তাঁর রাসূলকে ভালবাসে এবং আল্লাহ ও তাঁর রাসূল তাকে ভালবাসে।\n\nব্যাখ্যাঃ এই হাদীছে খায়বার বিজয়ের সুসংবাদ দেয়া হয়েছে। সেই সাথে এখানে নবুওয়াতে মুহাম্মাদীরও আলামত রয়েছে। কেননা রাসূল সাল্লাল্লাহু আলাইহি ওয়া সাল্লাম যেই খবর দিয়েছিলেন, তার হুবহু বাস্তবায়ন হয়েছে।\n\nসে ব্যক্তি আল্লাহ ও তাঁর রাসূলকে ভালবাসে এবং আল্লাহ ও তাঁর রাসূলও তাকে ভালবাসেন। শাইখুল ইসলাম ইমাম ইবনে তাইমীয়া (রঃ) এই অংশের ব্যাখ্যায় বলেনঃ এই গুণটি শুধু আলী (رضي الله عنه)এর সাথে খাস নয়। মুসলিমদের ইমামদের সাথেও খাস নয়। কেননা যেই মুত্তাকী মুমিন আল্লাহ্ এবং তাঁর রাসূলকে ভালবাসে, আল্লাহ্ তাআলা ও তাঁর রাসূলও তাকে ভালবাসেন। এই হাদীছটি ঐ নাওয়াসেবদের (আলী (رضي الله عنه)এর প্রতি ঘৃণা পোষণকারী সম্প্রদায়) বিরুদ্ধে একটি শক্তিশালী দলীল, যারা তাঁকে ভালবাসেনা, কিংবা তাঁকে কাফের মনে করে অথবা তাঁকে ফাসেক বলে। খারেজী সম্প্রদায়ের লোকেরা আলী (رضي الله عنه)কে ফাসেক মনে করে। যে সমস্ত রাফেযী (শিয়াদের একটি সম্প্রদায়) সাহাবীদের ফজীলতে বর্ণিত হাদীছগুলোকে তাদের মুরতাদ হয়ে যাওয়ার পূর্বের বলে মনে করে, তাদের কথা অনুপাতে এভাবে দলীল গ্রহণ করা সঠিক নয়। খারেজীরাও আলী (رضي الله عنه)এর ব্যাপারে একই কথা বলে। অর্থাৎ তারা আলী (رضي الله عنه)কে কাফের মনে করে। এ রকম কথা বাতিল। যার সম্পর্কে আল্লাহ্ তাআলা অবগত আছেন যে, সে কাফের অবস্থায় মৃত্যু বরণ করবে, আল্লাহ্ তাআলা এবং আল্লাহর রাসূল কখনই তার এ রকম প্রশংসা করবেন না।\n\nএই হাদীছ থেকে জানা গেল যে, মুহাব্বাত তথা ভালবাসা আল্লাহ্ তাআলার একটি গুণ। জাহ্মীয়া এবং তাদের অনুসারীরা এটিকে বিশ্বাস করেনা। এতে আলী (رضي الله عنه)এর ফজীলত প্রমাণিত হয়। কেননা রাসূল সাল্লাল্লাহু আলাইহি ওয়া সাল্লাম খাসভাবে তাঁকেই যুদ্ধের ঝান্ডা প্রদান করেছেন এবং খায়বারবাসীকে ইসলামের দাওয়াত দিতে আদেশ করেছেন। দাওয়াত কবুল না করলে তাদের বিরুদ্ধে যুদ্ধ করতে বলেছেন। যুদ্ধ অবস্থায় আলী (رضي الله عنه)এর হাতে অনেকগুলো কারামত প্রকাশিত হয়েছে। সীরাতের কিতাবসমূহে এই কারামতগুলো উল্লেখিত হয়েছে।\n\nএই হাদীছে ইসলামের প্রতি মানুষকে আহবান করার গুরুত্ব বুঝা যাচ্ছে। যেই ইসলামের বুনিয়াদ (মূলভিত্তি) হচ্ছে এই সাক্ষ্য দেয়া যে, আল্লাহ্ ছাড়া সত্য কোন উপাস্য নেই। আল্লাহ্ তাআলা সূরা আল-ইমরানের ১০৪ নং আয়াতে বলেনঃ\n\nوَلْتَكُن مِّنكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنكَرِ)\n\n“আর তোমাদের মধ্যে এমন একটি দল থাকা উচিত যারা আহবান জানাবে সৎকর্মের প্রতি, নির্দেশ দেবে ভাল কাজের এবং বারণ করবে অন্যায় কাজ থেকে, আর তারাই হল সফলকাম”।\n\nরাসূল সাল্লাল্লাহু আলাইহি ওয়া সাল্লাম বললেনঃ আলী বিন আবি তালিব কোথায়? বলা হল, তিনি চক্ষুর পীড়ায় ভোগছেন। লেখক বলেনঃ এতে তাকদীরের প্রতি ঈমান আনয়নের বিষয়টি জানা গেল। কেননা যারা ঝান্ডা পাওয়ার চেষ্টা করল, তারা তা পেল না। আর যিনি কোন চেষ্টাই করেন নি, তিনি পেয়ে গেলেন।\n\nতাঁকে ডেকে পাঠালেন। অর্থাৎ নবী সাল্লাল্লাহু আলাইহি ওয়া সাল্লাম আলী (رضي الله عنه)এর নিকট একজন লোক পাঠালেন। যাতে তিনি তাঁকে রাসূল সাল্লাল্লাহু আলাইহি ওয়া সাল্লামের নিকট ডেকে নিয়ে আসেন। মুসলিম শরীফের এক বর্ণনায় রয়েছে, সা’দ বিন আবু ওয়াক্কাস (رضي الله عنه) তাঁকে রাসূল সাল্লাল্লাহু আলাইহি ওয়া সাল্লামের কাছে ডেকে নিয়ে এসেছিলেন। ইয়াস বিন সালামাহ তার পিতা হতে বর্ণনা করেন যে, সালামাহ (رضي الله عنه) তাকে নিয়ে এসেছিলেন। আলী (رضي الله عنه) যখন আসলেন, তখন রাসূল সাল্লাল্লাহু সাল্লাল্লাহু আলাইহি ওয়া সাল্লাম তাঁর উভয় চোখে থুথু লাগিয়ে দিলেন এবং তাঁর জন্য সুস্থতার দুআ করলেন। এতে তিনি তাৎক্ষণিক পূর্ণ সুস্থ হয়ে গেলেন। রাসূল সাল্লাল্লাহু আলাইহি ওয়া সাল্লামের দুআর বরকতেই এমনটি হয়েছিল। অন্য হাদীছে এসেছে, তিনি দুআ করলেন। তাঁর দুআ কবুল করা হল। এতেও নবী সাল্লাল্লাহু আলাইহি ওয়া সাল্লামের নবুওয়াতের সত্যতা প্রমাণিত হয়। এ সব কিছু কেবল আল্লাহর পক্ষ হতেই এবং একমাত্র আল্লাহর কুদরতেই হয়েছিল। তিনিই কল্যাণ-অকল্যাণ এবং দেয়া-না দেয়ার একমাত্র মালিক। তিনি ছাড়া অন্য কোন সত্য মাবুদ নেই এবং তিনিই একমাত্র রব (প্রভু)।\n\nরাসূল সাল্লাল্লাহু আলাইহি ওয়া সাল্লাম আলীকে ধীরস্থরতার সাথে খায়বারবাসীর দিকে যেতে বললেন এবং শত্র“দের দূর্ঘের নিকটবর্তী আঙ্গিনায় অবতরণ করার আদেশ দিয়েছিলেন।\n\nতখন তাদেরকে ইসলামের দিকে আহবান করবে- এই অধ্যায়ের উদ্দেশ্য এটিই। মুসলিমদের উচিৎ, শুধু মানুষকে ইসলামের দিকে হেদায়াত করার উদ্দেশ্যেই এবং তাতে দাখিল করার জন্যই তারা জিহাদ পরিচালনা করবে। মুসলিম শাসকদের এটিই একমাত্র লক্ষ্য-উদ্দেশ্য হওয়া উচিৎ। শাইখুল ইসলাম ইমাম ইবনে তাইমীয়া (রঃ) বলেনঃ যেই দ্বীন ইসলামকে আল্লাহ্ তাআলা পছন্দ করেছেন এবং যা দিয়ে তিনি রাসূলদেরকে প্রেরণ করেছেন, তা হচ্ছে শুধু আল্লাহর নিকটই আত্মসমর্পন করা। ইসলামের মূলনীতিগুলোর প্রতি অন্তর দিয়ে বিশ্বাস পোষণ করতে হবে। আল্লাহর সামনে মস্তক অবনত করার অর্থ হচ্ছে, আল্লাহ্ ব্যতীত অন্যান্য মাবুদসমূহ বর্জন করে একমাত্র আল্লাহর এবাদত করতে হবে। সুতরাং যে ব্যক্তি আল্লাহর এবাদত করবে এবং সেই সাথে অন্যান্য ছোট মাবুদগুলোরও এবাদত করবে, সে মুসলিম হিসাবে গণ্য হবে না। আর যে ব্যক্তি আল্লাহর এবাদত করতে অহংকার করবে, সেও মুসলিম নয়। ঈমানের হাকীকত হচ্ছে, অন্তর দিয়ে সত্যায়ন করা এবং জবান দিয়ে তা স্বীকার ও উচ্চারণ করা।\n\nঅতঃপর তাদের উপর আল্লাহর যে হক রয়েছে, সে সম্পর্কে তাদেরকে জানিয়ে দাও- অর্থাৎ কালেমায়ে তায়্যেবা লা-ইলাহা ইল্লাল্লাহ্-এর যে সমস্ত হক আল্লাহ্ তাআলা শরীয়তের অন্তর্ভূক্ত ও নির্ধারণ করেছেন এবং যে সমস্ত বিষয়ের হুকুম করেছেন, তা তাদেরকে জানিয়ে দাও। এতে প্রমাণ পাওয়া যায় যে, বান্দার আমলসমূহও ঈমানের অন্তর্ভূক্ত। তবে আশায়েরা ও মুরজিয়া সম্প্রদায় এর বিরোধীতা করেছে। তাদের কথা হল ঈমান শুধু (অন্তরের) কথার নাম। তাদের ধারণা হল, শুধু তাসদীক তথা বিশ্বাস ও সত্যায়নকেই ঈমান বলা হয়। এ ক্ষেত্রে তারা কুরআন ও সুন্নায় বর্ণিত দলীলসমূহের প্রতি ভ্রুক্ষেপ করেনি। কেননা দ্বীন হচ্ছে ঐ সমস্ত কর্মের নাম, যা করার জন্য আল্লাহ্ তাআলা আদেশ দিয়েছেন এবং ঐ সমস্ত কাজ না করার নাম, যা থেকে আল্লাহ্ তাআলা নিষেধ করেছেন।\n\nএই হাদীছে ঐ সমস্ত মুশরিকদের (নামধারী মুসলিমদের) প্রতিবাদ করা হয়েছে, যারা কারামতে আওলীয়াসমূহকে উল্লেখ করে শির্ক-বিআত জায়েয হওয়ার উপর দলীল গ্রহণ করে থাকে। কেননা কারামত অলীদের অতিরিক্ত ফজীলতের প্রমাণ বহন করে। আমীরুল মুমিনীন আলী (رضي الله عنه)এর এমন অনেক ফজীলত বর্ণিত হয়েছে, যা অন্যদের জন্য হয়নি। সর্বপ্রথম ইসলাম গ্রহণ করা, আল্লাহর রাস্তায় জিহাদ করাসহ তাঁর আরও অনেক ফজীলত রয়েছে, যা অন্যদের ছিল না। যারা তাঁকে নিয়ে বাড়াবাড়ি করেছিল (তাঁকেই ইলাহ্ মনে করেছিল), গর্ত খনন করে তাতে আগুন জ্বালিয়ে তিনি তাদেরকে তথায় নিক্ষেপ করে হত্যা করেছিলেন। আহলে বাইত এবং অন্যদের ব্যাপারে যারা মুশরিকদের ন্যায় আকীদাহ পোষণ করেছিল, তিনি তাদের সাথে একই আচরণ করেছিলেন। এর মাধ্যমে আলী (رضي الله عنه) অন্যান্য সাহাবীদের তুলনায় শির্ক ও মুশরিকদের বিরুদ্ধে কঠোর অবস্থান গ্রহণ করেছিলেন। এমনকি তিনি তাদেরকে আগুন দিয়ে জ্বালিয়ে দিয়েছিলেন।\n\nএমনিভাবে উমার ইবনুল খাত্তাব (رضي الله عنه)এর অসংখ্য কারামত থাকা সত্ত্বেও শির্ক ও শির্কের পথ বন্ধ করায় অত্যন্ত কঠোর ছিলেন। সাহাবীদের মধ্যে যে সমস্ত ব্যক্তি কারামত প্রাপ্ত হয়েছিলেন, তাদের মধ্যে এই দুইজন তথা আলী ও উমার (رضي الله عنه) ছিলেন সর্বোত্তম। তাদের হাতে প্রকাশিত কারামত তাদেরকে তাওহীদের উপর অতিরিক্ত শক্তি প্রদান করেছে এবং শির্ক ও মুশরিকদের প্রতিবাদে কঠোর থেকে কঠোরতর করেছে। আব্বাস বিন আব্দুল মুত্তালিবের কাছে বৃষ্টি প্রার্থনা করার মাধ্যমে এবং হুরমুযানের বাইতুল মালে সাহাবায়ে কেরামগণ যখন দানিয়ালের কবরের সন্ধান পেলেন, তখন তা গোপন করে দেয়ার মধ্যে শির্কের বিরুদ্ধে উমার (رضي الله عنه)এর কঠোর ভূমিকার প্রমাণ পাওয়া যায়। নবী-রাসূলদের হাতে মু’জিযা প্রকাশ তাওহীদের প্রতি দাওয়াতের ক্ষেত্রে তাদের শক্তি বৃদ্ধি করেছিল এবং মুশরিকদের বিরুদ্ধে প্রতিবাদ ও জিহাদে তাদেরকে কঠোর করেছিল। যাদের উপর শয়তান ও শয়তানি শক্তি জয়লাভ করেছে, তাদের কারও কাছ থেকে কিছু কিছু শয়তানী কার্যকলাপ প্রকাশিত হয়ে থাকে। ফলে তারা তাদের প্রভুর সরণকে ভুলে যায়। যে সমস্ত জাহেল লোক শির্কে লিপ্ত তারা এই শয়তানী ভেলকি বাজিকে কারামত মনে করে থাকে। প্রকৃতপক্ষে সেগুলো শয়তানের চক্রান্ত ও চালবাজি ছাড়া অন্য কিছু নয়। এর মাধ্যমে অনেক সময় হক ও বাতিল এবং হেদায়াত ও গোমরাহীর মাঝে পার্থক্য করা যায় না। আল্লাহ্ তাআলা তাঁর নবীকে লক্ষ্য বলেনঃ\n\n(فَاسْتَمْسِكْ بِالَّذِي أُوحِيَ إِلَيْكَ إِنَّكَ عَلَى صِرَاطٍ مُّسْتَقِيمٍ)\n\n“অতএব, আপনার প্রতি যে অহী নাযিল করা হয়, তা দৃঢ়ভাবে অবলম্বন করুন। নিঃসন্দেহে আপনি সরল পথে রয়েছেন”। (সূরা যুখরুফঃ ৪৩) সুতরাং প্রত্যেকের উচিৎ কুরআন মজীদে চিন্তা-গবেষণা করা এবং তা থেকেই হেদায়াত অনুসন্ধান করা। কেননা কুরআনের পথই হচ্ছে সরল ও সঠিক পথ। শয়তানের চাকচিক্যময় পথে দৃষ্টি না দেয়া। শয়তানের সাজানো পথে অগ্রসর হয়ে এই উম্মাতের এবং পূর্ববর্তী উম্মাতের অনেকেই ধোঁকায় পড়েছে।\n\nতোমার হাতে যদি একজন লোকও হেদায়াত পায় (মুসলমান হয়) তাহলে তোমার জন্য এটি হবে লাল উট পাওয়া থেকেও উত্তম। তৎকালে লাল উট ছিল আরবদের সর্বশ্রেষ্ঠ সম্পদ। এখানে আল্লাহর দিকে দাওয়াত দেয়ার প্রতি উৎসাহ প্রদান করা হয়েছে এবং যার ভাগ্যে আল্লাহ্ তাআলা হেদায়াত রেখেছেন, তার জন্য হেদায়াত প্রার্থনা করা হয়েছে। যাতে করে ইসলামের দাঈগণ হেদায়াত প্রার্থীকে সঠিক পথ প্রদর্শন করে এই বিরাট ফজীলতটি অর্জন করতে পারে। সুতরাং এ বিষয়ে মোটেই অলসতা করা ঠিক নয়। আল্লাহই তাওফীক দাতা। এ অধ্যায় থেকে নিম্বোক্ত বিষয়গুলো জানা যায়ঃ\n\n১) রাসূল সাল্লাল্লাহু আলাইহি ওয়াসাল্লামকে অনুসরণকারীর নীতি ও পথ হচ্ছে আল্লাহর দিকে মানুষকে আহ্বান করা।\n\n২) ইখলাসের ব্যাপারে শতর্কতা অবলম্বন করা। কেননা অনেক লোক হকের পথে মানুষকে আহ্বান জানালেও মূলতঃ তারা নিজের নফস বা স্বার্থের দিকেই আহ্বান জানায়।\n\n৩) তাওহীদের দাওয়াতের জন্য জ্ঞান ও প্রজ্ঞা থাকা অপরিহার্য্য।\n\n৪) উত্তম তাওহীদের প্রমাণ হচ্ছে, আল্লাহ তাআলার প্রতি গাল-মন্দ আরোপ করা থেকে সম্পূর্ণ পবিত্র থাকা।\n\n৫) আল্লাহ তাআলার প্রতি গাল-মন্দ আরোপ করা নিকৃষ্ট শির্কের অন্তর্ভূক্ত।\n\n৭) তাওহীদই হচ্ছে সর্ব প্রথম ওয়াজিব।\n\n৮) সর্বাগ্রে এমন কি নামাযেরও পূর্বে তাওহীদের প্রতি আহবান করতে হবে।\n\n৯) আল্লাহর ওয়াহদানিয়াতের অর্থ হচ্ছে, “লা-ইলাহা ইল্লাল্লাহ” এর সাক্ষ্য প্রদান করা। অর্থাৎ “আল্লাহ তাআলা ব্যতীত কোন ইলাহ নেই” এ ঘোষণা দেয়া।\n\n১০) একজন মানুষ আহলে কিতাবের অন্তর্ভূক্ত হওয়া সত্ত্বেও সে তাওহীদ সম্পর্কে অজ্ঞ থাকতে পারে কিংবা তাওহীদের জ্ঞান থাকলেও তা দ্বারা আমল নাও করতে পারে।\n\n১১) শিক্ষা দানের প্রতি পর্যায়ক্রমে গুরুত্বারোপ।\n\n১২) সর্ব প্রথম অপেক্ষাকৃত গুরুত্বপূর্ণ বিষয় দিয়ে শুরু করা জরুরী।\n\n১৩) যাকাত প্রদানের খাত সম্পর্কে জানা গেল।\n\n১৪) শিক্ষক কর্তৃক ছাত্রের সংশয় ও দ্বিধা-দ্বন্দ্ব উন্মোচন করা বা নিরসন করা।\n\n১৫) যাকাত আদায়ের সময় বেছে বেছে উৎকৃষ্ট মাল নেয়ার প্রতি নিষেধাজ্ঞা।\n\n১৬) মজলুমের বদ দোয়া থেকে বেঁচে থাকা।\n\n১৭) মজলুমের ফরিয়াদ এবং আল্লাহ তাআলার মধ্যে কোন প্রতিবন্ধকতা না থাকার সংবাদ।\n\n১৮) সাইয়্যিদুল মুরসালীন মুহাম্মদ সাল্লাল্লাহু আলাইহি ওয়াসাল্লাম এবং বড় বড় অলীর উপর যে সব দুঃখ- কষ্ট এবং কঠিন বিপদাপদ আপতিত হয়েছে, তা তাওহীদেরই প্রমাণ পেশ করে।\n\n১৯) “আমি আগামীকাল এমন একজনের হাতে পতাকা প্রদান করবো যার হাতে আল্লাহ বিজয় দান করবেন।” রাসূল সাল্লাল্লাহু আলাইহি ওয়াসাল্লাম এর এ উক্তি নবুয়তেরই একটি নিদর্শন।\n\n২০) আলী (رضي الله عنه) এর চোখে থুথু প্রদানে চোখ আরোগ্য হয়ে যাওয়াও নবুয়্যতের একটি নিদর্শন।\n\n২১) আলী (رضي الله عنه) এর মর্যাদা সম্পর্কে জানা গেল।\n\n২২) আলী (رضي الله عنه) এর হাতে পতাকা তুলে দেয়ার পূর্বে রাতে পতাকা পাওয়ার ব্যাপারে সাহাবায়ে কেরামের উদ্বেগ ও ব্যাকুলতার মধ্যে রাত্রি যাপন এবং বিজয়ের সুসংবাদে আশ্বস্ত থাকার মধ্যে তাদের মর্যাদা নিহিত আছে।\n\n২৩) বিনা প্রচেষ্টায় ইসলামের পতাকা তথা নেতৃত্ব লাভ করা আর চেষ্টা করেও তা লাভে ব্যর্থ হওয়া, উভয় অবস্থায়ই তাকদীরের প্রতি ঈমান রাখা।\n\n২৪) “ধীর পদক্ষেপে এগিয়ে যাও” রাসূল সাল্লাল্লাহু আলাইহি ওয়াসাল্লাম এর এ উক্তির মধ্যে ভদ্রতা ও শিষ্ঠাচার শিক্ষা দানের ইঙ্গিত রয়েছে।\n\n২৫) যুদ্ধ শুরু করার পূর্বে ইসলামের দাওয়াত পেশ করা জরুরী।\n\n২৬) ইতিপূর্বে যাদেরকে ইসলামের দাওয়াত দেয়া হয়েছে এবং যাদের বিরুদ্ধে যুদ্ধ করা হয়েছে তাদেরকেও যুদ্ধের আগে ইসলামের দাওয়াত দিতে হবে।\n\n২৭) أخبرهم بمايجب عليهم রাসূল সাল্লাল্লাহু আলাইহি ওয়াসাল্লামের এই বাণী হিকমত ও কৌশলের সাথে দাওয়াত পেশ করার ইঙ্গিত বহন করে।\n\n২৮) দীন ইসলামে আল্লাহর হক সম্পর্কে জ্ঞানার্জন।\n\n২৯) আলী (رضي الله عنه) এর হাতে একজন মানুষ হেদায়াত প্রাপ্ত হওয়ার সওয়াব।\n\n৩০) ফতোয়ার ব্যাপারে মুফতীর কসম করা জায়েয।\n\n– আব্দুল্লাহ শাহেদ"
    },
    {
        "1": "সফল কর্মীর পরিচয়",
        "2": "ভূমিকা :\n\nমুমিন জীবন সফলতার, ব্যর্থতার নয়। তাওহীদভিত্তিক দাওয়াতী সংগঠনের কর্মীরা ঈমানী জীবন যাপন করে থাকেন। তাক্বওয়ার স্থায়ী বন্ধন হিসাবে তারা আল্লাহর রেযামন্দি লাভে সদা তৎপর থাকেন। জাহেলিয়াতের ময়দানে ঝঞ্ঝাবিক্ষুদ্ধ প্রতিকূল পরিবেশে যখন পরীক্ষার সম্মুখীন হন, তখন ধৈর্যের বাঁধনকে আরো শক্ত করেন। আর যখন তাকে দ্বীনি বসন্তের মহা সাফল্য স্বাগত জানায়, তখন তিনি আল্লাহর সামনে অবনত মস্তকে হৃদয় নিংড়ানো কৃতজ্ঞতা প্রকাশ করেন। তাই কোন কর্মী সাফল্যের সোপানে দাঁড়িয়ে যেকোন অনৈতিক কাজকে সিংহের আক্রমণের চেয়েও বেশী ভয় পান। তিনি যেকোন মুহূর্তে জীবন দিতে প্রস্ত্তত থাকেন, কিন্তু আদর্শকে কখনো জলাঞ্জলি দেন না। কারণ আদর্শ চির অম্লান। অনেক কর্মী সফলতা লাভে ব্যর্থ হন কিংবা দীর্ঘ দিনের গচ্ছিত সফলতাকে মুহূর্তের মধ্যে তছনছ করে ফেলেন; দুনিয়া ও আখেরাত উভয়টিই হারান। এমন জীবন যেন কারো না হয়। নিম্নে সফল কর্মীর কতিপয় বৈশিষ্ট্য আলোচনা করা হল।\n\n(১) নির্ভেজাল তাওহীদের আহবায়ক :\n\nআল্লাহর প্রতি খাঁটি বিশ্বাস ও প্রকৃষ্ট তাক্বওয়া সফল কর্মীর সর্বশ্রেষ্ঠ গুণ। খালেছ তাওহীদশূন্য জীবন মৃত লাশের মত। যিনি তাওহীদকে লালন করেন এবং সেই দিকে মানুষকে আহবান করেন মূলতঃ তিনিই কৃতকার্য ব্যক্তি।\n\nعَنِ ابْنَ عَبَّاسٍ يَقُوْلُ لَمَّا بَعَثَ النَّبِىُّ صَلَّى اللهُ عَلَيْهِ وَسَلَّمَ مُعَاذًا نَحْوَ الْيَمَنِ قَالَ لَهُ إِنَّكَ تَقْدَمُ عَلَى قَوْمٍ مِنْ أَهْلِ الْكِتَابِ فَلْيَكُنْ أَوَّلَ مَا تَدْعُوْهُمْ إِلَى أَنْ يُوَحِّدُوا اللهَ تَعَالَى فَإِذَا عَرَفُوْا ذَلِكَ فَأَخْبِرْهُمْ أَنَّ اللهَ فَرَضَ عَلَيْهِمْ خَمْسَ صَلَوَاتٍ فِىْ يَوْمِهِمْ وَلَيْلَتِهِمْ فَإِذَا صَلُّوْا فَأَخْبِرْهُمْ أَنَّ اللهَ افْتَرَضَ عَلَيْهِمْ زَكَاةً فِىْ أَمْوَالِهِمْ تُؤْخَذُ مِنْ غَنِيِّهِمْ فَتُرَدُّ عَلَى فَقِيْرِهِمْ فَإِذَا أَقَرُّوْا بِذَلِكَ فَخُذْ مِنْهُمْ وَتَوَقَّ كَرَائِمَ أَمْوَالِ النَّاسِ.\n\nইবনু আববাস (رضي الله عنه) থেকে বর্ণিত, তিনি বলতেন, রাসূল (ছাঃ) যখন মু‘আয (رضي الله عنه)-কে ইয়ামানে পাঠালেন তখন তিনি তাকে লক্ষ্য করে বলেন, নিশ্চয় তুমি আহলে কিতাবদের একটি সম্প্রদায়ের নিকট যাচ্ছ। সুতরাং তুমি সর্বপ্রথম তাদেরকে আহবান করবে তাওহীদের দিকে, যেন তারা আল্লাহর একত্বকে মেনে নেয়। যদি তারা তা মেনে নেয় তাহলে তাদেরকে বলবে, আল্লাহ তাদের উপর দিনে-রাতে পাঁচ ওয়াক্ত ছালাত ফরয করেছেন। তারা যদি ছালাত আদায় করে তবে তাদেরকে জানাবে যে, আল্লাহ তাদের উপর যাকাত ফরয করেছেন, যা ধনীদের নিকট থেকে আদায় করা হবে এবং গরীবদের মাঝে বিতরণ করা হবে। তারা যদি এটা মেনে নেয় তাহলে তাদের নিকট থেকে তা গ্রহণ করবে। তবে মানুষের সম্পদের মূল্যের ব্যাপারে সাবধান থাকবে (ছহীহ বুখারী হা/৭৩৭২)।\n\nখালেছ তাওহীদে বিশ্বাসী কোন কর্মী শিরকের সামনে কখনো মাথা নত করেন না। তিনি মাথা দিতে প্রস্ত্তত থাকেন কিন্তু নির্ভেজাল আক্বীদা তার কাছ থেকে ছিনিয়ে নেওয়া যায় না। যেমন লোমহর্ষক বর্বর নির্যাতন সত্ত্বেও বেলাল (رضي الله عنه)-এর মুখ থেকে তাওহীদের কথাই উচ্চারিত হচ্ছিল। সৎ কাজের আদেশ এবং অসৎ কাজ থেকে নিষেধ- ইসলামী দাওয়াতের এই মূলনীতিকে ধারণ করে নির্ভেজাল তাওহীদের আহবায়ক সামনে অগ্রসর হন। আল্লাহ তা‘আলা বলেন,\n\nوَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوْفِ وَيَنْهَوْنَ عَنِ الْمُنْكَرِ وَأُولَئِكَ هُمُ الْمُفْلِحُوْنَ وَلَا تَكُوْنُوا كَالَّذِيْنَ تَفَرَّقُوْا وَاخْتَلَفُوْا مِنْ بَعْدِ مَا جَاءَهُمُ الْبَيِّنَاتُ وَأُولَئِكَ لَهُمْ عَذَابٌ عَظِيْمٌ\n\n‘আর তোমাদের মধ্যে এমন একটি দল থাকা উচিত, যারা কল্যাণের দিকে আহবান করবে এবং ভাল কাজের আদেশ করবে ও মন্দ কাজ থেকে নিষেধ করবে। আর তারাই হবে সফলকাম’। তোমরা তাদের মত হয়ো না, যাদের নিকট প্রকাশ্য প্রমাণ আসার পরও তারা বিভক্ত হয়েছে ও মতানৈক্য করেছে। তাদের জন্য রয়েছে কঠোর শাস্তি’ (আলে ইমরান ১০৪-১০৫)। অন্যত্র বলেন, كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُوْنَ بِالْمَعْرُوْفِ وَتَنْهَوْنَ عَنِ الْمُنْكَرِ وَتُؤْمِنُوْنَ بِاللهِ  ‘তোমরাই শ্রেষ্ঠ উম্মত। তোমাদের উত্থান ঘটান হয়েছে মানবজাতির জন্য। তোমরা ভাল কাজের আদেশ করবে এবং মন্দ কাজ থেকে নিষেধ করবে এবং আল্লাহর প্রতি বিশ্বাস স্থাপন করবে’ (আলে ইমরান ১১০)। নির্ভেজাল তাওহীদের দাওয়াতের মাধ্যমেই মদীনায় যুবকাফেলার সূচনা হয়েছিল। মদীনা থেকে মক্কায় আগত ১২ জনের একটি প্রতিনিধি দলের সামনে রাসূল (ছাঃ) যা পেশ করেছিলেন তা নিম্নের হাদীছে বর্ণিত হয়েছে।\n\nعَنْ عُبَادَةَ بْنَ الصَّامِتِ أَنَّ رَسُوْلَ اللهِ صَلَّى اللهُ عَلَيْهِ وَسَلَّمَ قَالَ بَايِعُوْنِىْ عَلَى أَنْ لاَ تُشْرِكُوْا بِاللهِ شَيْئًا وَلاَ تَسْرِقُوْا وَلاَ تَزْنُوْا وَلاَ تَقْتُلُوْا أَوْلاَدَكُمْ وَلاَ تَأْتُوْا بِبُهْتَانٍ تَفْتَرُوْنَهُ بَيْنَ أَيْدِيْكُمْ وَأَرْجُلِكُمْ وَلاَ تَعْصُوْا فِىْ مَعْرُوْفٍ فَمَنْ وَفَى مِنْكُمْ فَأَجْرُهُ عَلَى اللهِ وَمَنْ أَصَابَ مِنْ ذَلِكَ شَيْئًا فَعُوْقِبَ فِى الدُّنْيَا فَهُوَ كَفَّارَةٌ لَهُ وَمَنْ أَصَابَ مِنْ ذَلِكَ شَيْئًا ثُمَّ سَتَرَهُ اللهُ فَهُوَ إِلَى اللهِ إِنْ شَاءَ عَفَا عَنْهُ وَإِنْ شَاءَ عَاقَبَهُ فَبَايَعْنَاهُ عَلَى ذَلِكَ .\n\nউবাদাহ বিন ছামেত (رضي الله عنه) থেকে বর্ণিত, রাসূল (ছাঃ)-এর পার্শ্বে তাঁর ছাহাবীদের একটি জামা‘আত উপস্থিত ছিলেন। তখন তিনি বলেন, তোমরা আমার নিকট এই মর্মে বায়‘আত কর যে, তোমরা আল্লাহর সঙ্গে কোন কিছুকে শরীক করবে না, তোমরা চুরি করবে না, ব্যভিচার করবে না, সন্তান হত্যা করবে না, মিথ্যা অপবাদ দিবে না যা তোমরা পরস্পরে তোমাদের হাত ও পায়ের মাধ্যমে দিয়ে থাক এবং তোমরা সৎ কাজের ক্ষেত্রে অবাধ্যতা করবে না। তোমাদের মধ্যে যে এইগুলো পূরণ করবে তার জন্য প্রতিদান রয়েছে আল্লাহর নিকটে। আর যে ব্যক্তি এগুলোর মধ্যে কোনটা করবে তাকে দুনিয়াতে শাস্তি দেওয়া হবে। তখন এটা তার জন্য কাফফারা হয়ে যাবে। তাছাড়া যে এগুলোর সাথে জড়িত হবে আল্লাহ তা গোপন রাখবেন। তিনি ইচ্ছা করলে মাফ করে দিবেন অথবা তাকে তিনি শাস্তি দান করবেন। রাবী বলেন, অতঃপর আমরা তাঁর কাছে এর উপর বায়‘আত করলাম (ছহীহ বুখারী হা/১৮, ‘ঈমান’ অধ্যায়, অনুচ্ছেদ-১১; ছহীহ মুসলিম হা/৪৫৫৮, ‘দন্ডবিধি’ অধ্যায়, অনুচ্ছেদ-১০; মিশকাত হা/১৮)। ব্যক্তিগত উক্ত শর্ত পূরণের পর রাসূল (ছাঃ) পরের বছর পেশ করেন আরো কয়েকটি শর্ত। আর এই শর্তগুলো সবই সামাজিক।\n\nفَقُلْنَا يَا رَسُوْلَ اللهِ عَلاَمَا نُبَايِعُكَ قَالَ تُبَايِعُوْنِىْ عَلَى السَّمْعِ وَالطَّاعَةِ فِى النَّشَاطِ وَالْكَسَلِ والنَّفَقَةِ فِى الْعُسْرِ وَالْيُسْرِ وَعَلَى الأَمْرِ بِالْمَعْرُوْفِ وَالنَّهْىِ عَنِ الْمُنْكَرِ وَأَنْ تَقُوْلُوْا فِى اللهِ لاَ تَخَافُوْنَ فِى اللهِ لَوْمَةَ لاَئِمٍ وَعَلَى أَنْ تَنْصُرُوْنِىْ فَتَمْنَعُوْنِىْ إِذَا قَدِمْتُ عَلَيْكُمْ مِمَّا تَمْنَعُوْنَ مِنْهُ أَنْفُسَكُمْ وَأَزْوَاجَكُمْ وَأَبْنَاءَكُمْ وَلَكُمُ الْجَنَّةُ.\n\nজাবের ইবনু আব্দুল্লাহ (رضي الله عنه) হতে বর্ণিত, আমরা বললাম, হে আল্লাহর রাসূল (ছাঃ)! আমরা আপনার নিকট কিসের উপর বায়‘আত করব? তিনি বললেন, (১) তোমরা আমার নিকট বায়‘আত করো সন্তুষ্টি ও অলসতায় কথা শ্রবণ করবে ও আনুগত্য করবে, (২) সচ্ছল ও অসচ্ছল সর্বাবস্থায় আল্লাহর পথে ব্যয় করবে (৩) সৎ কাজের আদেশ দিবে এবং অসৎ কাজে বাধা দিবে, (৪) আল্লাহর পক্ষে কথা বলবে তাতে তোমাদেরকে যেন নিন্দুকের নিন্দা পাকড়াও না করে এবং (৫) আমি যখন ইয়াছরিব (মদীনায়) আগমন করব তখন তোমরা আমাকে সাহায্য করবে। অতঃপর তোমরা আমাকে অনুরূপ নিরাপত্তা দিবে যেমন নিরাপত্তা দাও তোমাদেরকে, তোমাদের স্ত্রীদেরকে এবং তোমাদের সন্তানদেরকে। তাহলে তোমাদের জন্য জান্নাত রয়েছে (ছহীহ ইবনু হিববান হা/৭০১২; মুসনাদে আহমাদ হা/১৪৬৯৪; সিলসিলা ছহীহাহ হা/৬৭)। হাদীছটি ছহীহ মুসলিমে নিম্নরূপ এসেছে-\n\nعَنْ عُبَادَةَ بْنِ الْوَلِيْدِ قَالَ بَايَعْنَا رَسُوْلَ اللهِ صَلَّى اللهُ عَلَيْهِ وَسَلَّمَ عَلَى السَّمْعِ وَالطَّاعَةِ فِى الْعُسْرِ وَالْيُسْرِ وَالْمَنْشَطِ وَالْمَكْرَهِ وَعَلَى أَثَرَةٍ عَلَيْنَا وَعَلَى أَنْ لاَ نُنَازِعَ الأَمْرَ أَهْلَهُ وَعَلَى أَنْ نَقُوْلَ بِالْحَقِّ أَيْنَمَا كُنَّا لاَ نَخَافُ فِى اللهِ لَوْمَةَ لاَئِمٍ.\n\nউবাদা বিন ওয়ালী (رضي الله عنه) বলেন, আমরা রাসূল (ছাঃ)-এর নিকট বায়‘আত করেছিলাম এই মর্মে যে, সচ্ছল-অসচ্ছল ও সন্তুষ্টি-অসন্তুষ্টি সর্বাবস্থায় আপনার কথা শুনব ও মেনে চলব, আমাদের উপরে কাউকে প্রাধান্য দিলেও, আমরা নেতৃত্ব নিয়ে ঝগড়া করব না এবং আমরা যেখানেই থাকি হক্ব কথা বলব আল্লাহর জন্য নিন্দুকের নিন্দাকে পরোয়া করব না। =ছহীহ মুসলিম হা/৪৮৭৪; মিশকাত হা/৩৬৬৬।\n\n(২) তাক্বওয়া ও তাওয়াক্কুলের বলে বলিয়ান :\n\nতাক্বওয়া মুমিন জীবনের সর্বশ্রেষ্ঠ সম্পদ। যেকোন কাজের ভিত্তি যদি তাক্বওয়া হয়, তাহলে তা একদিন সফলতার তীরে পৌঁছাবেই। যোগ্য কর্মী নিজের যাবতীয় কাজ আল্লাহর সন্তুষ্টির উদ্দেশ্যে আল্লাহকে দেখিয়ে করে থাকেন। যাকে ইহসান বলে। রাসূল (ছাঃ) বলেন, أَنْ تَعْبُدَ اللهَ كَأَنَّكَ تَرَاهُ فَإِنْ لَمْ تَكُنْ تَرَاهُ فَإِنَّهُ يَرَاكَ ‘তুমি আল্লাহর ইবাদত করো এমনভাবে, যেন আল্লাহ তোমাকে দেখছেন। যদি তুমি তাকে দেখতে না পাও তাহলে মনে করো তিনি তোমাকে দেখছেন’ (বুখারী হা/৫০; মিশকাত হা/২)। তাহলে আল্লাহভীতি যে সব কাজেই থাকতে হবে তা পরিষ্কার হয়ে গেল। অন্য হাদীছে এসেছে রাসূল (ছাঃ) জনৈক ছাহাবীকে বলেন,  أُوْصِيْكَ بِتَقْوَى اللهِ  فَإِنَّهُ رَأْسُ كُلِّ شَىْءٍ ‘আমি তোমাকে তাক্বওয়া অর্জনের জন্য অছিয়ত করছি। কারণ তাক্বওয়া সকল কিছুর মুকুট’ (আহমাদ হা/১১৭৯১, সনদ ছহীহ)। সফল কর্মী হিসাবে তাক্বওয়ার উপরে সকল কাজের ভিত্তি স্থাপন করতে হবে। তাহলে আল্লাহ অবশ্যই সফলতা দান করবেন। আল্লাহ তা‘আলা বলেন,\n\nوَمَنْ يَتَّقِ اللهَ يَجْعَلْ لَهُ مَخْرَجًا- وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللهِ فَهُوَ حَسْبُهُ إِنَّ اللهَ بَالِغُ أَمْرِهِ.\n\n‘যে ব্যক্তি তাক্বওয়া অবলম্বন করবে আল্লাহ তার পথ উন্মুক্ত করে দিবেন। আর তাকে তিনি কোথায় থেকে রুযী দান করেন সে কল্পনাও করতে পারবে না। আর যে আল্লাহর উপর তাওয়াক্কুল করবে আল্লাহই তার জন্য যথেষ্ট হবেন, আল্লাহ তার ইচ্ছা পূরণ করবেনই’ (তালাক ২-৩)। আল্লাহ তা‘আলার চিরন্তন ঘোষণা, ‘নিশ্চয় আল্লাহ তাদের সাথেই আছেন যারা তাক্বওয়াশীল এবং সৎকর্মপরায়ণ’ (নাহল ১২৮)। ইবরাহীম, মূসা, ঈসা, মুহাম্মাদ (ছাঃ) প্রমুখ নবী বিপদের মুহূর্তে তাক্বওয়া ও তাওয়াক্কুলের যে দৃষ্টান্ত রেখে গেছেন, তা প্রকৃত কর্মীকে সর্বদা উজ্জীবিত রাখে।\n\n(৩) সৎকর্মে অবিচল ব্যক্তি :\n\nসৎ আমল মুমিন বান্দাকে সর্বদা তাওহীদী চেতনায় জাগ্রত রাখে। তাই তিনি আল্লাহর সাথে মুলাক্বাতের তীব্র বাসনায় ফরয ইবাদত সমূহের সাথে সাথে নিয়মিত নফল ইবাদতকে গুরুত্ব দেন। অপরকে কোন আমলের কথা বলার আগে নিজে তা বাস্তবায়ন করেন। চলার পথে কখনো ত্রুটি হয়ে গেলে সঙ্গে সঙ্গে আল্লাহর পথে ছাদাক্বা দেন। তওবা করে নিজেকে পাপমুক্ত করার জন্য ব্যাকুল হয়ে উঠেন। কারণ তার উদ্দেশ্য আল্লাহর সন্তুষ্টি। আল্লাহ বলেন,\n\nفَمَنْ كَانَ يَرْجُو لِقَاءَ رَبِّهِ فَلْيَعْمَلْ عَمَلًا صَالِحًا وَلَا يُشْرِكْ بِعِبَادَةِ رَبِّهِ أَحَدًا\n\n‘সুতরাং যে তার প্রতিপালকের সাক্ষাৎ কামনা করে সে যেন সৎকর্ম করে ও তার প্রতিপালকের ইবাদতে কাউকেও শরীক না করে’ (কাহফ ১১০)। অন্য আয়াতে আল্লাহ বলেন,\n\nإِلَّا مَنْ تَابَ وَآمَنَ وَعَمِلَ عَمَلًا صَالِحًا فَأُولَئِكَ يُبَدِّلُ اللهُ سَيِّئَاتِهِمْ حَسَنَاتٍ وَكَانَ اللهُ غَفُوْرًا رَحِيْمًا وَمَنْ تَابَ وَعَمِلَ صَالِحًا فَإِنَّهُ يَتُوْبُ إِلَى اللهِ مَتَابًا\n\n‘তবে তারা নয় যারা তওবা করে, ঈমান আনে ও সৎকর্ম করে; আল্লাহ তাদের পাপ পরিবর্তন করে দিবেন পুণ্যের দ্বারা। আল্লাহ ক্ষমাশীল, পরম দয়ালু। যে ব্যক্তি তওবা করে ও সৎকর্ম করে সে সম্পূর্ণরূপে আল্লাহ অভিমুখী হয়’ (ফুরক্বান ৭০-৭১)। রাতের ইবাদত ও দিনে বেশী বেশী নফল ছিয়াম পালনের মাধ্যমে তাক্বওয়ার বাঁধনকে আরো শক্তিশালী করেন।\n\n(৪) ধৈর্যের পরাকাষ্ঠা প্রদর্শনকারী :\n\nধৈর্য একটি বিশেষ বদান্যতা। ধৈর্যশূন্য কোন মানুষ মহৎ হতে পারে না, পারে না সফলতার শীর্ষে আরোহন করতে। মহা সত্যের ছায়ায় আশ্রয় গ্রহণ করতে গেলে অনেক বিপদ-মুছীবত আসে তখন চরম ধৈর্যের পরিচয় দিতে হয়। এটা নবী-রাসূল ও হক্বপন্থী ওলামায়ে কেরামেরই ধারাবাহিক কর্মসূচী। আল্লাহ সাক্ষী দিচ্ছেন-\n\nوَكَأَيِّنْ مِنْ نَبِيٍّ قَاتَلَ مَعَهُ رِبِّيُّوْنَ كَثِيْرٌ فَمَا وَهَنُوْا لِمَا أَصَابَهُمْ فِىْ سَبِيْلِ اللهِ وَمَا ضَعُفُوْا وَمَا اسْتَكَانُوْا وَاللهُ يُحِبُّ الصَّابِرِيْنَ. وَمَا كَانَ قَوْلَهُمْ إِلَّا أَنْ قَالُوْا رَبَّنَا اغْفِرْ لَنَا ذُنُوْبَنَا وَإِسْرَافَنَا فِىْ أَمْرِنَا وَثَبِّتْ أَقْدَامَنَا وَانْصُرْنَا عَلَى الْقَوْمِ الْكَافِرِيْنَ. فَآتَاهُمُ اللهُ ثَوَابَ الدُّنْيَا وَحُسْنَ ثَوَابِ الْآخِرَةِ وَاللهُ يُحِبُّ الْمُحْسِنِيْنَ.\n\n‘এমন অনেক নবী ছিলেন, যাদের সহযোগে আল্লাহভক্ত লোকেরা যুদ্ধ করেছিল; বরং আল্লাহর পথে যা সংঘটিত হয়েছিল তাতে তারা নিরুৎসাহিত হয়নি, শক্তিহীন হয়নি ও বিচলিত হয়নি। আল্লাহ ধৈর্যশীলদের ভালবাসেন। আর এতদ্ব্যতীত তাদের অন্য কোন কথা ছিল না যে, তারা বলত, হে আমাদের প্রভু! আমাদের অপরাধ ও আমাদের বাড়াবাড়ি ক্ষমা করুন এবং আমাদের পদসমূহ সুদৃঢ় করুন এবং অবিশ্বাসীদের উপর আমাদের সাহায্য করুন। অনন্তর আল্লাহ তাদেরকে পার্থিব পুরস্কার প্রদান করেন এবং পরকালের শ্রেষ্ঠ পুরস্কার দেবেন। আর আল্লাহ সৎকর্মশীলদেরকে ভালবাসেন’ (আলে ইমরান ১৪৬-১৪৮)।\n\nعَنِ ابْنِ عُمَرَ عَنِ النَّبِيِّ صَلَّى اللهُ عَلَيْهِ وَسَلَّمَ قَالَ الْمُسْلِمُ الَّذِي يُخَالِطُ النَّاسَ وَيَصْبِرُ عَلَى أَذَاهُمْ أَفْضَلُ مِنَ الَّذِىْ لَا يُخَالِطُهُمْ وَلَا يَصْبِرُ عَلَى أَذَاهُمْ.\n\nইবনু ওমর (رضي الله عنه) থেকে বর্ণিত, নবী (ছাঃ) বলেছেন, যে মুসলিম ব্যক্তি মানুষের সাথে চলাফেরা করে এবং তাদের জ্বালা-যন্ত্রণা-কষ্টে ধৈর্যধারণ করে তিনি ঐ ব্যক্তি অপেক্ষা উত্তম যে তাদের সাথে চলাফেরা করে না এবং যন্ত্রণা ও সহ্য করে না (তিরমিযী হা/২৫০৭, ‘ক্বিয়ামতের বিবরণ’ অধ্যায়, অনুচ্ছেদ-৫৫; মিশকাত হা/৫০৮৭; বঙ্গানুবাদ মিশকাত হা/৪৮৬৫)।\n\n(৫) উত্তম চরিত্রের অধিকারী :\n\nবর্তমান সমাজ ব্যবস্থা উত্তম চরিত্রের কাঙ্গাল। সচ্চরিত্র ও সদাচরণের অনুপস্থিতিতে ব্যক্তি, পরিবার, সমাজ কলুষিত হয়েছে। জাহেলী যুগের ন্যায় আজ নষ্টামি চরিত্রের রূপ ধারণ করেছে। তাই বর্তমান সমাজের অবস্থান সংশোধন করতে হলে একজন সফল কর্মীকে সর্বশ্রেষ্ঠ চরিত্রের অধিকারী মুহাম্মাদ (ছাঃ)-এর পূত-পবিত্র জীবনের অনুসরণ করতে হবে। আল্লাহ তা‘আলা রাসূল (ছাঃ)-কে লক্ষ্য করে বলেন, وَإِنَّكَ لَعَلَى خُلُقٍ عَظِيْمٍ ‘নিশ্চয় আপনি মহান চরিত্রের উপর সুপ্রতিষ্ঠিত’ (কলম ৪)।\n\nعَنْ عَبْدِ اللهِ بْنِ عَمْرٍو قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ إِنَّ مِنْ خِيَارِكُمْ أَحْسنَكُمْ أَخْلَاقًا.\n\nআব্দুল্লাহ ইবনু আমর (رضي الله عنه) হতে বর্ণিত, রাসূল (ছাঃ) বলেন, ‘নিশ্চয় তোমাদের মধ্যে সেই ব্যক্তিই সর্বাপেক্ষা উত্তম যে চরিত্রের দিক থেকে উত্তম’ (মুত্তাফাক্ব আলাইহ; বুখারী হা/৩৫৫৯; মিশকাত হা/৫০৭৫; বঙ্গানুবাদ মিশকাত হা/৪৮৫৪)।\n\nعَنِ النَّوَّاسِ بْنِ سمْعَانَ قَالَ سَأَلْتُ رَسُوْلَ اللهِ صَلَّى اللهُ عَلَيْهِ وَسَلَّمَ عَنِ الْبِرِّ وَالْإِثْمِ فَقَالَ الْبِرُّ حُسْنُ الْخُلُقِ وَالْإِثْمُ مَا حَاكَ فِىْ صَدْرِكَ وَكَرِهْتَ أَنْ يَّطَّلِعَ عَلَيْهِ النَّاسُ.\n\nনাওয়াস ইবনু সাম‘আন (رضي الله عنه) বলেন, আমি একদা রাসূল (ছাঃ)-কে পুণ্য ও পাপ সম্পর্কে জিজ্ঞেস করলাম। উত্তরে তিনি বললেন, পুণ্য হ’ল উত্তম চরিত্র। আর পাপ হ’ল, যে কাজ তোমার মনে সন্দেহ সৃষ্টি করে এবং ঐ কাজ মানুষের নিকট প্রকাশ পাওয়াকে অপসন্দ কর (ছহীহ মুসলিম হা/৬৬৮০, ‘সৎকর্ম, সচ্চরিত্র ও শিষ্টাচার’ অধ্যায়; মিশকাত হা/৫০৭৩; বঙ্গানুবাদ মিশকাত হা/৪৮৫২, ৯/১৬৭ পৃঃ, ‘কোমলতা, লাজুকতা ও সচ্চরিত্রতা’ অনুচ্ছেদ)।\n\nعَنْ عَائِشَةَ رَضِيَ اللهُ عَنْهَا قَالَتْ سَمِعْتُ رَسُوْلَ اللهِ صَلَّى اللهُ عَلَيْهِ وَسَلَّمَ يَقُوْلُ إِنَّ الْمُؤْمِنَ لَيُدْرِكُ بِحُسْنِ خُلُقِهِ دَرَجَةَ قَائِمِ اللَّيْلِ وصَائِمِ النَّهَارِ.\n\nআয়েশা (رضي الله عنه) থেকে বর্ণিত, তিনি বলেন, আমি রাসূল (ছাঃ)-কে বলতে শুনেছি, ‘নিশ্চয় মুমিন ব্যক্তি তার উত্তম চরিত্রের কারণে রাত্রিতে তাহাজ্জুদ ছালাত আদায়কারী এবং দিনে নফল ছিয়াম পালনকারীর মর্যাদা লাভ করবে (আবুদাঊদ হা/৪৭৯৮, সনদ ছহীহ, ‘শিষ্টাচার’ অধ্যায়, অনুচ্ছেদ-৮; মিশকাত হা/৫০৮২; বঙ্গানুবাদ মিশকাত হা/৪৮৬০, ৯/১৭০ পৃঃ)।\n\nউত্তম চরিত্রের অধিকারী মানুষের সংখ্যা খুবই কম। এটা যেন আজ সোনার হরিণ। কে উত্তম চরিত্রের গুণে গুণান্বিত তার কয়েকটি নমুনা নিম্নে পেশ করা হল :\n\n(ক) দয়ার্দ্র ভাষা :\n\nঅপরিচিত মানুষের সাথে প্রথম পরিচয় ঘটে কথা, লেখনি কিংবা চিঠির ভাষার মাধ্যমে। তাই কথা শুনলে, লেখনি পড়লে এবং চিঠির ভাষা উচ্চারণ করলেই তার সম্পর্কে প্রাথমিক ধারণা পাওয়া যায়। একজন দাঈর জন্য ভাষা অত্যধিক গুরুত্বপূর্ণ বিষয়। সে জন্যই রাসূল (ছাঃ)-কে লক্ষ্য করে আল্লাহ বলেন,\n\nفَبِمَا رَحْمَةٍ مِنَ اللهِ لِنْتَ لَهُمْ وَلَوْ كُنْتَ فَظًّا غَلِيْظَ الْقَلْبِ لَانْفَضُّوْا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِي الْأَمْرِ فَإِذَا عَزَمْتَ فَتَوَكَّلْ عَلَى اللهِ إِنَّ اللهَ يُحِبُّ الْمُتَوَكِّلِيْنَ\n\n‘অতএব আল্লাহর অনুগ্রহ এই যে, আপনি তাদের প্রতি কোমল চিত্ত। আপনি যদি কর্কশভাষী, কঠোর হৃদয় হতেন তাহলে তারা আপনার সংসর্গ হতে দূরে সরে যেত। অতএব আপনি তাদেরকে ক্ষমা করুন এবং তাদের জন্য ক্ষমা প্রার্থনা করুন এবং কাজের ব্যাপারে তাদের সাথে পরামর্শ করুন। আর যখন সিদ্ধান্ত গ্রহণ করবেন তখন আল্লাহর প্রতি নির্ভর করুন। নিশ্চয় আল্লাহ নির্ভরশীলদেরকে ভালবাসেন’ (আলে ইমরান ১৫৯)।\n\nعَنْ أَبِي الدَّرْدَاءَ عَنِ النَّبِيِّ صَلَّى اللهُ عَلَيْهِ وَسَلَّمَ قَالَ إِنَّ أَثْقَلَ شَيْءٍ يُوْضَعُ فِىْ مِيْزَانِ الْمُؤْمِنِ يَوْمَ الْقِيَامَةِ خُلُقٌ حَسَنٌ وَإِنَّ اللهَ يُبْغِضُ الْفَاحِشَ الْبَذِيءَ.\n\nআবু দারদা (رضي الله عنه) রাসূল (ছাঃ) থেকে বর্ণনা করেন, তিনি বলেছেন, ক্বিয়ামতের দিন মুমিনের পাল্লায় সর্বাপেক্ষা ভারী যে আমলটি রাখা হবে তা হল উত্তম চরিত্র। আর নিশ্চয় আল্লাহ অশলীলভাষী দুশ্চরিত্র ব্যক্তিকে ঘৃণা করেন (তিরমিযী হা/২০০২; মিশকাত হা/৫০৮১; বঙ্গানুবাদ মিশকাত হা/৪৮৫৯)।\n\nعَنْ أَبِىْ هُرَيْرَةَ سَمِعَ رَسُوْلَ اللهِ صَلَّى اللهُ عَلَيْهِ وَسَلَّمَ يَقُوْلُ إِنَّ الْعَبْدَ لَيَتَكَلَّمُ بِالْكَلِمَةِ مَا يَتَبَيَّنُ فِيْهَا يَزِلُّ بِهَا فِى النَّارِ أَبْعَدَ مِمَّا بَيْنَ الْمَشْرِقِ وَالْمَغْرِبِ.\n\nআবু হুরায়রাহ (رضي الله عنه) থেকে বর্ণিত, তিনি রাসূল (ছাঃ)-কে বলতে শুনেছেন, নিশ্চয় কোন বান্দার কথায় এমন বিষয় প্রকাশ পায়, যার দ্বারা সে জাহান্নামের এত গভীরে নিক্ষিপ্ত হয়, যতটা গভীরতা পূর্ব ও পশ্চিমের মধ্যে (বুখারী হা/৬৪৭৭; মিশকাত হা/৪৮১৩; বঙ্গানুবাদ মিশকাত হা/৪৬০২, ৯/৭৭ পৃঃ; আহমাদ হা/৮৯০৯)।\n\nعَنْ أَبِي مَالِكٍ الْأَشْعَرِيِّ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ إِنَّ فِى الْجَنَّةِ غُرْفَةً يُرَى ظَاهِرُهَا مِنْ بَاطِنِهَا وَبَاطِنُهَا مِنْ ظَاهِرِهَا أَعَدَّهَا اللهُ لِمَنْ أَلَانَ الْكَلَامَ وَأَطْعَمَ الطَّعَامَ وَتَابَعَ الصِّيَامَ وَصَلَّى بِاللَّيْلِ وَالنَّاسُ نِيَامٌ.\n\nআবু মালেক আশ‘আরী (رضي الله عنه) বলেন, রাসূল (ছাঃ) বলেছেন, ‘নিশ্চয় জান্নাতে একটি বিশাল প্রাসাদ রয়েছে, যার বাহিরটা ভিতর থেকে এবং ভিতরটা বাহির থেকে দেখা যায় (এতই মসৃণ)। আল্লাহ তা‘আলা এই জান্নাত তৈরি করেছেন ঐ ব্যক্তির জন্য যে নরম কথা বলে, ক্ষুধার্তকে খাদ্য দান করে, নিয়মিত নফল ছিয়াম পালন করে এবং রাত্রিতে ছালাত আদায় করে যখন মানুষ ঘুমিয়ে থাকে’ (বায়হাক্বী, শু‘আবুল ঈমান হা/৩৬০৯; মিশকাত হা/১২৩২; সনদ হাসান, ছহীহুল জামে‘ হা/২১২৩; বঙ্গানুবাদ মিশকাত হা/১১৬৪, ৩/১২২ পৃঃ)।\n\n(খ) কোমল ও নম্র ব্যবহার :\n\nভদ্র ও নম্র ব্যবহারে আদর্শের ব্যাপ্তি লাভ করে। নবী-রাসূলগণ তাদের ব্যবহারের মাধ্যমেই সমাজের পরিবর্তন ঘটিয়েছেন। নম্রতা ও ভদ্রতায় মুগ্ধ হয়ে বড় বড় গোত্রপতি ইসলামের সুশীতল ছায়াতলে আশ্রয় গ্রহণ করেছেন। তাই একজন কর্মীর জন্য উক্ত গুণ অর্জন করা অত্যাবশ্যক।\n\nعَنْ عَبْدِ اللهِ بْنِ مَسْعُوْدٍ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ أَلَا أُخْبِرُكُمْ بِمَنْ يَحْرُمُ عَلَى النَّارِ وَبِمَنْ تَحْرُمُ النَّارُ عَلَيْهِ؟ عَلَى كُلِّ هَيِّنٍ لَيِّنٍ قَرِيْبٍ سَهْلٍ.\n\nআব্দুল্লাহ ইবনু মাসঊদ (رضي الله عنه) বলেন, রাসূল (ছাঃ) বলেছেন, আমি কি তোমাদের এমন ব্যক্তি সম্পর্কে জানিয়ে দিব না যার উপর জাহান্নামের আগুন হারাম হয়ে যায় আর আগুনও তাকে স্পর্শ করতে পারবে না? এমন ব্যক্তি হলেন- যার মেযাজ নরম, স্বভাব কোমল, জনগণের সাথে মিশুক এবং চরিত্র সহজ-সরল (আহমাদ হা/৩৯৩৮; তিরমিযী হা/২৪৮৮, ‘ক্বিয়ামতের বিবরণ’ অধ্যায়, অনুচ্ছেদ-৪৫; সনদ ছহীহ, মিশকাত হা/৫০৮৪; বঙ্গানুবাদ মিশকাত হা/৪৮৬২)।\n\nعَنْ جَرِيْرٍ عَنِ النَّبِيِّ صَلَّى اللهُ عَلَيْهِ وَسَلَّمَ مَنْ يُحْرَمِ الرِّفْقَ يُحْرَمِ الْخَيْرَ رَوَاهُ مُسْلِمٌ\n\nজারীর (رضي الله عنه) হতে বর্ণিত, রাসূল (ছাঃ) বলেছেন, ‘যাকে কোমলতা থেকে বঞ্চিত করা হয় তাকে যাবতীয় কল্যাণ থেকে বঞ্চিত করা হয়’ (ছহীহ মুসলিম হা/৬৭৬৩; মিশকাত হা/৫০৬৯; বঙ্গানুবাদ মিশকাত হা/৪৮৪৮, ৯/১৬৭ পৃঃ)।\n\nعَنْ أَبِي هُرَيْرَةَ قَالَ قَالَ رَجُلٌ يَا رَسُوْلَ اللهِ إِنَّ فُلَانَةً تُذْكَرُ مِنْ كَثْرَةِ صَلَاتِهَا وَصِيَامِهَا وَصَدَقَتِهَا غَيْرَ أَنَّهَا تُؤْذِىْ جِيْرَانَهَا بِلِسَانِهَا قَالَ هِيَ فِي النَّارِ قَالَ يَا رَسُولَ اللهِ فَإِنَّ فُلَانَةً تُذْكَرُ قِلَّةَ صِيَامِهَا وَصَدَقَتِهَا وَصَلَاتِهَا وَإِنَّهَا تَصَدَّقُ بِالْأَثْوَارِ مِنَ الْأَقِطِ وَلَا تُؤْذِىْ جِيْرَانَهَا قَالَ هِيَ فِى الْجَنَّةِ .\n\nআবু হুরায়রা (رضي الله عنه) বলেন, একদা জনৈক ব্যক্তি বলল, হে আল্লাহর রাসূল (ছাঃ)! অমুক মহিলা সম্পর্কে জনশ্রুতি আছে যে, সে বেশী বেশী ছালাত আদায় করে, ছিয়াম পালন করে এবং ছাদাক্বাহ করে। কিন্তু সে কথা দ্বারা প্রতিবেশীকে কষ্ট দেয়। রাসূল (ছাঃ) উত্তরে বললেন, ঐ মহিলা জাহান্নামী। ঐ ব্যক্তি বলল, হে আল্লাহর রাসূল (ছাঃ)! আরেক মহিলা সম্পর্কে জনশ্রুতি আছে, সে কম কম ছিয়াম পালন করে, অল্প করে দান করে এবং কম করে ছালাত আদায় করে। তার দানের পরিমাণ হল পনীরের টুকরার মত। কিন্তু সে কথা দ্বারা প্রতিবেশীদেরকে কষ্ট দেয় না। রাসূল (ছাঃ) উত্তরে বললেন, এই মহিলা জান্নাতী (আহমাদ হা/৯৬৭৩; মিশকাত হা/৪৯৯২; বঙ্গানুবাদ মিশকাত হা/৪৭৭৫, ৯/১৩৯ পৃঃ, সনদ হাসান)।\n\nعَنْ أَبِى هُرَيْرَةَ عَنِ النَّبِىِّ صَلَّى اللهُ عَلَيْهِ وَسَلَّمَ قَالَ إِنَّ الرَّحِمَ سُجْنَةٌ مِنَ الرَّحْمَنِ فَقَالَ اللهُ مَنْ وَصَلَكِ وَصَلْتُهُ وَمَنْ قَطَعَكِ قَطَعْتُهُ.\n\nআবু হুরায়রা (رضي الله عنه) থেকে বর্ণিত, রাসূল (ছাঃ) বলেন, ‘রেহেম’ বা দয়া শব্দটি রহমান হতে উদ্ভূত। সে কারণে আল্লাহ তা‘আলা বলেন, যে তোমাকে ধরে রাখে আমিও তাকে ধরে রাখব। আর যে তোমাকে বিচ্ছিন্ন করবে আমিও তাকে বিচ্ছিন্ন করে দেব’ (বুখারী হা/৫৯৮৮; মিশকাত হা/৪৯২০; বঙ্গানুবাদ মিশকাত হা/৪৭০৩, ৯/১১৫ পৃঃ)।\n\n(গ) হাস্যোজ্জ্বল চেহারা,  মিষ্টি হাসি, শীতল চক্ষু :\n\nএই বৈশিষ্ট্য একজন সফল কর্মীর অমূল্য সম্পদ। এমন গুণে গুণান্বিত ব্যক্তির পাশে মানুষ আশ্রয় গ্রহণ করে। তার পরশে এসে প্রশান্তি লাভ করে। তাছাড়া চক্ষু ব্যক্তির আকর্ষণ। চোখের চাহনি মানুষের হৃদয়কে বিগলিত করে। কিন্তু যে চোখ চৈত্রের খরার মত তা কি মানুষের মন শীতল করে? দুঃখজনক হল- সমাজের অনেক মানুষের চেহারায় এমন কুৎসিত ছাপ পড়ে থাকে যার কারণে মানুষ তার পাশে যেতে চায় না। কখনো কেউ কাছে আসলেও তার অশালিন ভাষা, রুক্ষ ব্যবহার, কর্কষ বাক্য, অশ্রাব্য বকাবকি তাকে দূরে সরিয়ে দেয়। আর কখনো তার ধারে কাছে আসে না। নেতৃস্থানীয় ব্যক্তির মাঝে এই স্বভাবের সমাবেশ বেশী ঘটে। একজন সফল দাঈর মাঝে এ ধরনে স্বভাব থাকা খুবই নিন্দনীয়।\n\nعَنْ عَائِشَةَ رَضِيَ اللهُ عَنْهَا أَنَّ رَجُلًا اسْتَأْذَنَ عَلَى النَّبِيِّ صَلَّى اللهُ عَلَيْهِ وَسَلَّمَ فَقَالَ ائْذَنُوْا لَهُ فَبِئْسَ أَخُو الْعَشِيْرَةِ فَلَمَّا جَلَسَ تَطَلَّقَ النَّبِيُّ صَلَّى اللهُ عَلَيْهِ وَسَلَّمَ فِىْ وَجْهِهِ وَانْبَسَطَ إِلَيْهِ فَلَمَّا انْطَلَقَ الرَّجُلُ قَالَتْ عَائِشَةُ يَا رَسُوْلَ اللهِ قُلْتَ لَهُ كَذَا وَكَذَا ثُمَّ تَطَلَّقْتَ فِىْ وَجْهِهِ وَانْبَسَطْتَ إِلَيْهِ فَقَالَ رَسُوْلُ اللهِ صَلَّى اللهُ عَلَيْهِ وَسَلَّمَ مَتىَ عَهَدْتِنِىْ فُحَّاشًا؟ إِن شَرّ النَّاسِ مَنْزِلَةً يَوْمَ الْقِيَامَةِ مَنْ تَرَكَهُ النَّاسُ اتِّقَاءَ شَرِّهِ.\n\nআয়েশা (رضي الله عنه) হতে বর্ণিত, একদা এক ব্যক্তি রাসূল (ছাঃ)-এর নিকট এসে তাঁর সাথে সাক্ষাতের অনুমতি প্রার্থনা করল। তখন রাসূল (ছাঃ) ছাহাবীদেরকে বললেন, তোমরা অনুমতি দাও। লোকটি ছিল তার গোত্রের মধ্যে সবচেয়ে দুষ্ট প্রকৃতির। যখন সে বসল তখন রাসূল (ছাঃ) তার সাথে হাস্যোজ্জ্বল চেহারায় সাক্ষাৎ করলেন এবং হাসি মুখে কথা বললেন। অতঃপর লোকটি চলে গেলে আয়েশা (رضي الله عنه) জিজ্ঞেস করলেন, হে আল্লাহর রাসূল (ছাঃ)! এই লোকটি সম্পর্কে প্রথমে খারাপ উক্তি করলেন। অথচ তার সঙ্গে আপনি হাসি মুখে কথা বললেন? তখন রাসূল (ছাঃ) বললেন, তুমি আমাকে কখন অশ্লীলভাষী পেয়েছ? ক্বিয়ামতের দিন আল্লাহর নিকট মর্যাদার দিক থেকে ঐ ব্যক্তি সবচেয়ে মন্দ হবে, যার অনিষ্টের কারণে মানুষ তাকে বর্জন করেছে (বুখারী হা/৬০৩২; মিশকাত হা/৪৮২৯; বঙ্গানুবাদ মিশকাত হা/৪৬১৮, ৯/৮৩ পৃঃ)।\n\nعَنْ عَبْدِ اللهِ بْنِ الْحَارِثِ بْنِ جَزْءٍ قَالَ مَا رَأَيْتُ أَحَدًا أَكْثَرَ تَبَسُّمًا مِنْ رَسُولِ اللهِ صَلَّى اللهُ عَلَيْهِ وَسَلَّمَ.\n\nআব্দুল্লাহ ইবনু হারেছ ইবনে জাযই (رضي الله عنه) বলেন, আমি রাসূল (ছাঃ)-এর চেয়ে অন্য কাউকে অধিক মুচকি হাসি হাসতে দেখিনি (তিরমিযী হা/৩৬৪১; মিশকাত হা/৪৭৪৮; সনদ ছহীহ)।\n\n(ঘ) মায়াবী চরিত্র :\n\nকোমল ও মায়াবী চরিত্রে বদান্যতার ছাপ ফুটে উঠে। মানুষ তার কাছে গিয়ে প্রশান্তি পায়। নানা দুঃখ বেদনা তার মাঝে থাকলেও সব দূর হয়ে যায়। বিরাট সান্ত্বনা ও অনুপ্রেরণার ঝুড়ি নিয়ে ফিরে আসে। পক্ষান্তরে যাদের মাঝে এই গুণ নেই তারা হয় ধূর্ত, অস্থির ও বাচাল স্বভাবের।\n\nعَنْ أَبِي هُرَيْرَةَ عَنِ النَّبِيِّ صَلَّى اللهُ عَلَيْهِ وَسَلَّمَ قَالَ الْمُؤْمِنُ غِرٌّ كَرِيْمٌ وَالْفَاجِرُ خَبٌّ لَئِيْمٌ.\n\nআবু হুরায়রাহ (رضي الله عنه) হতে বর্ণিত, রাসূল (ছাঃ) বলেন, মুমিন ব্যক্তি হয় সরল ও ভদ্র। পক্ষান্তরে পাপী ব্যক্তি হয় ধূর্ত ও হীন চরিত্রের (তিরমিযী হা/১৯৬৪; আবুদাঊদ হা/৪৭৯০; মিশকাত হা/৫০৮৫; বঙ্গানুবাদ মিশকাত হা/৪৮৬৩)।\n\n(৬) নেতার হক পূর্ণরূপে প্রদানকারী ও নিজের অধিকার আল্লাহর কাছে প্রত্যাশী :\n\nঅনেক সময় দায়িত্বশীল ব্যক্তি কর্মীর উপর বৈষম্যমূলক আচরণ করে থাকেন। নানাভাবে কষ্ট দেন। নেতার উক্ত আচরণে কর্মীরা দুঃখ পেয়ে থাকেন। এমতাবস্থায় একজন একনিষ্ঠ কর্মীর বিরল গুণ হল তাক্বওয়া বা আল্লাহভীতিকে প্রাধান্য দেওয়া। কারণ রাষ্ট্রপতির চেয়ে তাঁর ঝাড়ুদারের মধ্যে যদি তাক্বওয়া বেশী থাকে, তাহলে আল্লাহর নিকট সেই ঝাড়ুদারই সর্বাধিক সম্মানিত। বেলাল (رضي الله عنه) এর প্রকৃষ্ট দৃষ্টান্ত। দ্বিতীয়তঃ তার প্রাপ্য আল্লাহর কাছে চাওয়া। আর নেতার আনুগত্য ও সহযোগিতার হক্ব তাকে প্রদান করা।\n\nعَنْ عَبْدِ اللهِ قَالَ قَالَ لَنَا رَسُوْلُ اللهِ صَلَّى اللهُ عَلَيْهِ وَسَلَّمَ إِنَّكُمْ سَتَرَوْنَ بَعْدِىْ أَثَرَةً وَأُمُوْرًا تُنْكِرُوْنَهَا قَالُوْا فَمَا تَأْمُرُنَا يَا رَسُوْلَ اللهِ قَالَ أَدُّوْا إِلَيْهِمْ حَقَّهُمْ وَسَلُوا اللهَ حَقَّكُمْ.\n\nআব্দুল্লাহ (رضي الله عنه) বলেন, রাসূল (ছাঃ) আমাদেরকে বলেছেন, ‘আমার পরে তোমরা অতি শীঘ্রই এমন দায়িত্বশীল ও আমীরদেরকে দেখতে পাবে, যাদেরকে তোমরা অপসন্দ করবে। তারা বললেন, হে আল্লাহর রাসূল (ছাঃ)! আপনি তাহলে আমাদেরকে কী নির্দেশ দিচ্ছেন? তিনি বললেন, তোমরা তাদের হক্ব তাদেরকে দিয়ে দিবে আর তোমাদের হক্ব আল্লাহর কাছে চাইবে (ছহীহ বুখারী হা/৭০৫২; ছহীহ মুসলিম হা/৪৮৮৮)।\n\n(৭) হক্বের পক্ষে সদা সোচ্চার :\n\nচিন্তাশীল ও কর্মঠ কর্মী নমনীয়তা ও শালিনতা বজায় রেখে সত্যের পক্ষে দৃঢ়ভাবে অবস্থান করেন। চরম বিপদের মুহূর্তেও অসৎ সঙ্গ ও ভ্রষ্ট পথ অবলম্বন করেন না। একমাত্র আল্লাহর উপর তাওয়াক্কুল করে নিজের অবস্থানে অটল থাকেন। তাক্বওয়ার চরম পরাকাষ্ঠা প্রদর্শনের কারণে অবশেষে অভাবনীয় সাফল্য তাকে স্বাগত জানায়। কিন্তু দুঃখজনক হল, এই নীতির ক্ষেত্রে অনেক কর্মীর দ্রুত পতন ঘটে। সত্য ত্যাগ করে মিথ্যা ও বাতিল পক্ষ অবলম্বন করেন। সত্য প্রকাশ না করে নিরপেক্ষ থাকার মিথ্যা ভান করেন। অথচ এই দুইটিই ধ্বংসের পথ। নিরপেক্ষতার দাবী করার অর্থই হল শয়তানের পথকে সুগম করা।\n\nعَنْ أَبِىْ هُرَيْرَةَ أَنَّ رَسُوْلَ اللهِ صَلَّى اللهُ عَلَيْهِ وَسَلَّمَ قَالَ ثَلَاثٌ مُنْجِيَاتٌ وَثَلَاثٌ مُهْلِكَاتٌ فَأَمَّا الْمُنْجِيَاتُ: فَتَقْوَى اللهِ فِي السِّرِّ والعلانيةِ والقولُ بالحقِّ فِي الرضى وَالسُّخْطِ وَالْقَصْدُ فِي الْغِنَى وَالْفَقْرِ وَأَمَّا الْمُهْلِكَاتُ فَهَوًى مُتَّبَعٌ وَشُحٌّ مُطَاعٌ وَإِعْجَابُ الْمَرْءِ بِنَفْسِهِ وَهِيَ أَشَدُّهُنَّ.\n\nআবু হুরায়রাহ (رضي الله عنه) বলেন, রাসূল (ছাঃ) বলেছেন, তিনটি বিষয় মানুষকে মুক্তি দেয় আর তিনটি বিষয় মানুষকে ধ্বংস করে। মুক্তি দানকারী বিষয়গুলো হল- (ক) প্রকাশ্যে ও অপ্রকাশ্য সর্বাবস্থায় আল্লাহকে ভয় করা (খ) সন্তুষ্টি ও অসন্তুষ্টি উভয় অবস্থায় সত্য কথা বলা (গ) স্বচ্ছল ও অস্বচ্ছল উভয় অবস্থায় মধ্যমপন্থা অবলম্বন করা। আর ধ্বংসকারী বিষয়গুলো হল- (ক) প্রবৃত্তির অনুসারী হওয়া (খ) লোভ-লালসার পিছনে ছুটা (গ) আত্ম-অহংকার করা। আর এটা ঐগুলোর চেয়ে জঘন্য’ (বায়হাক্বী, শু‘আবুল ঈমান হা/৬৮৬৫, সনদ ছহীহ; ছহীহুল জামে‘ হা/৫৩৫০; মিশকাত হা/৫১২২; বঙ্গানুবাদ মিশকাত হা/৪৮৯৪, ৯/১৮০ পৃঃ)।\n\nমনে রাখা আবশ্যক যে, অনেক ক্ষেত্রে সাময়িকভাবে মিথ্যাই প্রতিপত্তি লাভ করে। মিথ্যার তোপের মুখে সত্যাশ্রয়ী ব্যক্তির টিকে থাকা অসম্ভব হয়ে যায়। এই অবস্থায় প্রকৃত কর্মী আল্লাহর নিকট ফায়সালা কামনা করবেন এবং ধৈর্য ধারণ করবেন (দাহর ২৪)। কোনক্রমে মিথ্যুকদের সাথে আপোস করবেন না। বিনিময়ে তিনি অফুরন্ত প্রতিদান পাবেন (দাহর ১২-২১)। অপরের সাথে তার ভালবাসা থাকতে পারে। তবে তা হবে আল্লাহর জন্য। যদি অন্যায়ের কারণে ভালবাসা ছিন্ন হয় তবে সেটাও হবে আল্লাহর জন্য। প্রকৃত ঈমান তো এখানেই।\n\nعَنْ أَبِىْ أُمَامَةَ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ مَنْ أَحَبَّ لِلَّهِ وَأَبْغَضَ لِلَّهِ وَأَعْطَى لِلَّهِ وَمَنَعَ لِلَّهِ فَقَدِ اسْتكْمَلَ الْإِيْمَانَ.\n\nআবু উমামা (رضي الله عنه) বলেন, রাসূল (ছাঃ) বলেছেন, ‘যে ব্যক্তি আল্লাহর জন্য কাউকে ভালবাসল, আল্লাহর জন্য কারো সাথে শত্রুতা পোষণ করল, আল্লাহর জন্য দান করল এবং আল্লাহর দান করা থেকে বিরত থাকল সে অবশ্যই ঈমানকে পরিপূর্ণ করল’ (আবুদাঊদ হা/৪৬৮১; মিশকাত হা/৩০, সনদ ছহীহ)।\n\nউক্ত আপোসহীন নীতি অবলম্বন করার কারণে অনেক সময় যুলুম-নির্যাতনের খড়গ নেমে আসে। এমতাবস্থায় যদি তিনি উত্তম আচরণসহ ধৈর্য ধারণ করে থাকেন তাহলে তার জন্য আল্লাহর পক্ষ থেকে একজন সাহায্যকারী নিযুক্ত করা হবে।\n\nعَنْ أَبِىْ هُرَيْرَةَ أَنَّ رَجُلًا قَالَ يَا رَسُوْلَ اللهِ إِنَّ لىْ قَرَابةَ أَصِلُهُمْ وَيَقْطَعُوْنِّىْ وَأُحْسِنُ إِلَيْهِمْ وَيَسَيِّؤُوْنَ إِلَيّ وَأَحْلِمُ عَلَيْهِم وَيَجْهَلُوْنَ عَلَيَّ فَقَالَ لَئِنْ كُنْتَ كَمَا قُلْتَ فَكَأَنَّمَا تُسِفُّهُمُ الْمَلَّ وَلَا يَزَالُ مَعَكَ مِنَ اللهِ ظَهِيْرٌ عَلَيْهِمْ مَا دُمْتَ عَلَى ذَلِكَ. رَوَاهُ مُسلم\n\nআবু হুরায়রাহ (رضي الله عنه) হতে বর্ণিত, একদা জনৈক ব্যক্তি বলেন, হে আল্লাহর রাসূল (ছাঃ)! আমার এমন কিছু আত্মীয় আছে তাদের সাথে আমি সদাচরণ করি কিন্তু তারা আমার সাথে সম্পর্ক ছিন্ন করে। আমি তাদের সাথে সদ্ব্যবহার করি কিন্তু তারা আমার সাথে দুর্ব্যবহার করে। আমি তাদের ব্যবহারে ধৈর্য ধারণ করি অথচ তারা আমার সাথে বর্বর আচরণ করে। রাসূল (ছাঃ) উত্তরে বললেন, তুমি যা বললে তা যদি এমনটিই হয় তবে তুমি যেন তাদের মুখের উপর গরম ছাই মারছ। তুমি যতক্ষণ এই নীতি অবলম্বন করবে ততক্ষণ তোমার সাথে আল্লাহর পক্ষ থেকে একজন সাহায্যকারী থাকবেন, যিনি তাদের ক্ষতিকে প্রতিরোধ করবেন।  ছহীহ মুসলিম হা/৬৬৮৯; মিশকাত হা/৪৯২৪; বঙ্গানুবাদ মিশকাত হা/৪৭০৭, ৯/১১৬ পৃঃ।\n\n(৮) আল্লাহর নিকট প্রতিদান কামনাকারী, মানুষের সৌজন্য প্রত্যাশী নয়।\n\nআমিত্ব প্রকাশ করা নেতৃস্থানীয় অধিকাংশ ব্যক্তির স্বভাব। এটা আমার দ্বারা হয়েছে, এগুলো সব আমিই করেছি, আমি ছাড়া এই কাজ সম্ভব হত না, আমি ছিলাম বলেই এগুলো করা সম্ভব হয়েছে। মূলতঃ গণমানুষের প্রশংসা পাওয়ার জন্যই কথাগুলো বার বার উচ্চারণ করে থাকেন। বিনিময়ে তিনি তার সৎ আমলগুলো সব নষ্ট করে দেন (বাক্বারাহ ২৬৪)। পক্ষান্তরে দূরদর্শী কর্মী সর্বদা একটি বিষয় মাথায় রাখেন যে, কারো উপকার করলে সাধারণত সে একদিন ক্ষতি করতে পারে। তাই তার কাছে কোন প্রতিদান বা প্রশংসা পাওয়ার আশা করেন না; বরং তার ক্ষতির ব্যাপারে সতর্ক থাকেন। আর আল্লাহর কাছে তার প্রতিদান চেয়ে থাকেন। إِنَّمَا نُطْعِمُكُمْ لِوَجْهِ اللهِ لَا نُرِيْدُ مِنْكُمْ جَزَاءً وَلَا شُكُوْرًا ‘শুধু আল্লাহর সন্তুষ্টির জন্যই আমরা তোমাদেরকে খাদ্য দান করি। আমরা তোমাদের নিকট থেকে কোন প্রতিদান চাই না, কৃতজ্ঞতাও চাই না’ (দাহর ৯)। এটা সফল কর্মীর অনন্য ভূষণ বৈশিষ্ট্য।\n\n(৯) বদমেজাজী ও রুক্ষ স্বভাবমুক্ত হওয়া :\n\nউক্ত গুণ মানুষের স্বভাব বহির্ভূত। দ্বীনের দাঈর মধ্যে থাকার প্রশ্নই আসে না।\n\nعَنْ حَارِثَةَ بْنِ وَهْبٌ قَالَ قَالَ رَسُولُ اللهِ صَلَّى اللهُ عَلَيْهِ وَسَلَّمَ لَا يَدْخُلُ الْجَنَّةَ الْجَوَّاظُ وَلَا الْجَعْظَرِيُّ.\n\nহারেছা বিন ওয়াহাব বলেন, রাসূল (ছাঃ) বলেছেন, কঠোর ও রুক্ষ-স্বভাবের ব্যক্তি জান্নাতে প্রবেশ করবে না (আবুদাঊদ হা/৪৮০১; মিশকাত হা/৫০৮০; বঙ্গানুবাদ মিশকাত হা/৪৮৫৬, ৯/১৬৯ পৃঃ)।\n\nعَنْ أَبِي هُرَيْرَةَ قَالَ قَالَ رَسُولُ اللهِ صَلَّى اللهُ عَلَيْهِ وَسَلَّمَ الْحَيَاءُ مِنَ الْإِيمَانِ وَالْإِيمَانُ فِي الْجَنَّةِ. وَالْبَذَاءُ مِنَ الْجَفَاءِ وَالْجَفَاءُ فِي النَّار.\n\nআবু হুরায়রা (رضي الله عنه) বলেন, রাসূল (ছাঃ) বলেছেন, লজ্জা ঈমানের অঙ্গ। আর ঈমানের বিনিময় হল জান্নাত। পক্ষান্তরে নির্লজ্জতা দুশ্চিরিত্রের অঙ্গ। আর দুশ্চিরিত্রতার স্থান জাহান্নাম (তিরমিযী হা/২০০৯; মিশকাত হা/৫০৭৭; বঙ্গানুবাদ মিশকাত হা/৪৮৫৬, ৯/১৬৮ পৃঃ)।\n\n(১০) নেতার লোক দেখানো ভালবাসা ও প্রশংসাকে প্রত্যাখ্যানকারী :\n\nসুযোগ্য কর্মী দায়িত্বশীলের অনুসরণ করে থাকেন এবং তার অবস্থান পরখ করেন। ফলে সহজেই তার কাছে নেতার প্রকৃত চরিত্র প্রতিভাত হয়। একপেশে ও অসাংগঠনিক কাজকে বৈধতা দানের লক্ষ্যে যোগ্য কর্মীকে হাত করা এবং তার মুখ বন্ধ রাখার জন্য দায়িত্বশীল জনগণের সামনে তার প্রতি ভালবাসা দেখান ও প্রশংসা করেন। সফল কর্মী নেতার এই ভন্ডামী চরিত্র অবশ্যই উপলব্ধি করেন। এই সূক্ষ্ম প্রতারণা সংগঠন ও প্রতিষ্ঠানের জন্য চরম হুমকি।\n\n(১১) দ্বিমুখী চরিত্র থেকে মুক্ত :\n\nনীতির পরিবর্তন ঘটানো পদস্খলনের সর্বশেষ স্তর। এটা মুনাফেকী ও চুগলখোরী চরিত্র। এ ধরনের ব্যক্তির মাঝে তাক্বওয়ার লেশমাত্র থাকে না। ফলে সঠিক সিদ্ধান্ত নিতে ব্যর্থ হয়। অতি লোভের কারণে সত্য-মিথ্যা উভয়ের পক্ষে থাকে। যখন যার বসন্ত আসে তখন তার পক্ষে থাকে। এই জঘন্য স্বভাবের জন্য আল্লাহ তাদেরকে জাহান্নামের সর্বনিম্নে নিক্ষেপ করবেন (নিসা ১৪৫)। সংগঠন বা প্রতিষ্ঠানে এ ধরনের লোকের সংখ্যা অনেক। নেতাদের পাশে এরাই বেশী ঠাঁই পায়। কারণ দুষ্ট চরিত্রের লোকের মিষ্টি কথায় নেতৃস্থানীয় ব্যক্তি দ্রুত সিক্ত হন। ফলে তাদের হাতে যাবতীয় ক্ষমতা অর্পণ করেন এবং তাদের উপর নির্ভরশীল হয়ে যান। অবশ্য এই স্বভাবের লোকের আসল চেহারা একদিন প্রকাশ পায়। তখন তার ক্ষতি সামাল দিতে অনেক কাঠখড় পোড়াতে হয়। দুঃখজনক হল, এ ধরনের ঘটনা একাধিকবার ঘটলেও নেতৃস্থানীয় ব্যক্তিগণ তার থেকে শিক্ষা গ্রহণ করেন না।\n\n(১২) প্রশংসার পূজারী নয় :\n\nদায়িত্বশীল বা নেতার কাজের কেউ প্রশংসা করলে তিনি অত্যন্ত খুশি হন এবং আনন্দবোধ করেন। প্রশংসার পূজারী ঐ সমস্ত নেতা অন্যের যেকোন ভাল কাজ, কল্যাণকর উদ্যোগ, মানুষের সমর্থন, ভক্তি মুহূর্তের জন্যও বরদাশত করতে পারেন না; বরং ঐ ব্যক্তিকে যেকোনভাবে কোনঠাসা, অপমান, জনসম্মুখে তাচ্ছিল্য, তার কাজের সমালোচনা, কার্যক্রমে বাধা দান, তার সম্পর্কে কুধারণা সৃষ্টি ইত্যাদি কাজে ব্যস্ত থাকেন। এই আচরণ বাহ্যিকভাবে প্রকাশ করতে না পারলে চরম মনকষ্টে ভুগেন। কারণ তিনি শুধু লক্ষ্য করেন তার প্রশংসা কে করছে। অথচ প্রশংসার প্রত্যাশা তো দূরের কথা, কারো সামনে প্রশংসাবাক্য উচ্চারণ করাই নিন্দনীয় (মুসলিম হা/৭৬৯৮; মিশকাত হা/৪৮২৬)। একজন সফল কর্মী অবশ্যই নেতার এ ধরনের আচরণে দুঃখ পান না।\n\n(১৩) জি হুজুর স্বভাবমুক্ত :\n\nজি হুজুর স্বভাবের কর্মী সংগঠন বা প্রতিষ্ঠানের জন্য সবচেয়ে বেশী ক্ষতিকর। এদের ভাল-মন্দ বুঝার শক্তি একেবারেই কম। ফলে নেতা বা দায়িত্বশীলের ভাল-মন্দ যেকোন কাজে ‘জি’ ধরে। স্বার্থ হাছিলের জন্য কাছাকাছি অবস্থান করে এবং সর্বদা নেতার প্রশংসায় থাকে পঞ্চমুখ। বিচক্ষণ ও তাক্বওয়াশীল কর্মীকে উক্ত স্বভাব কখনোই প্রতারিত করতে পারে না; বরং তারা দায়িত্বশীলকে সুপরামর্শ দিয়ে যান। সেটা নেতার পক্ষে যাক, আর বিপক্ষে যাক। এটাই ছিল ছাহাবায়ে কেরামের নীতি।\n\n(১৪) কুধারণা প্রবণ নন :\n\nবকধার্মিক লোক সব সময় সমাজে থাকে। তারা কর্মের প্রতিযোগিতায় হেরে গেলে অন্য ব্যক্তি সম্পর্কে মানুষের মাঝে কুধারণা ছড়িয়ে দেয়। অতি ভক্তিপরায়ণ ও অতি নরম প্রকৃতির মানুষ কুধারণাকে দ্রুত মূল্যায়ন করে। কারণ তারা বকধার্মিক লোকের চরিত্র পর্যবেক্ষণ করতে অক্ষম। তবে এই অক্ষম ব্যক্তিরাই নেতৃস্থানীয় ব্যক্তিদের পাশে থাকে। তাদের ফেরেশতা শুলভ ব্যবহারে নেতারা গলে যান এবং তাদের কথা কর্তৃপক্ষ গ্রহণ করেন। ফলে বকধার্মিকদের পাচারকৃত কুধারণা অনুযায়ী কাজ করেন, সিদ্ধান্ত নেন এবং অপূরণীয় ক্ষতি সাধন করেন। সংগঠনের জন্য তথাকথিত এই ফেরেশতারাই সবচেয়ে বেশী ক্ষতিকর। অবশ্য এই কুনীতির ফলাফল অতি দ্রুতই প্রকাশ পেয়ে যায়। এরা চোগলখোর। তারা জান্নাতে প্রবেশ করতে পারবে না (মুসলিম হা/৩০৪; মিশকাত হা/৪৮২৩)। একজন যোগ্য কর্মী অবশ্যই এই ভন্ডামীর প্রতি তীক্ষ্ম দৃষ্টি রাখেন ও ধৈর্য ধারণ করেন।\n\n(১৫) বিবেক সম্পন্ন ও বুদ্ধিদীপ্ত :\n\nসফল কর্মী হবেন বিবেক সম্পন্ন ও বুদ্ধিদীপ্ত। আবেগী ও ঝোঁকপ্রবণ হবেন না। বিবেকশূন্য আবেগী কর্মী গন্তব্যে পৌঁছাতে পারেন না, মাঝ পথে ছিটকে পড়েন। যেমন নড়বড়ে একটি গাড়ি পথ চলে, কিন্তু গন্তব্যে পৌঁছাতে পারে না, মাঝ পথে বিকল হয়ে যায়। মোটা বুদ্ধির কারণে তারা সর্বোচ্চ ও সর্বনিম্ন উভয় মহলে চলতে পারেন। আর তখনই ধূর্ত ও হীন চরিত্রের লোকেরা অন্যের ক্ষতি সাধনে ও নিজের স্বার্থ উদ্ধারে তাদেরকে ব্যবহার করে থাকে।\n\nعَنْ عِيَاضِ بْنِ حِمَارٍ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ أَهْلُ الْجَنَّةِ ثَلَاثَةٌ ذُوْ سُلْطَانٍ مُقْسِطٌ مُتَصَدِّقٌ مُوَفِّقٌ وَرَجُلٌ رَحِيْمٌ رَفِيْقُ الْقَلْبِ لِكُلَّ ذِىْ قُرْبَى وَمُسْلِمٍ وَعَفِيْفٌ مُتَعَفِّفٌ ذُوْ عِيَالٍ. وَأَهْلُ النَّارِ خَمْسَةٌ الضَّعِيْفُ الَّذِىْ لَا زَبْرَ لَهُ الَّذِيْنَ هم فِيْكُمْ تَبَعٌ لَا يَبْغُوْنَ أَهْلًا وَلَا مَالًا وَالْخَائِنُ الَّذِىْ لَا يَخْفَى لَهُ طَمَعٌ وَإِنْ دَقَّ إِلَّا خَانَهُ وَرَجُلٌ لَا يُصْبِحُ وَلَا يُمْسِي إِلَّا وَهُوَ يُخَادِعُكَ عَنْ أَهْلِكَ وَمَالِكَ وَذَكَرَ الْبُخْلَ أَوِ الْكَذِبَ وَالشِّنْظِيْرُ الْفَحَّاشُ.\n\nইয়ায ইবনু হিমার (رضي الله عنه) বলেন, রাসূল (ছাঃ) বলেছেন, তিন শ্রেণীর মানুষ জান্নাতী : (এক) ইনছাফকারী ও দানশীল শাসক, যাকে সৎ কাজের যোগ্যতা দেয়া হয়েছে (দুই) এমন ব্যক্তি যিনি দয়ালু এবং নিকটস্থ ও অন্যান্য মুসলিমদের প্রতি কোমল প্রাণবিশিষ্ট (তিন) যে সৎচরিত্রের অধিকারী এবং পারিবারিক দন্যতা থাকা সত্ত্বেও ভিক্ষাবৃত্তি থেকে বেঁচে থাকে। পাঁচ প্রকার মানুষ জাহান্নামী : (এক) দুর্বল বুদ্ধিসম্পন্ন ব্যক্তি, যে নিজের স্থূল বুদ্ধির কারণে নিজেকে খারাপ কাজ থেকে বিরত রাখতে পারে না। এই সমস্ত লোক তাদের অন্তর্ভুক্ত যারা তোমাদের অধীনস্থ চাকর-বাকর। তারা স্ত্রী-পরিবার চায় না এবং সম্পদেরও ভ্রূক্ষেপ করে না (দুই) এমন আত্মসাৎকারী যার লোভ থেকে গোপনীয় জিনিষও রক্ষা পায় না। অতি তুচ্ছি জিনিষও আত্মসাৎ করে (তিন) এমন ব্যক্তি যে তোমাকে তোমার পরিবার ও সম্পদের ব্যাপারে প্রতারণায় ফেলার জন্য সকল-সন্ধ্যা ব্যস্ত থাকে (চার) কৃপণতা ও মিথ্যাবদিতা (পাঁচ) দুশ্চরিত্র ও অশ্লীলভাষী (ছহীহ মুসলিম হা/৭৩৮৬; মিশকাত হা/৪৯৬০; বঙ্গানুবাদ মিশকাত হা/৪৭৪৩, ৯/১৩০ পৃঃ)।\n\nদূরদর্শী কর্মী ব্যক্তির অপরাধকে বিশ্লেষণ করেন। কারণ সব অপরাধ এক সমান নয়। কোন্ অপরাধের শাস্তি কী পরিমাণ হতে পারে তা তিনি ভেবে দেখেন। এরপর তিনি কর্মীর মানও বিশ্লেষণ করেন। কারণ সকল কর্মীর মেধা, যোগ্যতা, কর্মক্ষমতা এক সমান নয়। সফল কর্মী যখন দায়িত্বশীল হন তখন তাকে এগুলোর প্রতি সুতীক্ষ্ণ দৃষ্টি রাখতে হয়। তিনি অন্য কর্মীর নিকট থেকে ১০০% নির্ভুল কাজ প্রত্যাশা করেন না। কারণ উক্ত কর্মী যদি সম্পূর্ণ কাজ করতে পারতেন তবে তিনিই দায়িত্বশীল হতে বা নেতা হতেন। সুতরাং তার কাজে ভুল-ত্রুটি হওয়া স্বাভাবিক।\n\n(১৬) নেতা বা দায়িত্বশীলের সামনে নিজ কাজের বর্ণনাকে যিনি তোয়াক্কা করেন না :\n\nসচেতন দায়িত্ববান কর্মী একমাত্র আল্লাহর সন্তুষ্টির জন্য কাজ করে থাকেন। সর্বদা তিনি তার কাজ আল্লাহর কাছে পেশ করেন এবং তাঁর কাছেই প্রতিদান কামনা করেন। কিন্তু বহু কর্মী নিজের সম্পাদিত কাজকে কত তাড়াতাড়ি নেতার সামনে বলতে পারবেন, তার জন্য অস্থির হয়ে পড়েন। সুযোগ পেলে সর্ব মহলে নিজের কাজের ফিরিস্তি বেশী বেশী বর্ণনা করে বেড়ান। মানুষকে দেখানোর জন্য উদ্বোধনী অনুষ্ঠান, বিভিন্ন আয়োজনের ব্যবস্থা তো থাকেই। যদিও নিরিক্ষণে দেখা যায়, তার কাজগুলো তাদের চেয়ে খুবই সাধারণ, যারা প্রকৃত কাজের আঞ্জাম দিয়ে থাকেন। অবশ্য ঐ সমস্ত কর্মীদের প্রতিই নেতার আশীর্বাদ বেশী থাকে। তখন ত্যাগী কর্মীরা মনকষ্টে থাকেন। একদিন প্রকৃত সত্যের দ্বার উন্মোচিত হয়, যখন রিয়া প্রদর্শনকারী কর্মীর পদস্খলন ঘটে। এই স্বভাবের কর্মীরা দুনিয়াতে লাঞ্ছনা-গঞ্জনার শিকার হন। পরকালেও তাদেরকে মুখের উপর ভর করে জাহান্নামে নিক্ষেপ করা হবে (মুসলিম হা/৫০৩২; মিশকাত হা/২০৫)।\n\n(১৭) অন্যের মর্যাদার প্রতি তীক্ষ্ম দৃষ্টি দানকারী :\n\nআল্লাহ যাকে যতটুকু মর্যাদা দিয়েছেন তাকে ততটুকু মর্যাদা প্রদান করা একজন সফল কর্মীর অন্যতম বৈশিষ্ট্য। যিনি অন্যের মর্যাদা বুঝেন না বা মর্যাদা পরিমাপ করতে পারেন না, তিনি সারশূন্য পেপে গাছের মত। যেকোন সময় তিনি ভেঙ্গে পড়বেন, ধ্বংসে নিপতিত হবেন এবং একাকিত্ব বরণ করবেন। সবচেয়ে সম্মানের অধিকারী হলেন, হক্বপন্থী পরহেযহার ওলামায়ে কেরাম ও তাক্বওয়াশীল বান্দাগণ। নিজেকে বড় জ্ঞানী মনে করে সম্মানিত আলেমদেরকে তাচ্ছিল্য করা এবং সর্বদা কুৎসা রটনা করা কপট বিশ্বাসী লোকের অভ্যাস। জানা আবশ্যক যে, প্রত্যেক শ্রেণীর মানুষের মধ্যে ভাল-মন্দ দুই ধরনের লোক আছে। তাই সফল কর্মী এই মর্যাদার প্রতি সূক্ষ্ম দৃষ্টি রাখেন।\n\n(১৮) কৃতজ্ঞতা প্রকাশকারী :\n\nযারা বেশী বেশী আমিত্ব প্রকাশ করেন, তারা কখনো কৃতজ্ঞতা প্রকাশ করতে চান না। কোন পরিস্থিতির কারণে তা প্রকাশ করলেও কৌশলে খুব সামান্যই করেন এবং অন্তরজ্বালায় ভুগেন। তারা মানুষের অবদান খুব দ্রুত ভুলে যান, পূর্বের একনিষ্ঠ সাথীকে অবজ্ঞা করে দূরে সরিয়ে দেন এবং হঠাৎ আবির্ভূত হওয়া নতুন অতিথিকে স্বাদরে গ্রহণ করেন। অতঃপর লোক দেখানো নিত্য-নতুন ভক্তিপূজায় নিজেদেরকে হারিয়ে ফেলেন। তখন তারা প্রকৃত ও পুরাতন সাথীকে মানুষই মনে করেন না। অখাদ্য, গন্ডমূর্খ, বোকা, অযোগ্য, কিছুই জানে না, বেহুশ, অলস, ইত্যাদি বলে তাচ্ছিল্য করেন। তারা এই সত্যটা ভুলে যান যে, তাদের মত গুণ যদি সকলের মাঝে থাকত তবে সবাই তো নেতা হয়ে যেত। আনুগত্যকারী কেউ থাকত না। কিন্তু ঐ সমস্ত লোকের স্বভাব যে আরো খারাপ সে দিকে তারা লক্ষ্য করেন না। তাই কৃতজ্ঞতা প্রকাশ করা একজন সফল কর্মীর বিশেষ গুণ (তিরমিযী হা/১৯৫৪; মিশকাত হা/৩০২৫)।\n\n(১৯) ইতিহাস থেকে শিক্ষা অর্জনকারী :\n\nমানুষ ইতিহাস থেকে শিক্ষা গ্রহণ করে না এটাই সবচেয়ে বড় ইতিহাস। ভক্তির আতিশয্যে নেতা একজন রিয়াসম্পন্ন কর্মীর প্রতি স্বয়ং সম্পন্ন হয়ে পড়েন। তাকে সর্বপ্রকার ক্ষমতা প্রদান করেন। মুহূর্তের মধ্যে আজ্ঞাবহ ব্যক্তিটি মাথায় উঠে যায়। নেতার অনৈতিক পরশ পাওয়ার কারণে বেপরোয়া হয়ে উঠে, হয়ে যায় চরম স্বেচ্ছাচারী। সে তখন কোন মানুষকে মানুষ মনে করে না। একদিন সে বিশাল প্রতিষ্ঠানের ক্ষতি সাধন করে চলে যায়। এ ধরণের ঘটনা বার বার ঘটলেও তা থেকে শিক্ষা নেয়া হয় না।\n\n(২০) প্রতিশোধ পরায়ণ কিংবা অপরের দোষ অনুসন্ধানকারী নন :\n\nএকজন সফল কর্মী নিজেকে সর্বদা মনে করেন যে, আমি অভিযুক্ত তবে অভিযোগকারী নই, আমার শত্রুর অভাব নেই তবে আমি কারো শত্রু নই। মুসলিম হয়ে অপর মুসলিমের বিরুদ্ধে প্রতিশোধ পরায়ণ হওয়া উচিত নয়। সর্বদা অপরের গীবত ও দোষ অন্বেষণ করা, কুধারণা সৃষ্টি করা আত্মঘাতী স্বভাব।\n\nعَنِ ابْنِ عُمَرَ قَالَ صَعِدَ رَسُوْلُ اللهِ صَلَّى اللهُ عَلَيْهِ وَسَلَّمَ الْمِنْبَرَ فَنَادَى بِصَوْتٍ رَفِيْعٍ فَقَالَ يَا مَعْشَرَ مَنْ أَسْلَمَ بِلِسَانِهِ وَلَمْ يُفْضِ الْإِيْمَانُ إِلَى قَلْبِهِ لَا تُؤْذُوْا الْمُسْلِمِيْنَ وَلَا تُعَيِّرُوْهُمْ وَلَا تَتَّبِعُوْا عَوْرَاتِهِمْ فَإِنَّهُ مَنْ يَتَّبِعْ عَوْرَةَ أَخِيْهِ الْمُسْلِمِ يَتَّبِعِ اللهُ عَوْرَتَهُ وَمَنْ يَتَّبِعِ اللهُ عَوْرَتَهُ يَفْضَحْهُ وَلَوْ فِىْ جَوْفِ رَحْلِهِ.\n\nরাসূল (ছাঃ) বলেন, ‘ তোমরা মুসলিম ব্যক্তিদের দোষ অন্বেষণ কর না। কারণ যে ব্যক্তি তার কোন মুসলিম ভাইয়ের দোষান্বেষণ করবে আল্লাহ তার দোষ অন্বেষণ করবেন। আর যার দোষ খঁড়িয়ে বের করবেন তাকে অপমান করে ছাড়বেন, যদিও সে তার ঘরের কোণে লুকিয়ে থাকে’ (তিরমিযী হা/২০৩২; মিশকাত হা/৫০৪৪; বঙ্গানুবাদ মিশকাত হা/৪৮২৩, সনদ ছহীহ)।\n\n(২১) চাকচিক্যময় বুলির দাবেদারী নন :\n\nসফল কর্মী অতিরিক্ত কথায় বিশ্বাসী নন। অনেকে নিজেকে খুব বুদ্ধিমান মনে করে চটকদারী কথার মাধ্যমে সাংগঠনিক কাজ থেকে দূরে থাকেন। নেতার কাছে কথা ফুলঝুরি ছড়িয়ে তার আশীর্বাদ লাভে ধন্য হন। তার মোলায়েম কথা ও প্রশংসায় নেতাও আনন্দে ভাসতে থাকেন। কিন্তু প্রকৃতার্থে সেখানে কোন কল্যাণ নেই। এ সময় নিবেদিতপ্রাণ কর্মীরা তার থেকে অনেক দূরে অবস্থান করেন। এরূপ উদাহরণ সমাজে ভুরি ভুরি।\n\nউপসংহার :\n\nসফল কর্মী হওয়ার জন্য আল্লাহর কাছে ফরিয়াদ করতে হবে তিনি যেন কবুল করেন। দাওয়াতী জীবনের উপরেই যেন মৃত্যু হয়। সেই সাথে নিম্নের হাদীছটি সার্বক্ষণিক মনে রাখা আবশ্যক, ‘জীবনের শেষ আমলই সবকিছু’ (বুখারী হা/৬৪৯৩; মিশকাত হা/৮৩)।\n\n***\n\n‘আমি অনেকের মুখে নীতির কথা শুনেছি, কিন্তু তার মধ্যে নীতির লেশমাত্র দেখিনি। অনেককে অহংকারের সমালোচনা করতে শুনেছি, কিন্তু অহংকারের ডিপু হিসাবে তাকেই পেয়েছি। অনেককে আমিত্বের বদনাম করতে শুনেছি, কিন্তু তাকেই দেখেছি তিনিই আমিত্বের ফাউন্ডেশন। অনেকের মুখে তাক্বওয়ার বয়ান শুনেছি, কিন্তু তাকেই পেয়েছি তাক্বওয়াশূন্য। অনেকের মুখে সদাচরণের উপদেশ শুনেছি, কিন্তু তার মধ্যেই বদমেজাজের গন্ধ পেয়েছি। অনেকের মুখে কোমল স্বভাবের গল্প শুনেছি, কিন্তু তার মুখেই শুনেছি কর্কশের ঝনঝনানি ’ -তাঈস\n\n\nলেখক: মুযাফফর বিন মুহসিন"
    },
    {
        "1": "সমস্ত মুসলমানদেরকে যদি হত্যা করা হয়, তবুও বিজয় ইসলামেরই হবে",
        "2": "ঈমানদার যুবক ও আছহাবুল উখদূদের কাহিনী\n\nহযরত সুহায়েব (رضي الله عنه) হতে বর্ণিত আছে জে, রাসুলুল্লাহ (ﷺ) বলেছেনঃ বহুকাল পূর্বে একজন রাজা ছিলেন। সেই রাজার ছিল একজন যাদুকর। ঐ যাদুকর বৃদ্ধ হ’লে একদিন সে রাজাকে বলল, ‘আমি তো বৃদ্ধ হয়ে গেছি এবং আমার মৃত্যুর সময় ঘনিয়ে এসেছে। সুতরাং আমার নিকট একটি ছেলে পাঠান, যাকে আমি ভালভাবে যাদুবিদ্যা শিক্ষা দিব’। বাদশাহ তার নিকট একটি বালককে পাঠিয়ে দিলেন। তিনি তাকে যাদুবিদ্যা শিক্ষা দিতে লাগলেন। বালকটি যাদুকরের নিকট যে পথ দিয়ে যাতায়াত করত, সে পথে ছিল এক সন্ন্যাসীর আস্তানা। সন্ন্যাসী ঐখানে বসে কখনো ইবাদাত করতেন, আবার কখনো লোকদের নিকট ওয়াজ-নসিহাত করতেন।  বালকটিও পথের পাসে দাঁড়িয়ে তার ওয়াজ নসীহত শুনত।  ফলে যাদুকরের নিকট পৌছাতে বালকটির দেরী হ’ত বলে যাদুকর তাকে প্রহার করত। বালকটি সন্ন্যাসীর নিকট এ কথা জানালে তিনি বালককে শিখিয়ে দেন যে, তুমি যদি যাদুকর কে ভয় কর তাহ’লে বলবে, বাড়ীর লোকজন আমাকে পাঠাতে বিলম্ব করেছে এবং বাড়ীর লোকজনকে ভয় পেলে বলবে, যাদুকরই আমাকে ছুটি দিতে বিলম্ব করেছে।\n\nবালকটি এভাবে একদিকে যাদু বিদ্যা অন্যদিকে ধর্মীয় বিদ্যা শিক্ষা  করতে লাগলো। একদিন পথে সে দেখল, একটি বৃহদাকার প্রাণী মানুষের চলাচলের পথ রোধ করে বসে আছে। বালকটি ভাবল, আজ পরীক্ষা করে দেখব যে আল্লাহর কাছে যাদুকরের ধর্ম শ্রেষ্ঠ, না সন্ন্যাসীর ধর্ম শ্রেষ্ঠ ? অতঃপর সে একটি পাথর নিয়ে বলল, ‘হে আল্লাহ্‌! যাদুকরের কার্যকলাপ অপেক্ষা সন্ন্যাসীর কার্যকলাপ যদি তোমার নিকট অধিকতর প্রিয় হয়, তবে এই প্রাণীটিকে এই পাথরের আঘাতে মেরে ফেল। যেন লোকজন যাতায়াত করতে পারে’। এই বলে প্রাণীটিকে লক্ষ্য করে সে পাথরটি ছুঁড়ে মারল এবং প্রাণীটি মারা গেল ও লোক চলাচল শুরু হ’ল। এরপর বালকটি সন্ন্যাসীর নিকট গিয়ে তাকে ঘটনাটি জানালে তিনি তাকে বললেন, ‘বৎস! তুমি এখনই আমার চেয়ে শ্রেষ্ঠ হয়ে উঠেছ। তোমার প্রকৃত স্বরূপ আমি বুঝতে পারছি। শীঘ্রই তোমাকে পরীক্ষার সম্মুখীন হতে হবে। যদি তুমি পরীক্ষার সম্মুখীন হও তাহ’লে যেন আমার কথা প্রকাশ করে দিও না’।\n\nতারপ বালকটির দো‘আয় জন্মান্ধ ব্যক্তি দৃষ্টি শক্তি ফিরে পেতে লাগলো , কুষ্ঠ ব্যাধিগ্রস্ত ব্যক্তি নিরাময় হ’তে লাগল এবং লোকজন অন্যান্য রোগ হ’তেও আরোগ্য লাভ করতে লাগল।\n\nএদিকে রাজার একজন সহচর অন্ধ হয়েছিল। সে বহু উপঢৌকনসহ বালকটির নিকট গিয়ে বলল, ‘তুমি যদি আমাকে দৃষ্টিশক্তি ফিরিয়ে দাও, তাহ’লে এ সবই তোমার’। বালকটি বলল, ‘আমিতো কাউকে আরোগ্য করতে পারি না । বরং রোগ ভাল করেন আল্লাহ্‌। অতএব আপনি যদি আল্লাহ্‌ প্রতি ঈমান আনেন, তাহ’লে আমি আপনার রোগ মুক্তির জন্য আল্লাহ্‌ নিকটে দো‘আ করতে পারি। তাতে তিনি হয়ত আপনাকে আরোগ্য দান করতে পারেন’। ফলে লোকটি আল্লাহ্‌ প্রতি ঈমান আনল। আল্লাহ্‌ তাকে আরোগ্য দান করলেন।\n\nপূর্বের ন্যায় তিনি রাজার নিকটে গিয়ে বসলে রাজা তাকে জিজ্ঞেস করলেন, ‘কে তোমাকে দৃষ্টিশক্তি ফিরিয়ে দিল’? সে বলল, ‘আমার রব’। রাজা বললেন, আমি ছাড়া তোমার রব আছে কি’? সে বলল, ‘আমার ও আপনার উভয়ের রব আল্লাহ্‌’। এতে রাজা তাকে ধরে তার উপর নির্যাতন চালাতে থাকে। অবশেষে সে বালকটির নাম প্রকাশ করে দিল। অতঃপর বালকটিকে রাজদরবারে আনা হ’ল। রাজা তাকে বললেন, ‘বৎস! আমি জানতে পারলাম যে, তুমি তোমার যাদুর গুণে জন্মান্ধ ও কুষ্ঠব্যাধিগ্রস্ত লোকদের রোগ নিরাময় করছ এবং অন্যান্য কঠিন রোগও নিরাময় করে চলেছ। বালকটি বলল, আমি কাউকে রোগ মুক্ত করি না। রোগ মুক্ত করেন আল্লাহ্‌’। তখন রাজা তাকে পাকড়াও করে তার উপর উৎপীড়ন চালাতে থাকেন। এক পর্যায়ে সে সন্ন্যাসীর কথা প্রকাশ করে দিল। তখন সন্ন্যাসীকে ধরে আনা হ’ল এবং তাঁকে বলা হ’ল, তুমি তোমার ধর্ম পরিত্যাগ কর। কিন্তু সে অস্বীকৃতি জ্ঞাপন করল। তখন রাজার আদেশক্রমে করাত নিয়ে আসা হ’লে তিনি তা তার মাথার মাঝখানে বসালেন এবং তাঁর মাথা ও শরীর চিরে দ্বিখণ্ডিত করে ফেললেন। তারপর রাজার সহচরকে আনা হ’ল এবং তাকেও তার ধর্ম ত্যাগ করতে বলা হ’ল। কিন্তু সেও অস্বীকৃতি জানালে তাকেও করাত দিয়ে চিরে দ্বিখণ্ডিত করা হ’ল।\n\nতারপর বালকটিকে হাযির করে তার ধর্ম পরিত্যাগ করতে বলা হ’ল। বালকটিও নিজ ধর্ম পরিত্যাগ করতে অস্বীকার করল। তখন রাজা তাকে তার লোকজনের নিকট দিয়ে বললেন, ‘তোমরা একে অমুক পাহাড়ে নিয়ে যাও এবং তাকে সঙ্গে করে পাহাড়ে আরোহণ করতে থাক। যখন তোমরা পাহাড়ের উচ্চশৃঙ্গে পৌঁছবে, তখন তাকে তার ধর্ম পরিত্যাগ করতে বলবে। সে যদি অস্বীকার করে, তাহ’লে তোমরা তাকে সেখান থেকে নীচে ছুঁড়ে ফেলে দিবে’। তারা বালকটিকে নিয়ে পাহাড়ের উপরে উঠলে বালকটি দো‘আ করল, ‘হে আল্লাহ্‌! তোমার যেভাবে ইচ্ছা হয়, সেভাবে তুমি আমাকে এদের কাছ থেকে রক্ষা কর’। তৎক্ষণাৎ পাহাড়টি কম্পিত হয়ে উঠল এবং তারা নীচে পড়ে মারা গেল। আর বালকটি (সুস্থ দেহে) রাজার নিকট এসে উপস্থিত হ’ল। রাজা তখন তাকে বললেন, ‘তোমার সঙ্গীদের কি হ’ল’? তখন সে বলল, আল্লাহ্‌ই আমাকে তাদের হাত থেকে বাঁচিয়েছেন।\n\nতারপর রাজা তাকে তার একদল লোকের নিকট সোপর্দ করে আদেশ দিলেন, ‘একে একটি বড় নৌকায় উঠিয়ে নদীর মাঝখানে নিয়ে যাও। যদি সে নিজ ধর্ম পরিত্যাগ করে, তো ভাল। নচেৎ তাকে নদীতে নিক্ষেপ কর’। তারা বালকটিকে নিয়ে মাঝ নদীতে পৌঁছলে বালকটি পূর্বের ন্যায় দো‘আ করল, ‘হে আল্লাহ্‌! তোমার যেভাবে ইচ্ছা হয়, সেভাবে তুমি আমাকে এদের হাত থেকে রক্ষা কর’। এতে নৌকা ভীষণভাবে কাত হয়ে পড়ল। ফলে রাজার লোকজন নদীতে ডুবে মারা গেল। আর বালকটি (সুস্ত দেহে) রাজার নিকটে আসলে রাজা তাকে বললেন, তোমার সঙ্গীদের কি অবস্থা? সে বলল, আল্লাহ্‌ই আমাকে তাদের হাত থেকে রক্ষা করেছেন। এরপর সে রাজাকে বলল, ‘আপনি যতই চেষ্টা করুন না কেন আমাকে কোনভাবেই হত্যা করতে পারবেন না। যতক্ষণ না আমি যা বলব, আপনি তা করবেন। রাজা বললেন, ‘সেটা কি’? বালকটি বলল, ‘আপনি একটি বিস্তীর্ণ মাঠে সকল লোককে হাযির করুন এবং সেই মাঠে খেজুরের একটি গুঁড়ি পুঁতে তার উপরিভাগে আমাকে বেঁধে রাখুন। তারপর আমার তূণীর হ’তে একটি তীর নিয়ে ধনুকে সংযোজিত করুন। তারপর  (بسم الله الرحمن الرحيم ) “বালকটির রব আল্লাহ্‌ নামে” বলে আমার দিকে তীরটি নিক্ষেপ করুন।\n\nআপনি যদি এ পন্থা অবলম্বন করেন, তবেই আমাকে হত্যা করতে পারবেন। বালকের কথামত এক বিস্তীর্ণ মাঠে রাজা সকল লোককে সমবেত করলেন এবং বালকটিকে একটি খেজুর গাছের গুঁড়ির উপরে বাঁধলেন। তারপর রাজা বালকটির তূণীর হ’তে একটি তীর নিয়ে ধনুকের মধ্যভাগে সংযোজিত করলেন। তারপর বলে বালকটির দিকে তীর নিক্ষেপ করলেন। তীরটি বালকের চোখ ও কানের মধ্যভাগে বিদ্ধ হ’ল। বালকটি এক হাতে তীর-বিদ্ধ স্থানটি চেপে ধরল। অতঃপর সে মারা গেল।\n\nএ দৃশ্য দেখে উপস্থিত জনগণ বলে উঠল, ‘আমরা বালকটির রবের প্রতি ঈমান আনলাম। আমরা বালকটির রবের প্রতি ঈমান আনলাম। আমরা বালকটির রবের প্রতি ঈমান আনলাম’। তারপর রাজার লোকজন তাঁর নিকট গিয়ে বলল, ‘আপনি যা আশঙ্কা করছিলেন তাই শেষ পর্যন্ত ঘটে গেল। সব লোক বালকটির রবের প্রতি ঈমান আনল’। তখন রাজা রাস্তা গুলির চৌমাথায় প্রকাণ্ড গর্ত খনন করার নির্দেশ দিলেন। তার কথা মতো গর্ত খনন করে তাতে আগুন প্রজ্বলিত করা হ’ল। তারপর রাজা হুকুম দিলেন, ‘যে ব্যক্তি বালকের ধর্ম পরিত্যাগ করবে না, তাকে ঐ আগুনের মধ্যে নিক্ষেপ করে পুড়িয়ে মার। অথবা তাকে বলবে, তুমি এই আগুনে ঝাঁপ দাও। রাজার লোকেরা তার হুকম পালন করতে লাগল। ইতিমধ্যে একজন রমণীকে তার শিশুসন্তান সহ উপস্থিত করা হ’ল। রমণীটি আগুনে ঝাঁপ দিতে ইতস্ততঃ করতে থাকলে শিশুটি বলে উঠল, ‘মা ছবর অবলম্বন করে আগুনে প্রবেশ করুন। কেননা আপনি হক পথে আছেন’।\n\nপবিত্র কুরআনের সূরা বুরূজে এ ঘটনার দিকে ইঙ্গিত করে বলা হয়েছে, ‘ধ্বংস হয়েছিল গর্ত ওয়ালারা- ইন্ধন পূর্ণ যে গর্তে ছিল অগ্নি, যখন তারা তার পাশে উপবিষ্ট ছিল এবং তারা মুমিনদের সাথে যা করছিল তা প্রত্যক্ষ করছিল। তারা তাদেরকে নির্যাতন করেছিল শুধু একারণে যে, তারা বিশ্বাস করত পরাক্রমশালী ও প্রশংসা আল্লাহর’ (বুরূজ ৪-৮)।\n\n[ছহীহ মুসলিম হা/৩০০৫ ‘যুহদ ও রক্বাক্ব’ অধ্যায়, অনুচেছদ-১৭, ছুহাইব বিন সিনান আর-রূমী (رضي الله عنه) হ’তে বর্ণিত, আহমাদ হা/২৩৯৭৬]।\n\nবিস্তারিত পড়ুনঃ তাফসীর ইবনে কাসির, ১৮ খণ্ড, পৃষ্ঠা ১০৫-১২২।\n\nশিক্ষা :\n\n১. প্রত্যেকটি আদম সন্তান স্বভাবধর্ম ইসলামের উপর জন্মগ্রহণ করে।\n২. মুমিন বান্দা সর্বদা আল্লাহ্‌কে স্মরণ করবে ও কায়মনোবাক্যে তাঁর নিকট দো‘আ করবে।\n৩. রোগমুক্তির মালিক একমাত্র আল্লাহ্‌; কোন পীর-ফকীর বা সাধু-সন্ন্যাসী নয়।\n৪. আল্লাহ্‌ পথের নির্ভীক সৈনিকেরা বাতিলের সামনে কখনো মাথা নত করে না।\n৫. মুমিন দুনিয়াবি জীবনে পদে পদে পরীক্ষার সম্মুখীন হবে। এর মাধ্যমে\nআল্লাহ্‌ তার ঈমানের মজবুতি পরখ করেন।\n৬. হক্বের বিজয় অবশ্যম্ভাবী।\n৭. সুরা আল-বুরুজে আল্লাহ এমন একটা জাতির কথা বর্ণনা করেছেন, ঈমান আনার কারণে যাদেরকে আগুনের গর্তে পুড়িয়ে মারা হয়েছিলো। একটা মুসলিম উম্মাহর সবগুলো মানুষকে জীবন্ত পুড়িয়ে মারা হলো অথচ আল্লাহ এই ঘটনাকে “এটাই হলো সুস্পষ্ট বিজয়” বলেছেন।\n\nএ শত্রুতা এবং শাস্তির কারণ শুধু এটাই ছিল জে, তারা পরাক্রমশালী ও প্রশংসনীয় আল্লাহ্‌র প্রতি ঈমান এনেছিলেন। প্রকৃতপক্ষে আল্লাহ্‌ তা’আলাই সর্বশক্তিমান। তাঁর আশ্রয়ে আশ্রিত লোকেরা কখনো ধ্বংস হয় মা, ক্ষতিগ্রস্ত হয় না। যদি তিনি কখনো নিজের বিশেষ বান্দাদেরকে কাফিরদের দ্বারা কষ্টও দিয়ে থাকেন, সেটাও বিশেষ কল্যাণ ও মঙ্গলের জন্য এবং তার রহস্য কারো জানা না থাকতেও পারে। কিন্তু সেটা একটা প্রছন্ন ও বিশেষ অন্তর্নিহিত রহমত ও ফজিলতের ব্যাপার বৈ কিছু নয়।\n\nআমাদের দুনিয়ার জীবনের বিবেচনায় অবাক হওয়ার মতো কথা, কিন্তু মুসলিমদের চূড়ান্ত বিজয় হলো জান্নাত। সমস্ত মুসলিমদেরকেও যদি হত্যা করা হয় বা আগুনে পুড়িয়ে মারা হয় তবু সেই বিজয়ের সামান্যতম ক্ষতি হবেনা। কিন্তু কথা হচ্ছে আমরা যেনো আমাদের ইসলামকে ধরে রাখতে পারি, আমাদের কাছে মৃত্যু চলে আসা পর্যন্ত।\n\nআল্লাহ আমাদের সকলকেই ঈমানের সহিত মৃত্যুবরণ করার মহাসোওভাগ্য দান করুন। আমিন।"
    },
    {
        "1": "বিবেকবান অমুসলিম বন্ধুর প্রতি একটি আহবান",
        "2": "সুপ্রিয় ভাই! এই পৃথিবীতে যত প্রকার লোক এবং যত প্রকার জাতি বসবাস করছে প্রায় সকলে এই বিষয়ে একমত যে, আমাদের তথা দৃশ্যমান পৃথিবীর এক জন না এক জন সৃষ্টিকর্তা আছেন।\n\nআর এই বিশ্বাসের যুক্তিও স্পষ্ট। কারণ, আমরা আমাদের আসে-পাশে যা কিছু দেখছি, সেটা নিজের পোশাক-পরিচ্ছদ হোক কিংবা বাড়ি-ঘর, কিংবা বাড়ি-ঘরের আসবাব পত্র, যেমন শয়নের খাট, বসার চেয়ার, খাবার খাওয়ার থালা-বাটি ইত্যাদি কিছুর কেউ না কেউ সৃষ্টিকর্তা বা আবিষ্কারক রয়েছে। তাই সহজ ভাবে স্বীকার করা যেতে পারে যে, এই বিশাল পৃথিবী, পৃথিবীর মাঝে সুউচ্চ পাহাড়-পর্বত, রকমারি গাছ-পালা, বিভিন্ন পশু-প্রাণী, অথৈ সমুদ্র, আলোকময় সূর্য, জ্যোৎস্নাময় চন্দ্র, উজ্জ্বল নক্ষত্ররাজি ইত্যাদি সব কিছুর ও কেউ না কেউ সৃষ্টিকর্তা আছে। তাছাড়া যুক্তি এবং মানুষের স্বভাব ও এক জন সৃষ্টিকর্তাকে স্বীকার করে।\n\nপৃথিবীতে বসবাসকারী বিভিন্ন জাতি সেই সৃষ্টিকর্তাকে বিভিন্ন নামে ডেকে থাকে। কেউ তাকে ঈশ্বর বলে ডাকে, কেউ ভগবান বলে ডাকে, কেউ গড বলে ডাকে, কেউ আল্লাহ বলে ডাকে, আর অনেকে নাম ধরে না ডাকলে ও বলে: উপর ওয়ালা বা সেই জন।\n\nএটাও সত্য যে, সেই মহান স্রষ্টা বিনা বিনিময়ে আমাদের অনেক কিছু দিয়ে থাকেন। যেমন তিনি পৃথিবীতে বসবাস করার জন্য ভূমির ব্যবস্থা করেছেন। আহারের জন্য বিভিন্ন প্রকারের অন্ন, শস্য এবং ফল-মুল দিয়েছেন। জীবন বাঁচানোর জন্য আলো, বাতাস, পানি ও অক্সিজেন প্রদান করেছেন। আর এসব তিনি সকলকে বিনিময় ছাড়াই যুগ যুগ ধরে অবিরাম দিয়ে যাচ্ছেন।\n\nআজ পৃথিবীতে কোন মানুষ অন্য মানুষের সামান্য সাহায্য করলে বা সাহায্য করার হাত বাড়ালে আমরা তাকে ধন্যবাদ জানাই এবং তাঁর কৃতজ্ঞতা প্রকাশ করি। কিন্তু মহান স্রষ্টা কোন প্রকার বিনিময় ছাড়াই যখন, আমাদের এত কিছু প্রদান করেন এবং আমাদের প্রতি এত বড় বড় অনুগ্রহ করেন, তখন আমাদের প্রতি তাঁর উদ্দেশ্যে কিছু করণীয় আবশ্যিক হয় না কি?\n\nজি, তাঁর অশেষ অনুগ্রহের কারণে আমাদের উপর অবশ্যই কিছু কর্তব্য ও দায়িত্ব চলে আসে। আর তা হচ্ছে, আমরা যেন শুধু তাঁর উপাসনা, আরাধনা, পূজা-পাট তথা ইবাদত করি। কেবল তাঁরই উপাসনা করি অন্যের না করি। কারণ তিনিই একমাত্র সৃষ্টিকর্তা বাকি সব সৃষ্টি, তিনিই একমাত্র দাতা বাকি সব অনুগ্রহের পাত্র, তিনিই অমুখাপেক্ষী বাকি সব তাঁর মুখাপেক্ষী। কিন্তু প্রশ্ন হল, আমরা কি কেবল তাঁর উপাসনা করি? কেবল তাঁকে উপাস্য মেনে তাঁরই পূজা-পাট করি? সকল ক্ষেত্রে তাঁকে ক্ষমতাবান মনে করি কি?\n\nবাস্তব চিত্র কিন্তু ভিন্ন। আমরা এক জনকে স্রষ্টা তথা উপাস্য মুখে স্বীকার তো করি বটে। কিন্তু উপাসনার সময় শুধু তাঁর উপাসনা করি না এবং সকল ক্ষেত্রে তাঁকে ক্ষমতাবান ও দাতা  মনে করি না; বরং তাঁর সৃষ্টির পূজা করি। ঈশ্বরের সৃষ্টি মাটি, বালি, পাথর, খোঁড়-কুটা ইত্যাদি একত্রিত করে আমরা মানুষেরাই একটি আকৃতি তৈরি করে, তা ভগবান মনে করে যথেষ্ট ভক্তি ও শ্রদ্ধার সাথে তার পূজা-পাট করি। পরে তা কোথাও বিসর্জন দিয়ে দেই। অর্থাৎ আমরা মানুষ, ঈশ্বরের সৃষ্টিকুলের এক সৃষ্টি। তার পর আমারা সৃষ্টি করি আর এক সৃষ্টিকে। অতঃপর তাকে ঈশ্বর মেনে উপাসনা করি। এখানে তো সৃষ্টি যেন স্রষ্টার জনক! সৃষ্টি সৃষ্টির উপাসক! তাহলে স্রষ্টার উপাসনা কোথায়? সুস্থ বিবেকও এটা মেনে নেয় কি? না আমরা আসলে সমাজের পরম্পরার অনুসারী? অনেকে আমাকে অপবাদ দিয়ে বলবে: এ আমাদের ধর্মকে মন্দ বলছে। আমি বলবো: ভাই! আমরা শুধু আপনার বিবেককে একটু নাড়া দেয়ার চেষ্টা করছি, আপনাকে একটু চিন্তা করার সবিনয় আহ্বান জানাচ্ছি।\n\nঅন্যদিকে আমরা যেমন সেই মহীয়ান এক স্রষ্টার উপাসনা করছি না, তেমন তাঁকে সব বিষয়ে ক্ষমতাবান ও মনে করি না। তাই সব বিষয়ে তাঁর শরণাপন্ন না হয়ে অন্যের কাছে ছুটে চলেছি। অন্য কথায় তাঁর বহু অংশী ও পার্টনার তৈরি করে নিয়েছি। তাইতো আমরা শক্তির দেবতা অন্যকে মনে করি, বিদ্যার দেবতা আর কাউকে মনে করি, জীবিকা ও সম্পদের দেবতা আর কাউকে মনে করি, ভাল-মন্দের দেবতা আর কাউকে বিশ্বাস করি। স্বভাবত: প্রশ্ন আসে, কেন সেই মহান স্রষ্টা যাকে ভগবান মনে করা হচ্ছে, তিনি কি তাহলে এসব দায়িত্ব পাল করতে অক্ষম? অক্ষমতার গুণে গুণান্বিত সত্ত্বা কি ঈশ্বর হতে পারে? তাহলে অক্ষম সৃষ্টি এবং সক্ষম স্রষ্টার মধ্যে পার্থক্যই বা কি রইলো ?\n\nএই কয়েকটি বিষয় উল্লেখ করার পর আমি আপনাদের যা, অবগত করতে চাই তা হচ্ছে, মহান স্রষ্টা আমাদের অবশ্যই কোন না কোন উদ্দেশ্যে সৃষ্টি করেছেন। কারণ পৃথিবীর কোন বস্তুই উদ্দেশ্যহীন নয়। তাঁর উদ্দেশ্য কি এবং তিনি আমাদের কাছে কি চান? এসব কিছু জানানোর জন্য তিনি যুগে যুগে মানুষের মধ্য থেকেই কোন সৌভাগ্যবান ব্যক্তিকে নির্বাচন করেন। তার মাধ্যমে তিনি তাঁর উদ্দেশ্য ও প্রত্যাদেশ পৌঁছে দেন। যুগে যুগে এই রকম বহু ব্যক্তি মানব সমাজে প্রেরিত হয়েছেন। যাঁদেরকে ঈশ্বরের দূত, রাসূল ও নবী বলা হয়। সেই সমস্ত দূতের মধ্যে শেষ দূত হচ্ছেন মক্কায় জন্মগ্রহণকারী সত্যবাদী ও ন্যায়পরায়ণ ব্যক্তিত্ব মুহাম্মদ (সাল্লাল্লাহু আলাইহি ওয়া সাল্লাম), যার সুসংবাদ বিগত সকল দূত দিয়ে গেছেন। এমন কি প্রাচীন ও প্রসিদ্ধ হিন্দু শাস্ত্র বেদ সমূহেও তাঁর উল্লেখ ও সুসংবাদ এসেছে। অথর্ব বেদের ২০তম কাণ্ড, নবম অনুবাক, একত্রিংশ সূক্ত, ৪৭২ পৃষ্ঠার প্রথম মন্ত্রে উল্লেখ হয়েছে:  ইদং জনা উপশ্রুত নরাশংস স্তবিষ্যতে। ষষ্টিং সহস্রানবতিংচ কৌরম আ রুশমেষু দন্মহে’। অর্থাৎ, হে মানব মণ্ডলী! মনোযোগ সহকারে শ্রবণ কর! ‘নরাশন্স’ এর প্রশংসা করা হবে। আমি এই দেশ ত্যাগকারী (মুহাজির) বা প্রশান্তির ঝাণ্ডা বাহী ৬০ হাজার শত্রুর মাঝে সুরক্ষিত রাখবো। সংস্কৃত শব্দ নরাশন্স। এর অর্থ হল, এমন নর বা ব্যক্তি যার বেশী বেশী প্রশংসা করা হয়। যেই শব্দটির হুবহু আরবী শব্দ মুহাম্মদ’। শব্দ দুটির মধ্যে পার্থক্য শুধু  এই যে, নরাশন্স’ সংস্কৃত আর মুহাম্মদ’ আরবী শব্দ।  (বিস্তারিত জানার জন্য দেখুন অথর্ব বেদ পৃঃ ৪৭২-৪৭৩)\n\nহিন্দু ধর্মের আর এক প্রসিদ্ধ গ্রন্থ পুরাণ। তাতেও মুহাম্মদ (সাল্লাল্লাহু আলাইহি ওয়া সাল্লাম) এর আগমনের পূর্বাভাস স্পষ্ট ভাবে বর্ণিত হয়েছে। কল্কী পুরাণ গ্রন্থের ২য় অধ্যায়ের ১১তম শ্লোকে উল্লেখ হয়েছে: সুমতি বিষ্ণুযশাসা গর্ভামা বিষ্ণুওয়ামু’’। অর্থাৎঃ কল্কী অবতার সূমতী’ এর গর্ভে জন্ম গ্রহণ করবে আর তার পিতার নাম হবে বিষ্ণুযশা। সূমতী এর আরবী অর্থ আমিনা আর ‘বিষ্ণুযশা’ এর অর্থ আব্দুল্লাহ’। আর একথা সবার নিকট জানা যে, মুহাম্মদ (সাল্লাল্লাহু আলাইহি ওয়া সাল্লাম) এর মাতার নাম ছিল আমিনা এবং তাঁর পিতার নাম ছিল আব্দুল্লাহ। কল্কী অবতারের মাধ্যমেই আল্লাহর দূত তথা নবীর আবির্ভাব সমাপ্ত হয়েছে। শ্রীমদ্ভগবত পুরাণের প্রথম স্কন্ধের তৃতীয় অধ্যায়ে ২৫তম শ্লোকে বর্ণিত হয়েছে, “ বড় বড় পয়গম্বর (অবতার) ২৪ জন। কল্কী অবতার সর্বশেষ অবতার হবে, যিনি সমস্ত অবতারের পরিসমাপ্ত কারী হবেন। আর এটাও সত্য যে, মুহাম্মদ (সাল্লাল্লাহু আলাইহি ওয়া সাল্লাম) শেষ নবী, তাঁর পরে আর কোন নবী আগমন করবেন না।\n\nপ্রিয় পাঠক! অতএব আমাদের মুহাম্মদ (সাল্লাল্লাহু আলাইহি ওয়া সাল্লাম) এর প্রতি বিশ্বাস স্থাপন করে ইসলাম ধর্ম গ্রহণ করা জরুরী। কারণ পূর্বের নবীগণের ভবিষ্যৎ বাণী ও বিভিন্ন প্রাচীন শাস্ত্রে শেষ নবীর (দূতের) শুভাগমনের সুসংবাদ হিসেবে তিনিই শেষ ও সত্য নবী। যিনি পৃথিবীর মানুষকে শুধু এক আল্লাহর প্রতি বিশ্বাসের আহ্বান করেন নি; বরং এক আল্লাহর বিশ্বাসের পর শুধু তাঁরই ইবাদত (উপাসনা) করার আহ্বান জানিয়েছেন এবং তাঁর সাথে পৃথিবীর কোনও সৃষ্টির উপাসনা করতে নিষেধ করেছেন। সেই সৃষ্টি সম্মানীয় ব্যক্তি হোক কিংবা আকাশ-যমীন হোক কিংবা আকাশ ও যমীনের কোন মূল্যবান অংশ হোক। হে আল্লাহ! তুমি আমাদের সঠিক পথ দেখাও এবং সঠিক জ্ঞান অর্জন করে ইসলাম গ্রহণ করার সুমতি দাও। আমীন।\n\nলেখক: আব্দুর রাকীব বুখারী ।\nদাঈ, দাওয়াত সেন্টার, খাফজী, সউদী আরব।\nসম্পাদক: আব্দুল্লাহিল হাদী বিন আব্দুল জলীল\nদাঈ, জুবাইল দাওয়াহ এন্ড গাইডেন্স সেন্টার, সউদী আরব"
    },
    {
        "1": "বাঁচার পথ",
        "2": "আধুনিক জাহেলিয়াত তার সর্বগ্রাসী প্রতারণার জাল ফেলে মানবতাকে আষ্টেপৃষ্ঠে জড়িয়ে ফেলেছে। দেশের রাজনীতি, অর্থনীতি, শিক্ষা ও বিচারব্যবস্থা সবই আল্লাহ বিরোধী। এমনকি ধর্মনীতিতেও জমাট বেঁধেছে ধর্মনেতাদের বানোয়াট রীতিনীতি ও অগণিত শিরক ও বিদ‘আতের জঞ্জাল। আজ সত্যের হাত-পা বাঁধা। মিথ্যার রয়েছে বল্গাহীন স্বাধীনতা। এমতাবস্থায় মানুষের বাঁচার পথ কি? আমরা মনে করি, সামনে মাত্র তিনটি পথ খোলা রয়েছে। ১. পরিস্থিতির দোহাই দিয়ে বাতিলকে অাঁকড়ে ধরা। ২. হক-এর উপর দৃঢ় থেকে বাতিলপন্থীদের হামলায় ছবর করা। ৩. বাতিলকে সাহসের সাথে মুকাবিলা করে হক-এর বিজয় লাভের পথ সুগম করা।\n\nউপরোক্ত তিনটি পথের মধ্যে প্রথমটি কোন বাঁচার পথ নয়, বরং ওটা মরণের পথ। দ্বিতীয়টি সাময়িকভাবে গ্রহণ করা গেলেও স্থায়ীভাবে গ্রহণ করলে তার পরিণতি এটাই হবে যে, তিলে তিলে মরতে হবে। যার কোন ভবিষ্যত নেই। এখন কেবলমাত্র তৃতীয় পথটাই খোলা রয়েছে। আর তা হ’ল বাতিলের সাথে আপোষ করে নয়, বরং বাতিলের মুকাবিলা করে হক-এর বিজয়ের পথ সুগম করা। এখানে বিষয় হ’ল দু’টি। ১. বাতিলের মুকাবিলা করা এবং ২. বিজয়ের পথ সুগম করা। মুকাবিলার ক্ষেত্রে হক ও বাতিল দু’টিরই নিজস্ব পথ ও পদ্ধতি রয়েছে। বাতিলের প্রতিটি গলিপথে পাহারা বসানো নিয়ম হলেও হক কখনোই বাতিলের পথে যায় না। কেননা ওটাও বাতিলের পাতানো ফাঁদ মাত্র। যেমন বাতিলপন্থীরা হকপন্থীদের বিরুদ্ধে মিথ্যা রটনা ও নানাবিধ নোংরামির আশ্রয় নিলেও হকপন্থীরা তা পারে না। হকপন্থীকে হক পথে থেকে বাতিলের মুকাবিলা করতে হবে ও আল্লাহ্র সাহায্য কামনা করতে হবে। আল্লাহ চাইলে সাহায্য করবেন ও দুনিয়াবী বিজয় দান করবেন। আর পরাজিত হলে  সেটা আগামী দিনের বিজয়ের সোপান হবে। তবে উভয় অবস্থায় হকপন্থীর জন্য আখেরাতের বিজয় সুনিশ্চিত। মক্কার নেতাদের দাবী অনুযায়ী কেবল কালেমা ত্যাগ করলেই মুহাম্মাদ (ছাঃ) সারা আরবের নেতৃত্ব পেয়ে যেতেন। অবশেষে কেবল তাদের মূর্তিগুলোকে মেনে নিয়ে যার যার ধর্ম স্বাধীনভাবে পালন করার আপোষ প্রস্তাবেও তিনি রাযী হননি। ফলে তিনি বাহ্যত: পরাজিত হলেন ও মক্কা ছেড়ে মদীনায় হিজরত করতে বাধ্য হলেন। কিন্তু মক্কার নেতাদের বিজয়ের হাসি বেশী দিন স্থায়ী হয়নি। মাত্র আট বছরের মাথায় মুহাম্মাদ (ছাঃ) মক্কায় ফিরে আসেন বিজয়ীর বেশে। পুরা মক্কা ও তার পার্শ্ববর্তী এলাকা সেদিন বিনাযুদ্ধে তাঁর করতলগত হয় এবং সবাই তাঁর দ্বীন কবুল করে নেয়। এ বিজয় ছিল আদর্শের বিজয়। সত্যের বিজয়। যা স্রেফ আল্লাহ্র গায়েবী মদদেই সম্ভব হয়েছিল। অতএব হক-এর উপর দৃঢ় থেকেই বাতিলের মুকাবিলা করতে হবে। বাতিলের সাথে আপোষ করে বাতিলের দেখানো পথে গিয়ে কখনোই বাতিল হটানো যায় না। আর এটাই বাস্তব যে, হক ও বাতিল আপোষ করলে বাতিল লাভবান হয় এবং হক ক্ষতিগ্রস্ত হয়। বাতিলের যুক্তিসমূহ বড়ই মনোহর ও লোভনীয়। তাই হকপন্থীরা অনেক সময় পদস্খলিত হয়। ব্যক্তি ও সাংগঠনিক জীবনে যার অসংখ্য প্রমাণ আমাদের সামনে রয়েছে এবং হরহামেশা ঘটছে। এমনকি বিভিন্ন দেশের ইসলামী নেতারা যারা সারা জীবন ইসলামের রাজনৈতিক বিজয়ের জন্য কাজ করেছেন, অবশেষে বাতিলের পথ ধরে এগোতে গিয়ে বাতিলের হামলায় পরাভূত হয়েছেন। নিয়ত শুদ্ধ হলেও রাস্তা পরিবর্তন করায় শেষ মুহূর্তে তিনি পথভ্রষ্ট হলেন। আবার এমনও কিছু মানুষ এই উপমহাদেশেই ছিলেন, যারা স্রেফ আল্লাহ্র স্বার্থে লড়াই করেছেন নিজস্ব ঈমানী তেজে সর্বাধুনিক অস্ত্রধারীদের বিরুদ্ধে। এমনকি বাঁশের কেল্লা দিয়ে কামানের গোলার মোকাবিলা করেছেন। তারা শহীদ হয়েছেন কিন্তু বাতিলের সঙ্গে আপোষ করেননি। ফলে তারাই হলেন জাতির প্রেরণা। তাদের সেই রক্তপিচ্ছিল পথ বেয়েই জাতি পরে স্বাধীনতার স্বাদ পেয়েছে।\n\n‘মুমিনকে সাহায্য করা আল্লাহ্র দায়িত্ব’ (রূম ৩০/৪৭)। তাই বাহ্যিকভাবে পরাজিত হওয়ার অর্থ এটা নয় যে, আল্লাহ তাঁর দায়িত্ব পালন করেননি (নাঊযুবিল্লাহ)। বরং এর অর্থ এই যে, বাহ্যিক এই পরাজয় তার ভবিষ্যত বিজয়ের সোপান। যা আল্লাহ্র ইলমে রয়েছে। কিন্তু বান্দার ইলমে নেই। মক্কায় যখন বেলালকে মেরে-পিটিয়ে হাত-পা বেঁধে নগ্নদেহে অগ্নিঝরা রোদে স্ফুলিংগ সদৃশ মরুবালুকার উপর পাথর চাপা দিয়ে নির্যাতন করা হ’ত, তখন নেতারা ভাবত, বেলালরা শেষ হয়ে গেল। কিন্তু মক্কা বিজয়ের পর যখন বেলাল কা‘বা গৃহের ছাদে দাঁড়িয়ে দরায কণ্ঠে আযান দিলেন, তখন মক্কার নেতাদের হৃদয় জ্বলে গেল। তারা বলে উঠল কি সৌভাগ্যবান আমাদের পিতারা! যে এই দৃশ্য দেখার আগেই তারা মারা গেছেন। ইয়াসির ও তার স্ত্রী সুমাইয়া মক্কায় যখন শহীদ হলেন, সাইয়িদুশ শোহাদা হামযা যখন ওহোদ প্রান্তরে শহীদ হলেন, তখন তারা জানতেন না যে, কিছুদিন পরেই তারা বিজয়ী হবেন ও মক্কা তাদের করতলগত হবে। আল্লাহ কিন্তু তাদের এই ত্যাগ ও কুরবানীর সাময়িক পরাজয়ের মাধ্যমে পরবর্তীতে স্থায়ী বিজয়ের পুরস্কার দান করেছেন। দুনিয়াতে বিজয়ের খবর না পেলেও জান্নাতে গিয়ে সকলে বিজয়ীদের মিলনমেলায় সমবেত হবেন। তাই মুমিন যদি লক্ষ্যচ্যুত না হয় এবং তার কর্মসূচী ও কর্মপদ্ধতিতে দৃঢ় থাকে, তাহ’লে জীবদ্দশায় হৌক বা মৃত্যুর পরে হৌক, তার জন্য বিজয় অবধারিত।\n\nহক-এর বিজয়ে যিনি যতটুকু অবদান রাখবেন, তিনি ততটুকু প্রতিদান পাবেন। তিনি আল্লাহকে খুশী করার জন্য কাজ করবেন, অন্যের জন্য নয়। শয়তান নানা অজুহাত দেখিয়ে তাকে প্রতি পদে পদে বাধা দিবে এবং তার অগ্রগতিকে ব্যাহত করবে। এমতাবস্থায় আল্লাহ্র পথের দাঈ শয়তানকে চিহ্নিত করবে এবং তাকে পদদলিত করে নিজ কর্তব্য সাধনে এগিয়ে যাবে। ৪র্থ হিজরীতে নাজদের নেতারা এসে তাদের এলাকায় দাওয়াতের জন্য লোক চাইল। তারা তাদের নিরাপত্তার ওয়াদা করল। আল্লাহ্র রাসূল (ছাঃ) সরল বিশ্বাসে তাদের নিকটে ৭০ জন সেরা দাঈকে পাঠালেন। কিন্তু তারা ওয়াদা ভঙ্গ করে সবাইকে হত্যা করল। কিন্তু বি’রে মাঊনার এই মর্মন্তুদ ঘটনা নিয়ে কেউ কথা তুলল না। নেতার ভুল ধরল না। দ্বীন পরিত্যাগ করে চলে গেল না। কারণ সবাই কাজ করেছেন আল্লাহ্র জন্য। আল্লাহ্র ইচ্ছায় তারা পরীক্ষার সম্মুখীন হয়েছেন ও তার ইচ্ছায় শহীদ হয়েছেন। ফলে তারা হাসিমুখে জীবন দিয়েছেন। নবীর বিরুদ্ধে তাদের বা তাদের পরিবারের কারু কোন অভিযোগ ছিল না। বরং আল্লাহ্র পথে সর্বোচ্চ ত্যাগ স্বীকার করতে পেরে তারা ও তাদের পরিবারগুলি ছিল মহা খুশী।\n\nঅর্থ ও অস্ত্রধারী কপট শক্তিবলয়ের বিরুদ্ধে এখন প্রতিরোধের একটাই পথ খোলা আছে। আর তা হ’ল, আল্লাহ্র উপর দৃঢ় ঈমান রেখে বাতিলের বিরুদ্ধে দ্ব্যর্থহীন প্রত্যয় ঘোষণা করা এবং ঈমানদারগণের মধ্যে সীসাঢালা সাংগঠনিক ঐক্য প্রতিষ্ঠা করা। আল্লাহ ইচ্ছা করলে একটি কুন-এর মাধ্যমে বাতিলকে নিশ্চিহ্ন করে দিবেন। যেমন ইতিপূর্বে মূসা ও তাঁর নিরস্ত্র সাথীদের বিরুদ্ধে বাতিলের শিখন্ডী ফেরাঊন সসৈন্যে ডুবে ইতিহাসের আস্তাকুঁড়ে নিক্ষিপ্ত হয়েছে। আল্লাহ তুমি হকপন্থীদের শক্তিশালী কর- আমীন!"
    },
    {
        "1": "দাঈর সফলতা লাভের উপায় -২",
        "2": "[ইসলাম দাওয়াত ও তাবলীগের মাধ্যমে প্রসার লাভ করেছে। বিধায় দ্বীন কায়েমে দাওয়াতের গুরুত্ব অপরিসীম। আলেম-ওলামা নবীগণের উত্তরাধিকারী হিসাবে প্রত্যেকেই দ্বীনের একজন দাঈ বা আহবানকারী। কিন্তু সকল দাঈর দাওয়াত কার্যকর হয় না  বা সকল দাঈ তার দাওয়াতের ক্ষেত্রে সফলতা লাভ করে না। এর কারণ দাওয়াতের ক্ষেত্রে কিছু গুরুত্বপূর্ণ দিক আছে যেগুলো অনুসরণ না করা। এই গুরুত্বপূর্ণ দিকগুলি শায়খ ফাহদ বিন সুলাইমান বিন আব্দুল্লাহ আত-তুয়াজরী লিখিত نجاح الداعية শীর্ষক প্রবন্ধে সুন্দরভাবে বিধৃত হয়েছে। উক্ত প্রবন্ধটি বঙ্গানুবাদ করে ‘দাঈর সফলতা লাভের উপায়’ শিরোনামে পত্রস্থ করা হ’ল। -অনুবাদক]\n\n\nআল্লাহর দিকে দাওয়াত দেয়া এক মহান ইবাদত, যার মাধ্যমে আল্লাহ তাঁর সৌভাগ্যবান বান্দাদের প্রতি অনুগ্রহ করেছেন। আল্লাহর দিকে দাওয়াতের মর্যাদা ও সম্মান সম্পর্কে কুরআন-হাদীছের জ্ঞানসম্পন্ন সকলেই অবগত। কুরআন ও হাদীছে আল্লাহর দিকে দাওয়াত দানের প্রতি উৎসাহ ও অনুপ্রেরণা দান করা হয়েছে। যেমন আল্লাহ বলেন, أُدْعُ إِلَى سَبِيْلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُمْ بِالَّتِيْ هِيَ أَحْسَنُ – ‘তোমার পালনকর্তার পথের দিকে আহবান কর হিকমত সহকারে ও উত্তম উপদেশের মাধ্যমে এবং তাদের সাথে বিতর্ক কর পসন্দযুক্ত পন্থায়’ (নাহল ১৬/১২৫)। রাসূলুল্লাহ (ছাঃ) বলেছেন, بَلِّغُوْا عَنِّىْ وَلَوْ آيَةً ‘একটি আয়াত হ’লেও আমার পক্ষ থেকে পৌঁছে দাও’ (বুখারী; মিশকাত হা/১৯৮)। আল্লাহর দিকে আহবানকারী (দাঈ)-র দাওয়াতের সফলতার জন্য কিছু নির্দিষ্ট উপায় বা মাধ্যম রয়েছে। সুতরাং এ সফলতা দাঈর প্রসিদ্ধি বা খ্যাতি, তার অনুসারীর আধিক্য, মানুষের নিকটে তার কথার গ্রহণযোগ্যতা, তার লেখনির আধিক্য, শ্রুতিমধুর কথা, ভাষার লালিত্যের কারণে হয় না। এখানে আল্লাহর দিকে আহবানকারীর সফলতার কতিপয় মাধ্যম আমরা উপস্থাপন করব ইনশাআল্লাহ।-\n\nপ্রথমতঃ ইখলাছ\n\nএটা একটি স্বতঃসিদ্ধ বিষয়। কেননা এক্ষেত্রে দাঈর কোন ক্ষমতা ও সামর্থ্য নেই, তার লেখনি বা গ্রন্থ যতই প্রচার-প্রসার লাভ করুক এবং তার বক্তব্যের ক্যাসেট সমূহ যতই অধিক হোক না কেন এবং নিকট ও দূরের লোকেরা তাকে চিনুক না কেন ইখলাছ বা একনিষ্ঠতা ব্যতীত তার কোন সফলতা-কৃতকার্যতা নেই। আর ইখলাছ হচ্ছে কোন কাজ আল্লাহর সন্তুষ্টির জন্য নিবেদিত হওয়া। আল্লাহ তা‘আলা বলেন, قُلْ إِنِّيْ أُمِرْتُ أَنْ أَعْبُدَ اللَّهَ مُخْلِصاً لَّهُ الدِّيْنَ ‘বলুন, আমি নিষ্ঠার সাথে আল্লাহর ইবাদত করতে আদিষ্ট হয়েছি’ (যুমার ৩৯/১১)। বড় দাঈ নূহ (عليه السلام) সম্পর্কে আল্লাহ বলেন, وَيَا قَوْمِ لاَ أَسْأَلُكُمْ عَلَيْهِ مَالاً إِنْ أَجْرِيَ إِلاَّ عَلَى اللّهِ ‘আর হে আমার জাতি! আমি তো এজন্য তোমাদের কাছে কোন অর্থ চাই না; আমার পারিশ্রমিক তো আল্লাহর নিকট রয়েছে’ (হূদ ১১/২৯)।\n\nসুতরাং দাঈকে হুঁশিয়ার হ’তে হবে যে, তার দাওয়াতের মাধ্যমে অর্থোপার্জন বা সম্পদ লাভ, খ্যাতি বা প্রসিদ্ধি অর্জন অথবা কোন কাজে অগ্রগণ্য হওয়া তার উদ্দেশ্য হবে না। কিন্তু দাওয়াতী কার্যক্রমের মাধ্যমে উপরোক্ত পার্থিব বিষয়গুলি অর্জন মূল উদ্দেশ্য না হয়েও যদি আপনা আপনি ঐসবের কিছু অর্জিত হয় তাতে কোন সমস্যা নেই।\n\nদ্বিতীয়তঃ কথা ও দাওয়াতের মাঝে সমন্বয় সাধন\n\nদাঈর সফলতার প্রধান মাধ্যম হচ্ছে (কথা-কর্মে) সমন্বয় সাধন।  দাঈ  যদি মানুষকে  শিক্ষা দেয় যে, ছাদাক্বা করা মুস্তাহাব, ছালাত আদায় করা ওয়াজিব, পিতা-মাতার সাথে সদ্ব্যবহার করা গুরুত্বপূর্ণ কাজ, মুসলিম জামা‘আত অাঁকড়ে ধরে থাকা প্রত্যেক মুসলিমের উপর আবশ্যিক কর্তব্য, কিন্তু বাস্তবে সে এসবের বিরোধিতা করে, তাহ’লে তা হবে তার জন্য ব্যর্থ, অকার্যকর। শু‘আইব (عليه السلام) সম্পর্কে চিন্তা-ভাবনা করা উচিত। তিনি একটি পদ্ধতি চালু করেন, একটি তরীকা বর্ণনা করেন, যা তিনি তাঁর কওম ও উম্মতদেরকে এবং যারা এ আয়াত পাঠ করবে তাদেরকে বলেছেন,\nوَمَا أُرِيْدُ أَنْ أُخَالِفَكُمْ إِلَى مَا أَنْهَاكُمْ عَنْهُ إِنْ أُرِيْدُ إِلاَّ الْإِصْلاَحَ مَا اسْتَطَعْتُ وَمَا تَوْفِيْقِيْ إِلاَّ بِاللّهِ عَلَيْهِ تَوَكَّلْتُ وَإِلَيْهِ أُنِيْبُ،\n‘আর আমি চাই না যে, তোমাদেরকে যে কাজ করতে নিষেধ করি সে কাজে পরে নিজেই লিপ্ত হব। আমি তো যথাসাধ্য সংশোধন করতে চাই। আল্লাহর মদদ দ্বারাই কিন্তু কাজ হয়ে থাকে। আমি তাঁর উপরই নির্ভর করি এবং তাঁরই প্রতি ফিরে যাই’ (হূদ ১১/৮৮)।\n\nআল-কাসিম ইবনু মুহাম্মাদ বলেন, أدركت الناس وما يعجبهم القول إنما يعجبهم العمل ‘আমি এমন কিছু মানুষকে এ অবস্থায় পেয়েছি যে, বক্তব্য তাদেরকে আকর্ষণ করেনি, নিশ্চয়ই আমল বা কর্মই তাদেরকে আকর্ষণ করেছে’। কোন কোন সালাফে ছালেহীন বলেন, من عمل بما علم أورثه الله علم مالم يعلم. ‘যে ব্যক্তি তার ইলম অনুযায়ী আমল করবে, আল্লাহ তাকে এমন ইলমের অধিকারী করবেন যা সে জানত না’।\n\nতৃতীয়তঃ আল্লাহর নিকট আশ্রয় প্রার্থনা\n\nবর্তমান সময়ে অনেক দাঈর ভুল পদ্ধতি হচ্ছে, বাহ্যিক সফলতার উপর সর্বতোভাবে নির্ভর করা। সুতরাং দাঈ গ্রন্থ ও পুস্তিকা প্রকাশ এবং দারস দান ও বক্তব্য উপস্থাপনে সচেষ্ট হয়। আর ভুলে যায় এবং ভুলে যাওয়ার ভান করে আল্লাহর নিকট আশ্রয় গ্রহণ করতে এবং দাওয়াতের তাওফীক কামনা করতে। যেহেতু সে বাহ্যিক কর্মপরিকল্পনার উপর নির্ভর করে, তাই দাওয়াত দানের ক্ষেত্রে তাওফীক্ব কামনা করে আল্লাহর আশ্রয় প্রার্থনা করতে শয়তান তাকে ভুলিয়ে দেয়।\n\nদাঈর জন্য আবশ্যক হ’ল আল্লাহর দিকে দাওয়াতের ক্ষেত্রে মুহাম্মাদ (ছাঃ)-এর নির্দেশনা সম্বন্ধে চিন্তা-গবেষণা করা। দাওয়াত, শিক্ষাদান, শিক্ষার্জন, জিহাদের ক্ষেত্রে আল্লাহর তাওফীক্ব কামনার মাধ্যমে তাঁর নিকট আশ্রয় গ্রহণই ছিল রাসূলের নিকট প্রথম ও শেষ গুরুত্বপূর্ণ বিষয়। আর তিনি দো‘আ করতেন,\nيَاحَىُّ يَاقَيُّوْمُ بِرَحْمَتِكَ أَسْتَغِيْثُ فَأَصْلِحْ لِىْ شَأْنِىْ كُلَّهَ وَلاَتَكِلْنِىْ إلِىَ نَفْسِىْ طَرْفَةَ عَيْنٍ،\n‘হে চিরঞ্জীব, চিরস্থায়ী! তোমার রহমতে তোমার আশ্রয় প্রার্থনা করছি। সুতরাং তুমি আমার সকল কর্মকান্ডকে সংশোধন করে দাও এবং তুমি আমার চোখের পলককেও আমার দিকে সোপর্দ করে দিও না’।\n\nচতুর্থতঃ শারঈ জ্ঞানে পারদর্শী হওয়া\n\nএটা এমন একটি বিষয় যে সম্পর্কে সাম্প্রতিককালের অনেক ইসলামী দলই উদাসীন। বর্তমানে অনেক দল যারা (দাওয়াতের) এক্ষেত্রে প্রবেশ করে তারা গুরুত্বপূর্ণ এ মাধ্যম বা হাতিয়ারকে ভুলে যায় ও ভুলে যাওয়ার ভান করে বা অবজ্ঞা, অবহেলা করে। অথচ ইলম তথা জ্ঞানই হচ্ছে শক্তিশালী ও কার্যকর মাধ্যম। বর্তমানে অনেক দল আছে, যারা দাওয়াতের ময়দানে বিকাশমান এবং যারা দাওয়াতের সাথে সম্পৃক্ততার দাবীদার, তারা আল্লাহর দিকে দাওয়াতের আকৃতি-প্রকৃতি বিকৃত করে দিয়েছে। তারা একে বিকৃত করেছে, কেননা তারা দাওয়াত দিতে শুরু করেছে জ্ঞান, বুদ্ধিমত্তা, দূরদৃষ্টি, ভিত্তিমূল ও শক্তিশালী উৎস ব্যতিরেকে। ফলে নিজেরা গোমরাহ ও বিভ্রান্ত হয়েছে এবং অপরকেও পথভ্রষ্ট করেছে।\n\nএকারণেই মুহাম্মাদ (ছাঃ)-কে তাঁর প্রভু বলেন,\nمَا كُنْتَ تَدْرِيْ مَا الْكِتَابُ وَلاَ الْإِيْمَانُ وَلَكِنْ جَعَلْنَاهُ نُوْراً نَّهْدِي بِهِ مَنْ نَّشَاءُ مِنْ عِبَادِنَا وَإِنَّكَ لَتَهْدِيْ إِلَى صِرَاطٍ مُّسْتَقِيْمٍ-\n‘আপনি জানতেন না, কিতাব কি এবং ঈমান কি? কিন্তু আমি একে করেছি নূর, যদ্বারা আমি আমার বান্দাদের মধ্য থেকে যাকে ইচ্ছা পথ প্রদর্শন করি। নিশ্চয়ই আপনি সরল পথ প্রদর্শন করেন’ (শূরা ৪২/৫২)।\n\nপঞ্চমতঃ বিদ‘আত, পাপাচার ও গোমরাহীর মজলিস পরিহার করা\n\nযখন দাঈ ইচ্ছা পোষণ করবে দাওয়াতের কাজে সম্পৃক্ত হয়ে কথা ও কর্মে কৃতকার্য হ’তে, তখন তাকে স্বতন্ত্র বৈশিষ্ট্য মন্ডিত ও প্রকাশ্য হ’তে হবে এবং তাকে সুস্পষ্ট হ’তে হবে যে, সে কাদের বৈঠকে বা মজলিসে বসবে। দাঈর জন্য আবশ্যক হ’ল বিদ‘আত, পাপাচার ও গোমরাহীর বৈঠক সর্বতোভাবে পরিহার করা। সুতরাং সে বিদ‘আতপন্থীদের সাথে একই স্থানে, একই বিশ্রামাগারে, একই সমাবেশস্থলে, একই কনফারেন্সে কিংবা একই সভা-সেমিনারে সমবেত হবে না। কিন্তু যখন (বিদ‘আত সংক্রান্ত) বিতর্কে তাদের বিরুদ্ধে দলীল প্রমাণ উপস্থাপন উদ্দেশ্য হবে, তখন তাদের সাথে একত্রে বসতে অসুবিধা নেই। আর যখন তাদের সাথে ঐকমত্য পোষণ করে বৈঠকে বসবে এমনকি যদি বলে, আমি তাদের সাথে বাহ্যিকভাবে ঐকমত্য পোষণ করব, তাহ’লে এরূপ বৈঠকে বসা সমীচীন হবে না।\n\nআল্লাহর পথের শ্রেষ্ঠ দাঈ নবী-রাসূলগণের প্রতি গভীরভাবে লক্ষ্য করুন। তাঁরা তাঁদের কওমকে পরিত্যাগ করেছেন। ফলে তাদের জন্য কৃতকার্যতা, সফলতা ও সৌভাগ্যের তরীকা-পদ্ধতি অবারিত হয়ে গেছে। অতএব এক্ষেত্রে ইবরাহীম (عليه السلام) এক অনুপম দৃষ্টান্ত। যেমন আল্লাহ বলেন,\nفَلَمَّا اعْتَزَلَهُمْ وَمَا يَعْبُدُوْنَ مِنْ دُوْنِ اللَّهِ وَهَبْنَا لَهُ إِسْحَاقَ وَيَعْقُوْبَ وَكُلًّا جَعَلْنَا نَبِيًّا-\n‘অতঃপর তিনি যখন তাদেরকে এবং তারা আল্লাহ ব্যতীত যাদের ইবাদত করত, তাদের সবাইকে পরিত্যাগ করলেন, তখন আমি তাকে দান করলাম ইসহাক্ব ও ইয়াকূবকে এবং প্রত্যেককে নবী করলাম’ (মারইয়াম ১৯/৪৯)।\nআল্লাহ আরো বলেন, فَلاَ تَقْعُدُوْا مَعَهُمْ حَتَّى يَخُوْضُوْا فِيْ حَدِيْثٍ غَيْرِهِ ‘তখন তোমরা তাদের সাথে বসবে না, যতক্ষণ না তারা প্রসঙ্গান্তরে চলে যায়’ (নিসা ৪/১৪০)। এখানে আল্লাহ বিরোধীদের সাথে বসতে নিষেধ করেছেন। অতঃপর তিনি বলেন, إِنَّكُمْ إِذاً مِّثْلُهُمْ  ‘অন্যথা তোমরাও তাদের মত হয়ে যাবে’ (নিসা ৪/১৪০)।\n\nদাওয়াতের প্রতি আগ্রহী এমন অনেক লোক আছে যারা দাঈদের পাপাচারী ও পথভ্রষ্ট লোকদের মজলিসে বসায় এবং তারা যা বলে তার সাথে সাদৃশ্য করার চেষ্টা করে। তাদের সাথে ও পার্শ্বে উপবেশন করে, যদিও গোপনে তাদের বিরোধিতা করে।\n\nষষ্ঠতঃ সর্বাধিক গুরুত্বপূর্ণ বিষয়ের দ্বারা সূচনা করা\n\nদাঈ তার দাওয়াতের ক্ষেত্রে একটি পরিকল্পনা করবে বা একটি পদ্ধতি চালু করবে। হোক সেটা দরসের ক্ষেত্রে, বক্তব্যের ক্ষেত্রে অথবা লিখিত গ্রন্থের ক্ষেত্রে। তার এ পদ্ধতি হ’তে হবে সুস্পষ্ট ও সুদৃঢ় এবং তার অনুসৃত তরীকাও হ’তে হবে প্রকাশ্য। অতঃপর সে অগ্রাধিকারের ভিত্তিতে কোনটার প্রতি গুরুত্বারোপ করবে। যদি সে লেখক, প্রভাষক, বক্তা বা শিক্ষক হয় তাহ’লে সে প্রথমে শিরক থেকে সতর্ক করবে এবং তাওহীদ তথা একত্ববাদের দিকে দাওয়াত দিবে। সুতরাং সে এমন বিষয় দ্বারা  আরম্ভ করবে, যা তাওহীদকে সুস্পষ্টভাবে ব্যাখ্যা করবে।\n\nদাঈ নবীগণের দাওয়াতের বিষয়ে চিন্তা করলে দেখতে পাবে যে, তাঁরা তাঁদের সময় ও জীবনকালকে দাওয়াতের মাধ্যমে মানুষের অন্তর সংশোধনের কাজে ব্যয় করেছেন। যেমন মুহাম্মাদ (ছাঃ) বলেন,\nأَلاَ وَإِنَّ فِى الْجَسَدِ مُضْغَةً إِذَا صَلُحَتْ صَلُحَ الْجَسَدُ كُلَُّهُ وَإِذَا فَسَدَتْ فَسَدَ الْجَسَدُ كُلُّهُ أَلاَ وَهِىَ الْقَلْبُ،\n‘সাবধান! নিশ্চয়ই শরীরের মাঝে একটা গোশতপিন্ড আছে। সেটা যদি পরিশুদ্ধ হয়, তাহ’লে সমস্ত শরীর পরিশুদ্ধ হয়। আর সেটা যখন বিপর্যস্ত হয়, তখন সমস্ত শরীর বিশৃংখল-বিপর্যস্ত হয়।  আর সেটা হ’ল কলব বা অন্তর’ (মুত্তাফাক্ব আলাইহ, মিশকাত হা/২৭৬২ ‘ক্রয়-বিক্রয়’ অধ্যায়)।\n\nদাঈর উচিত আমাদের নিকটবর্তী সময়ের মুহাম্মাদ ইবনু আব্দুল ওয়াহ্হাব (رحمة الله)-এর দাওয়াত সম্পর্কে চিন্তা-ভাবনা করা। তিনি তাঁর দাওয়াতের ময়দানে কৃতকার্য হয়েছিলেন বিত্ত-বৈভব, অনুপম বাচনভঙ্গি বা সম্ভ্রান্ত বংশ মর্যাদা কিংবা তাঁর সহযোগী ও সাহায্যকারীদের কারণে নয়। তিনি সফলতা লাভ করেছিলেন এজন্য যে, তিনি একটি পরিকল্পনা তৈরী করেছিলেন, একটি তরীকা বের করেছিলেন। আর তিনি অধিক গুরুত্বপূর্ণ বিষয় থেকে শুরু করেছিলেন। সেটা হ’ল আল্লাহর একত্ববাদ। ফলে তিনি ثلاثة الاصول ‘তিনটি মূলনীতি’ নামে একটি মূল্যবান গ্রন্থ প্রণয়ন করেন। যে গ্রন্থটি বিভিন্ন যুগ ও এলাকার লোকজন ব্যাপকভাবে পড়তে শুরু করে।\n\nসপ্তমতঃ নিকটাত্মীয়দের থেকে শুরু করা\n\nসফল দাঈ হচ্ছেন তিনি, যিনি তার নিকটাত্মীয়দের থেকে তথা পরিবার থেকে দাওয়াত শুরু করেন। অতঃপর পিতা-মাতা, প্রতিবেশী প্রমুখকে দাওয়াত দেন। সফল দাঈ প্রথমতঃ নিজ পরিবারের সদস্যদের ভুল-ত্রুটি সংশোধনের চেষ্টা করেন। অতঃপর পর্যায়ক্রমে প্রতিবেশীদের দিকে, মসজিদের জামা‘আতের দিকে এবং যারা তাদের সাথে বসেন তাদের দিকে মনোনিবেশ করেন।\n\nঐসকল লোকদের সম্পর্কে চিন্তা করুন, যারা মসজিদে ইমামতি করেন। তিনি মহল্লার মসজিদকে পরবর্তীতে একটি ইসলামিক কেন্দ্রে পরিণত করে ফেলেন। তিনি প্রতিবেশীদেরকে দাওয়াত দেয়া শুরু করেন, তাদের সাথে বসেন এবং তাদের প্রতি ইহসান করেন, যদিও কখনো তিনি তার শহর থেকে না বের হন। এর মাধ্যমে তিনি এ আয়াতের প্রতি আমল করেন। আল্লাহ বলেন, وَأَنْذِرْ عَشِيْرَتَكَ الْأَقْرَبِيْنَ- ‘তুমি তোমার নিকটাত্মীয়দের সতর্ক কর’ (শু‘আরা ২৬/২১৪)। এ আয়াত নাযিলের পর রাসূলুল্লাহ (ছাঃ) আববাস ইবনু আব্দুল মুত্তালিব ও ফাতিমা বিনতু মুহাম্মাদ (رضي الله عنه)-কে ডাকতে লাগলেন এবং তাঁর চাচাদেরকেও সতর্ক করতে লাগলেন। এটাই হচ্ছে সঠিক পদ্ধতি, যার উপর চলা দাঈর জন্য আবশ্যক। এটা একটা সুস্পষ্ট বিষয়।\n\nঅষ্টমতঃ আল্লাহর দিকে দাওয়াতে অধিকাংশ সময় ব্যয় করা\n\nনিশ্চয়ই দাঈ যখন জানবে যে, দাওয়াত দেওয়া একটি সম্মানিত, মর্যাদাপূর্ণ দায়িত্ব, একটি গৌরবময় ইবাদত এবং তাকে তার কর্মের ভিত্তিমূল ও মূল দায়িত্বে পরিণত করবে এবং তাকে নিজের উপর আবশ্যকীয় কাজ হিসাবে ফরয করে নিবে, তখন সে মানুষকে দাওয়াত দেওয়ার শক্তি-সামর্থ্য তথা তাওফীক্ব পাবে। তখন সে এ কাজকে অবসর সময় বা উপযুক্ত সময়ের অপেক্ষায় ফেলে রাখবে না। কেননা অবসর ও উপযুক্ত সময়ে দাওয়াত দানের অপেক্ষায় থাকলে অবসর ও সুযোগের পরে তা বর্জন করবে। উদাহরণ স্বরূপ সে রামাযান মাসেই কেবল দাওয়াত দিবে, বক্তব্য দিবে ও দাওয়াত দানের চেষ্টা করবে, যখন  রামাযান চলে যাবে, দাওয়াত দান পরিহার করবে। হয়তো তার এই বর্জন ও অবকাশ পরবর্তী রামাযান পর্যন্ত প্রলম্বিত হবে। এমনকি পরবর্তী বছরে রামাযান আসা পর্যন্ত সে অক্ষম ও অলস হয়ে বসে থাকবে। কিন্তু আমরা যদি দাওয়াতকে আমাদের দিবা-রাত্রি বা দৈনন্দিন আবশ্যকীয় কাজের অন্তর্ভুক্ত করে নেই তাহ’লে ঐ কাজ করতে আমরা সমর্থ হব। এখানে দাওয়াত বলতে শুধু ভাষণ ও বক্তৃতা প্রদানকে বুঝাতে চাইনি; বরং দাওয়াতের সাথে পারস্পরিক সাক্ষাৎ, হাদিয়া, উপঢৌকন বিনিময় প্রভৃতিও অন্তর্ভুক্ত। যেমন আল্লাহ বলেন,\nقُلْ هَـذِهِ سَبِيْلِيْ أَدْعُوْ إِلَى اللّهِ عَلَى بَصِيْرَةٍ أَنَا وَمَنِ اتَّبَعَنِيْ\n‘বলুন, এটাই আমার পথ, আমি এবং আমার অনুসারীগণ ডাকি আল্লাহর দিকে জাগ্রত জ্ঞান সহকারে’ (ইউসুফ ১২/১০৮)।\n\nনবমতঃ একটি নির্দিষ্ট এলাকা বা স্তরের জন্য দাওয়াতকে সীমাবদ্ধ না করা\n\nএর অর্থ হচ্ছে দাঈ সবাইকে দাওয়াত দিবে। সে হয়তো এমন মহল্লায় বসবাস করে, যার আশপাশে আছে অনারব প্রতিবেশী বা মূর্খ, নিরক্ষর সাধারণ লোক কিংবা স্বল্প শিক্ষিত, অর্ধশিক্ষিত, শিক্ষিত, ছোট-বড়, পুরুষ ও মহিলা। সুতরাং কেবল যুবকদের জন্য কিংবা নারীদের জন্য অথবা শীর্ষস্থানীয় নেতৃবৃন্দ, আমীর-ওমারার জন্য দাওয়াতকে নির্দিষ্ট করা ভুল। কেননা এটা রাসূলুল্লাহ (ছাঃ)-এর নির্দেশিত পন্থা নয়। সুতরাং দাওয়াত সকল শ্রেণী-পেশার মানুষের জন্য অবারিত হ’তে হবে। আর এক্ষেত্রে মূলভিত্তি হ’ল রাসূলুল্লাহ (ছাঃ)-এর হাদীছ,\nلَأَنْ يَّهْدِىَ اللهُ بِكَ رَجُلاً وَاحِدًا خَيْرٌ لَكَ مِنْ حُمُرِ النَّعَمِ\n‘যদি তোমার (দাওয়াতের) মাধ্যমে আল্লাহ একজন লোককেও হেদায়াত (সঠিক পথ) দান করেন, তাহ’লে তা তোমার জন্য লাল উটের চেয়ে অতি উত্তম হবে’।\n\nআল্লাহ তা‘আলা বলেন,\nعَبَسَ وَتَوَلَّى- أَنْ جَاءهُ الْأَعْمَى- وَمَا يُدْرِيْكَ لَعَلَّهُ يَزَّكَّى- أَوْ يَذَّكَّرُ فَتَنْفَعَهُ الذِّكْرَى- أَمَّا مَنِ اسْتَغْنَى- فَأَنْتَ لَهُ تَصَدَّى- وَمَا عَلَيْكَ أَلَّا يَزَّكَّى- وَأَمَّا مَنْ جَاءَكَ يَسْعَى- وَهُوَ يَخْشَى- فَأَنْتَ عَنْهُ تَلَهَّى- كَلَّا إِنَّهَا تَذْكِرَةٌ- فَمَنْ شَاءَ ذَكَرَهُ-\n‘তিনি ভ্রূকুঞ্চিত করলেন এবং মুখ ফিরিয়ে নিলেন। কারণ তাঁর কাছে এক অন্ধ আগমন করল। আপনি কি জানেন, সে হয়ত পরিশুদ্ধ হ’ত অথবা উপদেশ গ্রহণ করত এবং উপদেশে তার উপকার হ’ত। পরন্তু যে বেপরোয়া, আপনি তার চিন্তায় মশগূল। সে শুদ্ধ না হ’লে আপনার কোন দোষ নেই। যে আপনার কাছে দৌড়ে আসল, এমতাবস্থায় যে, সে ভয় করে। আপনি তাকে অবজ্ঞা করলেন! কখনও এরূপ করবেন না, এটা উপদেশবাণী। অতএব যে ইচ্ছা করবে, সে একে গ্রহণ করবে’ (আবাসা ৮০/১২)।\n\nদশমতঃ দাওয়াত প্রকাশ্য ও সুস্পষ্ট হওয়া\n\nদাঈ কখনোই সফলতা লাভ করতে পারবে না, যতক্ষণ তার দাওয়াত সুস্পষ্ট না হবে। সুস্পষ্ট বলতে আল্লাহর কিতাব আল-কুরআন ও রাসূলের সুন্নাত হাদীছের দিকে দাওয়াত দেওয়া বুঝানো হয়েছে। সুতরাং দাওয়াত কোন অস্পষ্ট, দুর্বোধ্য কিংবা হেয়ালী ও ধূম্রজাল সৃষ্টিকারী বিষয়ের প্রতি হবে না। বরং প্রকাশ্য পদ্ধতিতে প্রকাশ্য রূপেই  দাওয়াত হ’তে হবে। যারা এ বলে দলীল সাব্যস্ত করে থাকেন যে, নবীগণ গোপনে দাওয়াতী কাজে ব্যাপৃত থেকেছেন, তারা ভুল বলেন। কেননা নূহ (عليه السلام) যেমন বলেছেন,\nثُمَّ إِنِّيْ دَعَوْتُهُمْ جِهَاراً- ثُمَّ إِنِّيْ أَعْلَنْتُ لَهُمْ وَأَسْرَرْتُ لَهُمْ إِسْرَاراً- فَقُلْتُ اسْتَغْفِرُوْا رَبَّكُمْ إِنَّهُ كَانَ غَفَّاراً-\n‘অতঃপর আমি তাদেরকে প্রকাশ্যে দাওয়াত দিয়েছি। অতঃপর আমি ঘোষণা সহকারে প্রচার করেছি এবং গোপনে চুপিসারে বলেছি’ (নূহ ৭১/৮-১০)।\n\nএভাবে সূরা নূহের শেষ আয়াত পর্যন্ত বলা হয়েছে যে, নূহ (عليه السلام)-এর দাওয়াত ছিল প্রকাশ্য। আর তাঁর দাওয়াত যে প্রকাশ্য ছিল তার প্রমাণ হ’ল তিনি দিনে-রাত্রে, প্রকাশ্যে-গোপনে দাওয়াত দিয়েছেন। এখানে ‘গোপনে’র (الإسرار) অর্থ হচ্ছে আমি তাদেরকে সমবেত অবস্থায় এবং পৃথক পৃথক অবস্থায় দাওয়াত দিয়েছি। নবী মুহাম্মাদ (ছাঃ)ও তিন বছর গোপনে দাওয়াত দিয়েছিলেন।\n\nযদি দাঈ কোন কাফির দেশে বসবাস করে এবং আশংকা করে যে, মানুষকে কল্যাণের দিকে আহবান করলে, হকের দিকে দাওয়াত দিলে লাঞ্ছিত-অপমানিত হ’তে হবে অথবা প্রাণদন্ডে দন্ডিত হ’তে হবে তাহ’লে ভিন্ন কথা। কিন্তু কোন মুসলিম ভূ-খন্ডে কিংবা মুসলিম দেশে বসবাস করলে উচিত হবে প্রকাশ্যভাবে দাওয়াত দেওয়া এবং দাঈর উচিত হবে প্রকাশ্য হওয়া। কেননা দাঈ যদি অপ্রকাশ্য বা আড়ালে থাকে অতঃপর আড়াল থেকে বেরিয়ে আসে এবং মানুষের কাছে নিজের আবরণ খুলে দেয়, তখন মানুষ তাকে অপসন্দ করবে, এমনকি তার নিকটের লোকও।\n\n১১শতম : দাঈর দাওয়াতে সাড়া দানকারীর সংখ্যা কম-বেশীর প্রতি দৃষ্টি নিক্ষেপ না করা\nদাঈ তার ডাকে সাড়াদানকারী না পেলে আফসোস করেন, অক্ষম হয়ে যান এবং যখন তিনি মানুষের উপস্থিতি, প্রশংসা, সুখ্যাতি প্রত্যাশা করে। তখন দাওয়াত দান পরিত্যাগ করেন ইত্যাদি…। যদি তিনি জ্ঞাতসারে এসব প্রত্যাশা করেন, তখন তিনি আদৌ সফল হবেন না। এক্ষেত্রে নূহ (عليه السلام) উদাহরণ। তিনি তাঁর অনুসারী কম-বেশীর দিকে লক্ষ্য করেননি। যদি তিনি এ বিষয়ে লক্ষ্য করতেন, তাহ’লে দাওয়াত পরিত্যাগ করতেন। কিন্তু দাওয়াতের এই বৃহত্তর  ময়দানে তিনি ৯৫০ বছর ব্যাপৃত ছিলেন, যদিও তাঁর অনুসারীদের সংখ্যা ছিল নিতান্তই কম। যেমন ইবনু আববাস (رضي الله عنه) থেকে বর্ণিত হাদীছে এসেছে, নবী করীম (ছাঃ) বলেন,  يَأْتِى النَّبِىُّ وَمَعَهُ الرَّهْطُ وَالنَّبِىُّ وَمَعَهُ الرَّجُلُ وَالرَّجُلاَنِ وَالنَّبِىُّ وَلَيْسَ مَعَهُ أَحَدٌ. ‘ক্বিয়ামতের দিন কোন নবী আসবেন যার সাথে তাঁর অনুসারীদের একটি দল থাকবে। কোন নবীর সাথে একজন বা দু’জন অনুসারী থাকবে। আবার এমন নবীও আসবেন যার সাথে কেউই থাকবে না’ (বুখারী, মুসলিম)। অন্যান্য রাসূলগণের অনুসারীও এরূপই হবে।\nইবনুল কায়্যিম (رحمة الله) বলেন,\nوأتباع الرسل هم الأقلون عددا وإن كانوا هم الأشرف قدرًا عند الله، إذا كنت على كتاب الله وسنة رسوله، فلا تلتفت إلى مدح الناس أو موافقتهم أو الإشادة بعملك أو طلب مرضاة الناس-\n‘রাসূলগণের অনুসারীরা সংখ্যায় কম ছিল, যদিও তাঁরা আল্লাহর নিকট অধিক সম্মান-মর্যাদায় অভিষিক্ত। যখন তুমি আল্লাহর কিতাব ও রাসূলের সুন্নাতের উপর বিদ্যমান থাকবে, তখন তুমি মানুষের প্রশংসা, তাদের সমর্থন-সম্মতি কিংবা তোমার কর্মের সুনামের দিকে লক্ষ্য করবে না অথবা মানুষের সন্তুষ্টির অন্বেষণ করবে না’।\n\n১২শতম : শারঈ দলীলের সাথে বুদ্ধিবৃত্তিক দলীল ও উদাহরণ পেশ\nআল্লাহ তা‘আলা উদাহরণ দিয়েছেন। আমাদের নবী করীম (ছাঃ)ও মানুষকে কাছে টানা ও বুঝানোর জন্য বহু উদাহরণ পেশ করেছেন। আল্লাহর দিকে দাওয়াতের ক্ষেত্রে আহূত ব্যক্তিকে কাছে টানতে উদাহরণ একটি গুরুত্বপূর্ণ বিষয়। তেমনি দাওয়াতের ক্ষেত্রে আকলী বা বুদ্ধিবৃত্তিক দলীল উপস্থাপন ছিল নবীগণের পদ্ধতির অন্তর্গত। মানুষকে দাওয়াত দানের সময় তাদের নিকট হককে সুস্পষ্ট করতে আকলী দলীল ব্যবহার করতে হয়। কারণ আকলী (বুদ্ধিবৃত্তিক) দলীলে কখনো কখনো অধিক প্রভাব সৃষ্টি হয়। কখনো কখনো শারঈ দলীলের চেয়ে আকলী দলীল দ্বারা প্রতিপক্ষ অধিক প্রভাবিত হয়। কেননা কিছু মানুষ কখনো কখনো শারঈ দলীল যথার্থভাবে বুঝতে পারে না। অর্থাৎ প্রতিপক্ষ প্রথমত বুঝে বা ব্যাখ্যা করতে চেষ্টা করে। কিংবা কখনো এমন লোককে পায় যে তার মনোতুষ্টি ও জ্ঞান অনুযায়ী ব্যাখ্যা করে।\n\n১৩শতম : কথা-কর্মের মাঝে সমন্বয় সাধন\nযখন দাঈ মানুষকে পিতা-মাতার সাথে সদ্ব্যবহারের নির্দেশ দিবেন কিন্তু তিনি নিজে তা পালন করবেন না কিংবা সমাজ যখন তাকে পিতা-মাতা থেকে দূরে দেখবে, তখন (পিতা-মাতার সাথে সদ্ব্যবহার করার ব্যাপারে) তার নির্দেশ সমাজে কোন প্রভাব ফেলবে না। এমনকি তিনি এমন লোককে পাবেন যে তার দাওয়াতের পথে বাধা হয়ে দাঁড়াবে এবং তাকে বলবে, ‘তুমি নিজ থেকে শুরু কর’। অতঃপর তিনি ঐ কারণে দাওয়াত পরিত্যাগ করবেন এবং কথা-কর্মও ছেড়ে দেবেন।\n\n১৪শতম : বিভিন্ন পন্থার প্রয়োগ\nবক্তৃতা প্রদান, খুৎবা দেয়া, গ্রন্থ প্রণয়ন কিংবা প্রবন্ধ-নিবন্ধ প্রকাশের মধ্যে দাওয়াতকে সীমাবদ্ধ করা নিঃসন্দেহে সংকীর্ণ দৃষ্টিভঙ্গি। বরং এক্ষেত্রে সকল পদ্ধতি প্রয়োগ করা আবশ্যক। সুতরাং দাঈ মানুষকে অনুগ্রহ-বদান্যতা, দানশীলতা ও উত্তম চরিত্র গঠন, পত্রাদি প্রেরণ বা সাক্ষাত প্রভৃতি পদ্ধতিতে দাওয়াত দিবেন। নবী করীম (ছাঃ) এক্ষেত্রে এক প্রোজ্জ্বল উদাহরণ। তিনি প্রতিনিধিদল প্রেরণ, খুৎবা প্রদান, (সৎ কাজের প্রতি) উদ্বুদ্ধকরণ, দান করা, জনসমাবেশ প্রভৃতির মাধ্যমে দাওয়াত দিয়েছেন।\n\n১৫শতম : প্রতিবন্ধকতার জন্য সার্বিক প্রস্ত্ততি\nদাঈকে প্রস্ত্ততি নিতে হবে এবং জানতে হবে যে, তার পথে অনেক বাধা ও প্রতিবন্ধকতা আসতে পারে। অনুরূপভাবে তার চলার পথে বিরোধী ও মতভেদ সৃষ্টিকারীরাও আসবে। এটা আল্লাহর নিয়ম। আল্লাহ বলেন, أَحَسِبَ النَّاسُ أَنْ يُّتْرَكُوْا أَنْ يَّقُوْلُوْا آمَنَّا وَهُمْ لاَ يُفْتَنُوْنَ ‘মানুষ কি মনে করে যে, তারা একথা বলেই অব্যাহতি পেয়ে যাবে যে, আমরা বিশ্বাস করি এবং তাদেরকে পরীক্ষা করা হবে না’? (আনকাবূত ২৯/২)। নূহ (عليه السلام) থেকে বর্তমান যুগ পর্যন্ত সকল দাঈ প্রতিবন্ধকতা ও সংকটের সম্মুখীন হয়েছেন। কিন্তু তার জন্য আবশ্যক হ’ল দাঈ আল্লাহর কিতাব ও তাঁর রাসূলের সুন্নাতের উপর ভিত্তি করে সালাফে ছালেহীনের বুঝ অনুযায়ী দাওয়াত দিবেন। এরপর তিনি লাঞ্ছিত-অপদস্থ, বিরোধী ও গুজব রটনাকারীদের দিকে লক্ষ্য করবেন না বা ভ্রূক্ষেপ করবেন না; বরং দাওয়াতের পথ অবিচল থাকবেন।\n\n১৬শতম : দাওয়াতের ক্ষেত্রে অর্থ ব্যয় করা\nবর্তমান যুগে দাওয়াতের সাথে সংশ্লিষ্টদের সুস্পষ্ট ঘাটতি হচ্ছে অর্থ-সম্পদের ক্ষেত্রে কৃপণতা বা ব্যয়কুণ্ঠা। এই কল্পনা করা ভুল যে, ব্যবসায়ী, বিত্তবান ও সম্পদশালীরাই কেবল সম্পদ ব্যয় করবে। কেননা সকলেই সম্পদ ব্যয়ের দাবীদার। সুতরাং প্রত্যেক দাঈর জন্য আবশ্যক হ’ল আহূতদের অভ্যর্থনা জানানো, তার সম্পদ ব্যয় করা এবং মানুষের জন্য তার গৃহ ও অন্তর খুলে দেয়া, যাতে দাওয়াতের ক্ষেত্রে তিনি সফলতা লাভ করেন।\n\n১৭শতম : আহূত ব্যক্তিদের সাথে বিনম্র ব্যবহার করা\nদাঈর জন্য আবশ্যক হ’ল আহূত ব্যক্তির সাথে বিনীত ও নম্র ব্যবহার করা। কেননা দাঈর ইলম বা জ্ঞান ও বুঝার সামর্থ্য রয়েছে, যা আহূত ব্যক্তির নেই। সুতরাং দাঈর জন্য আবশ্যক হ’ল তিনি আহূত ব্যক্তিদের সাথে মেলামেশায় তার নীতি-পদ্ধতিতে বিনম্র হবেন। আহূত ব্যক্তি যুবক, বৃদ্ধ বা কোন প্রতিনিধি দলের হোক না কেন, তাদের সাথে বিনয়ী আচরণ করতে হবে। আল্লাহ বলেন,\nوَلاَ تَطْرُدِ الَّذِيْنَ يَدْعُوْنَ رَبَّهُمْ بِالْغَدَاةِ وَالْعَشِيِّ يُرِيْدُوْنَ وَجْهَهُ مَا عَلَيْكَ مِنْ حِسَابِهِمْ مِّنْ شَيْءٍ وَمَا مِنْ حِسَابِكَ عَلَيْهِم مِّنْ شَيْءٍ فَتَطْرُدَهُمْ فَتَكُوْنَ مِنَ الظَّالِمِيْنَ-\n‘আর তাদেরকে বিতাড়িত করবেন না, যারা সকাল-বিকাল স্বীয় পালনকর্তার ইবাদত করে, তাঁর সন্তুষ্টি কামনা করে। তাদের হিসাব বিন্দুমাত্রও আপনার দায়িত্বে নয় এবং আপনার হিসাব বিন্দুমাত্রও তাদের দায়িত্বে নয় যে, আপনি তাদেরকে বিতাড়িত করবেন। নতুবা আপনি অবিচারকারীদের অন্তর্ভুক্ত হয়ে যাবেন’ (আন‘আম ৬/৫২)।\n\n১৮ শতম : ভ্রান্ত মতবাদধারীদের পূর্বে তাদের মতবাদ নির্মূলের চেষ্টা করা\nবর্তমানে কিছু দাঈর ভুল ধারণা হচ্ছে ভ্রান্ত মতবাদ মূলোৎপাটনের পূর্বেই সেই মতবাদ বিশ্বাসীদের ধ্বংস করতে হবে। ফলে তিনি ভ্রান্ত মতবাদের বিরুদ্ধে যুদ্ধ ঘোষণা না করে সেই মতবাদে বিশ্বাসীদের বিরুদ্ধে উঠেপড়ে লাগেন। অথচ আবশ্যক হচ্ছে বিধ্বংসী চিন্তাধারার সাথে লড়াই করা, যাতে তা নির্মূল করা বা প্রতিহত করা যায়। যেমন স্যাটেলাইট চ্যানেলের মাধ্যমে আগত ভ্রান্ত চিন্তাধারাকে পত্র-পত্রিকা ও প্রকাশনার মাধ্যমে প্রতিহত করা। ভ্রান্ত দর্শনকে ধ্বংস করা, তার কুৎসিত স্বরূপ মানুষের সামনে তুলে ধরা, এই দর্শনকে প্রত্যাখ্যান করা এবং তাকে খন্ডন করা আবশ্যক এবং তারপর ঐ দর্শনের দিকে আহবানকারীদের পরাভূত করাও আবশ্যক।\n\n১৯শতম : ভুল-ভ্রান্তি স্বীকার করা\nযে কাজ করে তার ভুল হয়। আর আল্লাহর পথের দাঈকে জনসাধারণের মুখোমুখি হ’তে হয়। তিনি পুস্তিকা রচনা করেন, গ্রন্থ প্রণয়ন করেন প্রভৃতি। সুতরাং ভুলে পতিত হওয়া তার জন্য অত্যন্ত স্বাভাবিক ব্যাপার। দুঃখের বিষয় হচ্ছে, অনেক দাঈ ভুল করেন, তাকে উপদেশও দেওয়া হয়, কিন্তু তা থেকে তিনি ফিরে আসেন না। যখন আপনি অমুক ক্যাসেটে প্রদত্ত বক্তৃতায় ফৎওয়ায় ভুল করেন, তখন কেন বলেন না যে, আমি ভুল করেছি এবং পরে আলোচনায় কেন ভুলকে সুস্পষ্ট করেন না? এটা একটি সুপ্রচলিত ব্যাধি, এটা ভুলের ক্ষেত্রে জিদ বা বাড়াবাড়ি। বরং ভুলের স্বীকৃতি হচ্ছে দাওয়াতের ক্ষেত্রে সফলতার প্রথম উপায়। যিনি ইলম ও মর্যাদায় আমাদের চেয়ে অতি সম্মানিত তিনি হ’লেন মূসা (عليه السلام), তিনিও তাঁর ভুল স্বীকার করতেন। তিনি বলেন, فَعَلْتُهَا إِذاً وَأَنَا مِنَ الضَّالِّيْنَ ‘আমি সে অপরাধ তখন করেছি, যখন আমি ভ্রান্ত ছিলাম’ (শু‘আরা ২৬/২০)।\n\n২০শতম : পরামর্শ গ্রহণ\nদাঈ এক বৃহত্তর ও বিস্তৃত ময়দানে প্রবেশ করেন। আর দাওয়াত একটি গুরুত্বপূর্ণ, সম্মানজনক ও মহিমান্বিত বিষয়, যদিও সেটা কঠিন। সুতরাং দাওয়াতকে তুচ্ছ জ্ঞান করা, অবজ্ঞা করা ও সে বিষয়ে শৈথিল্য প্রদর্শন করা ভুল। দাঈ অনেক প্রশ্ন ও প্রতিবন্ধকতার মুখোমুখি হয়ে কিংকর্তব্যবিমূঢ় হয়ে পড়তে পারেন। সুতরাং যখন তিনি ইচ্ছা করবেন বক্তব্য পেশ করতে কিংবা কোন বিষয় উপস্থাপন করতে অথবা কোন গ্রন্থ রচনা করতে বা অনুরূপ কিছু করতে তখন তার উচিত পরামর্শ গ্রহণ করা। জ্ঞান-বুদ্ধিমত্তায় পরিপূর্ণ মানুষ হওয়া সত্ত্বেও মুহাম্মাদ (ছাঃ) উদ্ভূত পরিস্থিতি ও সমস্যার ক্ষেত্রে ছাহাবায়ে কেরামের পরামর্শ গ্রহণ করতেন। যেমন আল্লাহ বলেন,  وَشَاوِرْهُمْ فِي الأَمْرِ ‘কাজে-কর্মে তাদের সাথে পরামর্শ করুন’ (আলে ইমরান ৩/১৫৯)।\nআল্লাহর নিকটে সবার জন্য ইখলাছ (একনিষ্ঠতা) ও গ্রহণযোগ্যতা কামনা করছি। তাঁর নিকট আরো প্রার্থনা করছি, তিনি আমাদের সকল অকল্যাণ এবং প্রকাশ্য ও অপ্রকাশ্য ফিৎনা থেকে দূরে রাখুন। হে আল্লাহ! আমাদেরকে দাঁড়ানো, বসা ও ঘুমন্ত তথা সর্বাবস্থায় ইসলামের মাধ্যমে হেফাযত করুন। আর আমাদেরকে শত্রুদের ও হিংসুকদের হাসির পাত্রে পরিণত করবেন না। হে আল্লাহ! শাসক ও শাসিত হিসাবে আমাদেরকে হকের উপর অবিচল রাখুন। আর আমাদের নবী মুহাম্মাদ (ছাঃ)-এর উপর রহমত বর্ষণ করুন।\n\n____________\nমূল : শায়খ ফাহদ বিন সুলাইমান বিন আব্দুল্লাহ আত-তুয়াজরী\nঅনুবাদ : ড. মুহাম্মাদ কাবীরুল ইসলাম"
    },
    {
        "1": "ধর্মীয় কাজে বাধা দানের পরিণতি",
        "2": "আল্লাহ মানুষকে সৃষ্টি করেছেন তাঁর ইবাদত করার জন্য এবং পৃথিবীতে তাঁর বিধান কায়েম করার জন্য। এ লক্ষ্যে মানবতার সঠিক পথের দিশারী হিসাবে এক লক্ষ চবিবশ হাযার নবী-রাসূল পাঠিয়েছেন (আহমাদ, ত্বাবারানী, মিশকাত হা/৫৭৩৭)। তাঁরা যুগে যুগে মানুষকে সত্য-সুন্দরের পথ, কল্যাণের পথ, হেদায়াতের পথ প্রদর্শন করেছেন। সে পথে মানুষকে পরিচালনার জন্য অক্লান্ত পরিশ্রম করেছেন। কিন্তু মানুষ শয়তানের প্ররোচনায় ও তার কুমন্ত্রণায় হক্বের পথ থেকে বিচ্যুত হয়েছে। কখনোবা এ পথে মানুষ যাতে আসতে না পারে সেজন্য বাধা সৃষ্টি করেছে। ফলে ঐসব মানুষও শয়তানের ন্যায় অভিশপ্ত হয়েছে, জান্নাতের পরিবর্তে জাহান্নামের কীটে পরিণত হয়েছে। আলোচ্য নিবন্ধে হক্বের পথে, আল্লাহর পথে তথা দ্বীনের পথে বাধা দেওয়ার পরিণতি সম্পর্কে আলোচনা করা হবে ইনশাআল্লাহ।\n\nদ্বীনী কাজে বাধা প্রদানের ঐতিহাসিক প্রেক্ষাপট :\n\nমহান আল্লাহ আদম (عليه السلام)-কে সৃষ্টি করে জ্বিন-ফিরিশতা সবাইকে নির্দেশ দেন আদমকে সিজদা করার জন্য। সবাই নির্দেশ মেনে আদমকে সিজদা করলেও ইবলীস অহংকারবশতঃ আল্লাহর নির্দেশকে অমান্য করে অভিশপ্ত শয়তানে পরিণত হয় (বাক্বারাহ ২/৩৪)। আদমের কারণে যেহেতু ইবলীসের উচ্চ মর্যাদা ভূলুণ্ঠিত হয়, সেজন্য সে আদম ও তাঁর সন্তানদের প্রতি ঈষাপরায়ণ হয়ে পড়ে। সে মানুষের চিরশত্রুতে পরিণত হয়। শুরু হয় তার চতুর্মুখী ষড়যন্ত্র ও মানুষকে নানাভাবে বিভ্রান্ত করার অপচেষ্টা। সে বিভিন্ন কৌশল অবলম্বন করে মানুষকে কুফরী করতে প্ররোচিত করে। কিন্তু শয়তানের প্ররোচনায় মানুষ কুফরীতে লিপ্ত হ’লে সে বলে, ‘আমি তোমার থেকে মুক্ত এবং আমি মহান আল্লাহ্কে ভয় করি’ (হাশর ৫৯/১৬)।\n\nইবলীসের এই ধোঁকা দান শুরু হয় প্রথম মানব আদম (عليه السلام)-এর সময় থেকে। আল্লাহ আদম ও হাওয়াকে সৃষ্টি করে বললেন, ‘তোমরা দু’জনে জান্নাতে বসবাস কর এবং সেখান থেকে যা খুশি খাও। তবে এই গাছটির নিকটে যেও না। তাহ’লে তোমরা সীমালংঘনকারীদের অন্তর্ভুক্ত হয়ে যাবে’ (বাক্বারাহ ২/৩৫)। কিন্তু ইবলীস আদম ও হাওয়ার বিরুদ্ধে প্রতারণার ফাঁদ পাতলো। সে প্রথমে তাদের স্বজনে পরিণত হ’ল। নানা কথায় সুকৌশলে তাদের প্ররোচিত করতে লাগল ঐ নিষিদ্ধ গাছের ফল খাওয়ার জন্য। এক পর্যায়ে সে বলল, ‘আল্লাহ তোমাদেরকে ঐ গাছটির নিকটে যেতে নিষেধ করেছেন এজন্য যে, তোমরা তাহ’লে ফেরেশতা হয়ে যাবে কিংবা তোমরা এখানকার চিরস্থায়ী বাসিন্দা হয়ে যাবে। এরপর সে শপথ করে বলল, আমি অবশ্যই তোমাদের হিতাকাংখী’। এভাবে সে আদম ও হাওয়াকে রাযী করে। তার প্রতারণার ফাঁদে জড়িয়ে পড়ে তাঁরা উভয়ে নিষিদ্ধ গাছের ফল ভক্ষণ করেন। ফলে তৎক্ষণাৎ তাদের লজ্জাস্থান প্রকাশিত হয়ে পড়ে। তাঁরা গাছের পাতা দ্বারা লজ্জা নিবারণের চেষ্টা করেন। তখন আল্লাহ তাদেরকে ডেকে বললেন, আমি কি তোমাদেরকে এ গাছের নিকটবর্তী হ’তে বারণ করিনি এবং বলিনি যে, শয়তান তোমাদের প্রকাশ্য শত্রু’? তখন তাঁরা অনুতপ্ত হয়ে আল্লাহর কাছে ক্ষমা প্রার্থনা করে (আ‘রাফ ৭/২০-২২)। এভাবে শয়তান প্রথম মানব-মানবী আদম ও হাওয়া (عليه السلام)-কে আল্লাহদ্রোহী কাজে লিপ্ত করে এবং আল্লাহর নির্দেশ পালনে প্রতিবন্ধকতা সৃষ্টি করে।\n\nআদম (عليه السلام)-এর এক হাযার বছর পরে পৃথিবীতে আগমন করেন নূহ (عليه السلام)। আদম (عليه السلام)-এর সময় শিরক ছিল না। কিন্তু কালের বিবর্তনে মানব সমাজে শিরকের অনুপ্রবেশ ঘটে। নূহ (عليه السلام)-এর সম্প্রদায়ে ওয়াদ, সু‘আ, ইয়াগূছ, ইয়াউক্ব ও নাসর নামক পাঁচজন সৎকর্মশীল লোক ছিলেন। তাদের মৃত্যুর পর সে সম্প্রদায়ের লোকেরা তাদের অসীলায় পরকালে মুক্তির আশায় তাদের পূজা আরম্ভ করে। সে সময়ে শয়তান ঐ সম্প্রদায়ের লোকদের এ বলে প্ররোচনা দেয় যে, এসব সৎকর্মশীল মানুষের মূর্তি বা প্রতিকৃতি সামনে থাকলে, তাদের দেখে আল্লাহর ইবাদত-বন্দেগীতে অধিক আগ্রহ সৃষ্টি হবে। ফলে লোকেরা তাদের মূর্তি তৈরী করে। এরপর ঐসকল লোকদের মৃত্যুর পরে তাদের পরবর্তীরা শয়তানের ধোঁকায় পড়ে ঐ মূর্তিগুলোকে সরাসরি পূজা করতে আরম্ভ করে। এসব মূর্তির অসীলায় তারা বৃষ্টি প্রার্থনা করত (ইবনু কাছীর, সূরা নূহ দ্রঃ; বুখারী, ‘তাফসীর’ অধ্যায়, হা/৪৯২০)। এভাবে পৃথিবীতে মূর্তিপূজা শুরু হয়। শয়তানের প্ররোচনায় আল্লাহর উপাসনার স্থলে মূর্তি পূজা জায়গা দখল করে নেয়।\n\nকওমে মূসা তথা বনী ইসরাঈল শয়তানের প্ররোচনায় গো-বৎসের পূজা আরম্ভ করেছিল। মূলতঃ তারা শয়তানের কারণে আল্লাহর দ্বীনের কাজ পরিহার করে শয়তানী কাজ শুরু করে। এ সম্পর্কিত সংক্ষিপ্ত বিবরণ এরূপ- আল্লাহ পাক যখন মূসা (عليه السلام)-কে ওয়াদা দিলেন যে, তুমি বনী ইসরাঈলকে নিয়ে তূর পাহাড়ের দক্ষিণ প্রান্তে চলে এস, আমি তোমাকে তাওরাত দান করব। যা তোমার ও তোমার সম্প্রদায়ের জন্য কর্মপন্থা নির্দেশ করবে। তখন তিনি বনী ইসরাঈলকে নিয়ে তূর পাহাড়ের দিকে রওয়ানা হয়ে গেলেন। আর তিনি হারূণ (عليه السلام)-এর নেতৃত্বে তার সম্প্রদায়কে পশ্চাতে আসার নির্দেশ দিয়ে নিজে সাগ্রহে আগে চলে গেলেন এবং সেখানে গিয়ে ৪০ দিন অবস্থান করলেন। তিনি ভাবলেন যে, তাঁর কওম নিশ্চয়ই তাঁর পিছে পিছে তূর পাহাড়ের সন্নিকটে এসে শিবির স্থাপন করেছে। কিন্তু তাঁর ধারণা সঠিক ছিল না।\n\nআল্লাহ তাকে জিজ্ঞেস করলেন, ‘হে মূসা! তোমার সম্প্রদায়কে পিছনে ফেলে তুমি দ্রুত চলে এলে কেন? তিনি বললেন, তারা তো আমার পিছে পিছেই আসছে। হে প্রভু! আমি তাড়াতাড়ি তোমার কাছে এলাম, যাতে তুমি খুশী হও। আল্লাহ বললেন, ‘আমি তোমার সম্প্রদায়কে পরীক্ষা করেছি তোমার পর এবং সামেরী তাদেরকে পথভ্রষ্ট করেছে’ (ত্বোয়াহা ২০/৮৩-৮৫)।\n\nএকথা জেনে মূসা (عليه السلام) আশ্চর্য হ’লেন। দুঃখে ও ক্ষোভে অস্থির হয়ে নিজ সম্প্রদায়ের কাছে ফিরে গেলেন। এ সম্পর্কে আল্লাহ বলেন, ‘আর মূসা তার সম্প্রদায়ের কাছে ফিরে গেলেন ক্রুদ্ধ ও অনুতপ্ত অবস্থায়। তিনি বললেন, হে আমার সম্প্রদায়! তোমাদের পালনকর্তা কি তোমাদের একটি উত্তম প্রতিশ্রুতি দেননি? তবে কি প্রতিশ্রুতির সময়কাল তোমাদের কাছে দীর্ঘ হয়েছে? না-কি তোমরা চেয়েছ যে তোমাদের উপর তোমাদের পালনকর্তার ক্রোধ নেমে আসুক, যে কারণে তোমরা আমার সাথে কৃত ওয়াদা ভঙ্গ করলে? তারা বলল, আমরা আপনার সাথে কৃত ওয়াদা স্বেচ্ছায় ভঙ্গ করিনি। কিন্তু আমাদের উপরে ফেরাঊনীদের অলংকারের বোঝা চাপিয়ে দেওয়া হয়েছিল। অতঃপর আমরা তা নিক্ষেপ করে দিয়েছি, এমনিভাবে সামেরীও নিক্ষেপ করেছে। অতঃপর সে তাদের জন্য বের করে আনলো একটা গো-বৎসের অবয়ব, যার মধ্যে হাম্বা হাম্বা রব ছিল। তারপর (সামেরী ও তার লোকেরা) বলল, এটা তোমাদের উপাস্য এবং মূসারও উপাস্য, যা পরে মূসা ভুলে গেছে’ (ত্বোয়াহা ২০/৮৬-৮৮)।\n\nআসল ঘটনা এই ছিল যে, মিসর থেকে বিদায়ের দিন যাতে ফেরাঊনীরা তাদের পশ্চাদ্ধাবন না করে এবং তারা কোনরূপ সন্দেহ না করে, সেজন্য (মূসার অলক্ষ্যে) বনু ইসরাঈল প্রতিবেশী ক্বিবতীদের কাছ থেকে অলংকারাদি ধার নেয় এই বলে যে, আমরা সবাই ঈদ উৎসব পালনের জন্য যাচ্ছি। দু’একদিনের মধ্যে ফিরে এসেই তোমাদের সব অলংকার ফেরৎ দিব। কিন্তু সাগর পার হওয়ার পর যখন আর ফিরে যাওয়া হ’ল না, তখন কুটবুদ্ধি সম্পন্ন মুনাফিক সামেরী মনে মনে এক ফন্দি আটল যে, এর দ্বারা সে বনু ইসরাঈলকে পথভ্রষ্ট করবে। ফলে মূসা (عليه السلام) তাঁর সম্প্রদায়কে হারূণের দায়িত্বে রেখে তিনি আগেভাগে তূর পাহাড়ে চলে গেলে সামেরী সুযোগ বুঝে তার ফন্দি কাজে লাগায়। সাগর ডুবি থেকে নাজাত লাভের সময় চতুর সামেরী জিব্রীলের অবতরণ ও তাঁর ঘোড়ার প্রতি লক্ষ্য করে দেখল যে, জিব্রীলের ঘোড়ার পা যে মাটিতে পড়ছে, সে স্থানের মাটি সজীব হয়ে উঠছে ও তাতে জীবনের স্পন্দন জেগে উঠছে। তাই সবার অলক্ষ্যে এ পদচিহ্নের এক মুঠো মাটি সে তুলে সযতনে রেখে দেয়।\n\nমূসা (عليه السلام) তূর পাহাড়ে চলে যাবার পর সে লোকদের বলে, তোমরা ফেরাঊনীদের যেসব অলংকারাদি নিয়ে এসেছ এবং তা ফেরত দিতে পারছ না, সেগুলি ভোগ-ব্যবহার করা তোমাদের জন্য বৈধ হবে না। তাই সেগুলি একটি গর্তে নিক্ষেপ করে জ্বালিয়ে দাও। কথাটি হারূণ (عليه السلام)-এরও কর্ণগোচর হয়। আব্দুল্লাহ ইবনে আববাস (رضي الله عنه) বর্ণিত একটি হাদীছ থেকে জানা যায় যে, হারূণ (عليه السلام) সব অলংকার একটি গর্তে নিক্ষেপ করে জ্বালিয়ে দেবার নির্দেশ দেন, যাতে সেগুলি একটি অবয়বে পরিণত হয় এবং মূসা (عليه السلام)-এর ফিরে আসার পর এ সম্পর্কে করণীয় নির্ধারণ করা যায়। হারূণ (عليه السلام)-এর নির্দেশ মতে সবার অলংকার গর্তে নিক্ষেপ করার সময় সামেরীও হাতের মুঠি বন্ধ করে সেখানে পৌঁছল। সে হারূণ (عليه السلام)-কে বলল, আমার মনোবাঞ্ছা পূর্ণ হৌক- এই মর্মে আপনি দো‘আ করলে আমি নিক্ষেপ করব অন্যথা করব না। হারূণ তার কপটতা বুঝতে না পেরে সরল মনে দো‘আ করলেন। আসলে তার মুঠিতে ছিল জিব্রীলের ঘোড়ার পায়ের সেই অলৌকিক মাটি। ফলে উক্ত মাটির প্রতিক্রিয়ায় হোক কিংবা হারূণের দো‘আর ফলে হোক সামেরীর উক্ত মাটি নিক্ষেপের পরপরই গলিত অলংকারাদির অবয়বটি একটি গো-বৎসের রূপ ধারণ করে হাম্বা হাম্বা রব করতে শুরু করে। মুনাফিক সামেরী ও তার সঙ্গী-সাথীরা এতে উল্লসিত হয়ে বলে উঠল, এটাই হ’ল তোমাদের উপাস্য ও মূসার উপাস্য। যা সে পরে ভুলে গেছে’ (ত্বোয়াহা ২০/৮৮)।\n\nঅপরদিকে মূসা (عليه السلام)-এর তূর পাহাড়ে গমনকে সে অপব্যাখ্যা করে বলল, মূসা বিভ্রান্ত হয়ে আমাদের ছেড়ে কোথাও চলে গেছে। এখন তোমরা সবাই এ গো-বৎসের পূজা কর। কিছু লোক তার অনুসরণ করল। ফলে মূসা (عليه السلام)-এর পিছে পিছে তূর পাহাড়ে গমনের প্রক্রিয়া পথিমধ্যেই বানচাল হয়ে যায়।\n\nঅতঃপর মূসা (عليه السلام) এসে সম্প্রদায়ের লোকদের কাছে সব কথা শুনলেন। হারূণ (عليه السلام) তাঁর বক্তব্য পেশ করলেন। সামেরীও তার কপটতার কথা অকপটে স্বীকার করল। এরপর মূসা (عليه السلام) আল্লাহর হুকুম অনুযায়ী শাস্তি ঘোষণা করলেন। মূসা (عليه السلام) গো-বৎস পূজায় নেতৃত্ব দানকারী হঠকারী লোকদের মৃত্যুদন্ড দিলেন (বাক্বারাহ ২/৫৪)। এতে তাদের কিছু লোককে হত্যা করা হয়, কিছু লোক ক্ষমাপ্রাপ্ত হয়।\n\nসম্প্রদায়ের লোকদের শাস্তি দানের পর মূসা (عليه السلام) এবার সামেরীকে ঘটনা জিজ্ঞেস করলেন। সামেরী আনুপূর্বিক ঘটনা বর্ণনা করল। এরপর বলল, আমার মন এটা করতে প্ররোচিত করেছিল। অর্থাৎ কারো পরামর্শে নয়; বরং নিজস্ব চিন্তায় ও শয়তানী কুমন্ত্রণায় আমি একাজ করেছি। মূসা বললেন, তোমার জন্য সারা জীবন এই শাস্তিই রইল যে, তুমি বলবে, আমাকে কেউ স্পর্শ করো না এবং তোমার জন্য আখেরাতে একটা নির্দিষ্ট ওয়াদা রয়েছে, যার ব্যতিক্রম হবে না। সেটা হ’ল জাহান্নাম। এক্ষণে তুমি তোমার সেই ইলাহের প্রতি লক্ষ্য করো, যাকে তুমি সর্বদা পূজা দিয়ে ঘিরে থাকতে। আর আমরা ঐ কৃত্রিম গো-বৎসটাকে অবশ্যই জ্বালিয়ে দেব এবং অবশ্যই ওকে বিক্ষিপ্ত করে সাগরে ছিটিয়ে দেব (ত্বোয়াহা ২০/৯৫-৯৭)। এভাবে বানী ইসরাঈল শয়তানের প্ররোচনায় আল্লাহদ্রোহী কাজে লিপ্ত হয়েছিল।\n\nকেবল পূর্ববর্তী উম্মতের ক্ষেত্রেই নয়; বরং ইসলামের সূচনালগ্ন থেকেও শয়তানের ঐ প্ররোচনা অব্যাহত আছে। বদর যুদ্ধের সময় ইবলীস সুরাকা বিন মালেক বিন জুশুম মুদলিজীর আকৃতিতে এসে মুশরিকদের যুদ্ধে অবতীর্ণ হ’তে প্ররোচিত করেছিল এবং সে মুশরিকদের সাথেই ছিল। কিন্তু যখন সে মুশরিকদের বিরুদ্ধে ফিরিশতাদের ভূমিকা প্রত্যক্ষ করল, তখন সে পিছনে ফিরে পলায়ন করতে থাকল। এ সময় হারেছ বিন হিশাম তাকে আটকিয়ে রাখার চেষ্টা করল। তখন ইবলীস তার বুকে সজোরে ঘুষি মারলে হারেছ মাটিতে পড়ে যায় এবং এই সুযোগে ইবলীস পলায়ন করে। মুশরিকরা তখন বলতে লাগল যে, সুরাকা কোথায় যাচ্ছ? তুমি কি বলনি যে, তুমি আমাদের সাহায্য করবে এবং কখনই আমাদের থেকে পৃথক হবে না? সে বলল, ‘আমি যা দেখছি, তোমরা তা দেখতে পাচ্ছ না। আমি আল্লাহ্কে ভয় করি। তিনি শাস্তি দানে কঠোর’ (আনফাল ৮/৪৮)। এরপর শয়তান পলায়ন করে সমুদ্রের ভিতরে চলে যেতে থাকে (আর-রহীকুল মাখতূম, অনুবাদ: আবদুল খালেক রহমানী ও মুয়ীনুদ্দীন আহমাদ (ঢাকা : তাওহীদ পাবলিকেশন্স, ২০০৯), পৃঃ ২৫৮)।\n\nএভাবে শয়তানী কারসাজিতে যুগে যুগে মানুষ আল্লাহদ্রোহী কাজে লিপ্ত হয়েছে। আদ, ছামূদ, কওমে লূত্ব, আহলে মাদইয়ান প্রভৃতি গোত্র আল্লাহদ্রোহী কাজে লিপ্ত হয়েছে। ফলে আল্লাহ তাদেরকে দৃষ্টান্তমূলক শাস্তি দিয়েছেন এবং বিভিন্ন গযব দিয়ে নিশ্চিহ্ন করে দিয়েছেন। এ পৃথিবীতে নমরূদ, ফিরাউন, কারূণ, হামান, শাদ্দাদ, আবরাহা, আবু জাহল প্রভৃতি প্রতাপশালী মুশরিক রাজা-বাদশাহ ও নেতৃবৃন্দ আল্লাহদ্রোহী কাজ করেছে, আবার মানুষকে সে কাজে উৎসাহিত-উদ্বুদ্ধ করেছে। কখনো তাদেরকে আল্লাহবিরোধী কাজে বাধ্য করেছে। কিন্তু তাদের কারো পরিণতি শুভ হয়নি। সবাইকে আল্লাহ ধবংস করে দিয়েছেন। আর তাদের ইতিবৃত্ত পরবর্তীদের জন্য উপদেশ হিসাবে রেখে দিয়েছেন। কিন্তু মানুষ তা থেকে শিক্ষা গ্রহণ করে না বলেই এ যুগেও সুনামি, ক্যাটরিনা, সিডর, নার্গিস, ভূমিকম্প, ভূমিধ্বস প্রভৃতি প্রাকৃতিক বিপর্যয় দিয়ে আল্লাহ পৃথিবীর মানুষকে সতর্ক-সাবধান করেন। তবে মানুষ খুব কমই উপদেশ গ্রহণ করে। বিপদ-আপদ দূর হয়ে গেলেই তারা আবার অভ্যাসবশতঃ পূর্বের কাজে ফিরে যায়। আল্লাহ তাঁর প্রিয় সৃষ্টিকে সৎপথে, তাঁর মনোনীত দ্বীনের উপর অবিচল থাকতে মহাগ্রন্থ আল-কুরআনে বিভিন্ন উপদেশ দিয়েছেন। তদুপরি যারা আল্লাহর উপদেশ না মেনে তাঁর অবাধ্য হবে এবং তাঁর পথে বাধা হয়ে দাঁড়াবে তাদের জন্য কঠিন শাস্তির ঘোষণা রয়েছে পবিত্র কুরআনে। এ পর্যায়ে বাধা দান সম্পর্কে আল্লাহ প্রদত্ত হুঁশিয়ারী ও হক্বের পথে বাধা দানের পরিণতি সম্পর্কিত আলোচনা উপস্থাপন করব ইনশাআল্লাহ।\n\nদ্বীনের কাজে বাধা দানে আল্লাহর নিষেধাজ্ঞা :\n\nদ্বীনে হক্বের কাজ মূলতঃ আল্লাহর নির্দেশ। এ নির্দেশ বাস্তবায়নে আল্লাহ ও তাঁর রাসূল (ছাঃ) তাকে বিভিন্নভাবে নির্দেশ দিয়েছেন। পাশাপাশি দ্বীনী কাজে বাধা প্রদান করতে মহান আল্লাহ কঠোরভাবে নিষেধ করেছেন। আল্লাহ বলেন,\nوَلاَ تَقْعُدُوْا بِكُلِّ صِرَاطٍ تُوْعِدُوْنَ وَتَصُدُّوْنَ عَنْ سَبِيْلِ اللّهِ مَنْ آمَنَ بِهِ وَتَبْغُوْنَهَا عِوَجاً وَاذْكُرُوْا إِذْ كُنْتُمْ قَلِيْلاً فَكَثَّرَكُمْ وَانْظُرُوْا كَيْفَ كَانَ عَاقِبَةُ الْمُفْسِدِيْنَ-\n‘তোমরা পথে-ঘাটে একারণে বসে থেকো না যে, আল্লাহ বিশ্বাসীদেরকে হুমকি দিবে, আল্লাহর পথে বাধা সৃষ্টি করবে এবং তাতে বক্রতা অনুসন্ধান করবে। স্মরণ কর, যখন তোমরা সংখ্যায় অল্প ছিলে অতঃপর আল্লাহ তোমাদেরকে অধিক করেছেন এবং লক্ষ্য কর কিরূপ অশুভ পরিণতি হয়েছে অনর্থকারীদের’ (আ‘রাফ ৭/৮৬)। অন্যত্র আল্লাহ বলেন,\nوَلاَ تَكُوْنُوْا كَالَّذِيْنَ خَرَجُوْا مِنْ دِيَارِهِمْ بَطَراً وَرِئَاءَ النَّاسِ وَيَصُدُّوْنَ عَن سَبِيْلِ اللّهِ وَاللّهُ بِمَا يَعْمَلُوْنَ مُحِيْطٌ-\n‘আর তাদের মত হয়ে যেয়ো না, যারা বেরিয়েছে নিজেদের অবস্থান থেকে গর্বিতভাবে এবং লোকদেরকে দেখানোর উদ্দেশ্যে। আর আল্লাহর পথে তারা বাধা দান করত। বস্ত্ততঃ আল্লাহর আয়ত্বে রয়েছে সে সমস্ত বিষয় যা তারা করে’ (আনফাল ৮/৪৭)।\n\nদ্বীনের পথে বাধা সৃষ্টি করা শয়তানী কাজ :\n\nদ্বীনের পথে বাধা, প্রতিবন্ধকতা সৃষ্টি করা মূলতঃ শয়তানী কাজ। মানব সৃষ্টির সূচনালগ্ন থেকে শয়তান এ কাজ করে আসছে। প্রথম মানব ও প্রথম নবী আদম (عليه السلام) থেকে অদ্যাবধি শয়তানের এ কাজ অব্যাহত আছে। শয়তানের সাথে সাথে কিছু মানুষও দ্বীনের পথে বাধা হয়ে দাঁড়ায়। আল্লাহ বলেন,\nإِنَّمَا يُرِيْدُ الشَّيْطَانُ أَنْ يُوْقِعَ بَيْنَكُمُ الْعَدَاوَةَ وَالْبَغْضَاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللّهِ وَعَنِ الصَّلاَةِ فَهَلْ أَنْتُمْ مُّنْتَهُوْنَ-\n‘শয়তান তো চায় মদ ও জুয়ার মাধ্যমে তোমাদের পরস্পরের মাঝে শত্রুতা ও বিদ্বেষ সঞ্চারিত করে দিতে এবং আল্লাহর স্মরণ ও ছালাত থেকে তোমাদের বিরত রাখতে। অতএব তোমরা এখনও কি নিবৃত্ত হবে’? (মায়েদাহ ৫/৯১)।\n\nআল্লাহর পথে বাধা দান ইহুদী-নাছারাদের কাজ\n\nআল্লাহর দ্বীনে বাধা দেওয়া ইহুদী-নাছারাদের কাজ। তারা একদিকে নবী-রাসূলগণকে অস্বীকার করতো, অপরদিকে কেউ কেউ আল্লাহর দ্বীনের পথে প্রতিবন্ধকতা সৃষ্টি করতো। মহান আল্লাহ বলেন,\nقُلْ يَا أَهْلَ الْكِتَابِ لِمَ تَصُدُّوْنَ عَنْ سَبِيْلِ اللّهِ مَنْ آمَنَ تَبْغُوْنَهَا عِوَجاً وَأَنْتُمْ شُهَدَاءَ وَمَا اللّهُ بِغَافِلٍ عَمَّا تَعْمَلُوْنَ-\n‘বলুন, হে কিতাবধারীগণ! কেন তোমরা আল্লাহর পথে ঈমানদারদেরকে বাধা দান কর, তোমরা তাদের দ্বীনের মধ্যে বক্রতা অনুপ্রবেশ করানোর পন্থা অনুসন্ধান কর, অথচ তোমরা এ পথের সত্যতা প্রত্যক্ষ করছ। বস্ত্ততঃ আল্লাহ তোমাদের কার্যকলাপ সম্পর্কে অনবগত নন’ (আলে-ইমরান ৩/৯৯)।\n\nআল্লাহর দ্বীন থেকে দূরে সরে যাওয়া মুনাফিক্বী :\n\nমুনাফিকদের অন্যতম আচরণ হচ্ছে বাহ্যিক দিকে এক রকম অন্তরে ভিন্ন। তারা প্রকাশ্যে আল্লাহর পথে থাকার অভিনয় করলেও প্রকৃত পক্ষে দ্বীন থেকে অনেক দূরে থাকে। আল্লাহপাক বলেন,\nوَإِذَا قِيْلَ لَهُمْ تَعَالَوْاْ إِلَى مَا أَنْزَلَ اللّهُ وَإِلَى الرَّسُوْلِ رَأَيْتَ الْمُنَافِقِيْنَ يَصُدُّوْنَ عَنْكَ صُدُوْداً-\n‘আর যখন বলা হবে, আল্লাহর নির্দেশের দিকে এসো, যা তিনি রাসূলের প্রতি নাযিল করেছেন, তখন আপনি মুনাফিকদের দেখবেন, তারা আপনার কাছ থেকেও সম্পূর্ণভাবে সরে যাচ্ছে’ (নিসা ৪/৬১)।\n\nদ্বীনের পথে বাধা দান করলে বহু কল্যাণকর জিনিস থেকে বঞ্চিত হ’তে হয় :\n\nইহুদীরা আল্লাহর দ্বীনে প্রতিবন্ধকতা সৃষ্টি করত। ফলে তাদের জন্য অনেক কল্যাণকর বস্ত্ত হারাম করা হয়, যা পূর্বে তাদের জন্য হালাল ছিল। আল্লাহ তা‘আলা বলেন,\nفَبِظُلْمٍ مِّنَ الَّذِيْنَ هَادُواْ حَرَّمْنَا عَلَيْهِمْ طَيِّبَاتٍ أُحِلَّتْ لَهُمْ وَبِصَدِّهِمْ عَنْ سَبِيْلِ اللّهِ كَثِيْراً-\n‘বস্ত্ততঃ ইহুদীদের জন্য আমি হারাম করে দিয়েছি বহু পূত-পবিত্র বস্ত্ত, যা তাদের জন্য হালাল ছিল, তাদের পাপের কারণে এবং আল্লাহর পথে অধিক পরিমাণে বাধা দানের দরুন’ (নিসা ৪/১৬০)। অনুরূপভাবে এখনও কেউ আল্লাহর দ্বীনে বাধা দিলে সেও কল্যাণকর বহু জিনিস থেকে বঞ্চিত হবে।\n\nদ্বীনের পথে বাধা দান করলে পথভ্রষ্ট হয় :\n\nদ্বীনের কাজে বাধা দান করা বিভ্রান্তিতে নিপতিত হওয়ার কারণ। ধর্মের কাজে যারা বাধা দেয় তারা পথভ্রষ্ট হয়, সত্য পথ থেকে বিচ্যুত হয়। মহান আল্লাহ বলেন,\nإِنَّ الَّذِيْنَ كَفَرُواْ وَصَدُّواْ عَنْ سَبِيْلِ اللّهِ قَدْ ضَلُّواْ ضَلاَلاً بَعِيْداً-\n‘যারা কুফরী অবলম্বন করেছে এবং আল্লাহর পথে বাধার সৃষ্টি করেছে, তারা সুদূর বিভ্রান্তিতে পতিত হয়েছে’ (নিসা ৪/১৬৭)। আল্লাহ তা‘আলা আরো বলেন,\nاَلَّذِيْنَ يَسْتَحِبُّوْنَ الْحَيَاةَ الدُّنْيَا عَلَى الآخِرَةِ وَيَصُدُّوْنَ عَنْ سَبِيْلِ اللّهِ وَيَبْغُوْنَهَا عِوَجاً أُوْلَـئِكَ فِيْ ضَلاَلٍ بَعِيْدٍ-\n‘যারা পরকালের চাইতে পার্থিব জীবনকে পসন্দ করে, আল্লাহর পথে বাধা দান করে এবং তাতে বক্রতা অন্বেষণ করে, তারা পথ ভুলে দূরে পড়ে আছে’ (ইবরাহীম ১৪/৩)।\n\nআল্লাহর দ্বীনের পথে বাধা দান পাপ :\n\nদ্বীনের পথে প্রতিবন্ধকতা সৃষ্টি করা এক জঘন্যতম কাজ। এর জন্য পরকালে রয়েছে লাঞ্ছনাদায়ক শাস্তি। মহান আল্লাহ বলেন,\nاِتَّخَذُوْا أَيْمَانَهُمْ جُنَّةً فَصَدُّوْا عَنْ سَبِيْلِ اللَّهِ فَلَهُمْ عَذَابٌ مُّهِيْنٌ-\n‘তারা তাদের শপথকে ঢাল করে রেখেছে, অতঃপর তারা আল্লাহর পথ থেকে মানুষকে বাধা প্রদান করে। অতএব তাদের জন্য রয়েছে অপমানজনক শাস্তি’ (মুজাদালাহ ৫৮/১৬)।\n\nআল্লাহর দ্বীনের পথে বাধা দেওয়া অত্যন্ত জঘন্য পাপ। এ সম্পর্কে আল্লাহ বলেন, ‘সম্মানিত মাস সম্পর্কে তোমার কাছে জিজ্ঞেস করে যে, তাতে যুদ্ধ করা কেমন? বলে দাও, এতে যুদ্ধ করা ভীষণ বড় পাপ। আর আল্লাহর পথে প্রতিবন্ধকতা সৃষ্টি করা এবং কুফরী করা, মসজিদে হারামের পথে বাধা দেয়া এবং সেখানকার অধিবাসীদের বহিষ্কার করা আল্লাহর নিকট তার চেয়েও বড় পাপ। আর ধর্মের ব্যাপারে ফেতনা সৃষ্টি করা নর হত্যা অপেক্ষাও মহাপাপ। বস্ত্ততঃ তারা তো সর্বদাই তোমাদের সাথে যুদ্ধ করতে থাকবে, যাতে করে তোমাদেরকে দ্বীন থেকে ফিরিয়ে দিতে পারে, যদি তা সম্ভব হয়। তোমাদের মধ্যে যারা নিজের দ্বীন থেকে ফিরে দাঁড়াবে এবং কাফের অবস্থায় মৃত্যুবরণ করবে, দুনিয়া ও আখিরাতে তাদের যাবতীয় আমল বিনষ্ট হয়ে যাবে। আর তারাই হ’ল জাহান্নামী। তাতে তারা চিরকাল বসবাস করবে’ (বাক্বারাহ ২/২১৭)। এ আয়াতে দ্বীনের পথে বাধা দেওয়াকে বড় পাপ হিসাবে আখ্যায়িত করা হয়েছে।\n\nআল্লাহর দ্বীনের পথে বাধা দান কুফরী :\n\nআল্লাহর দ্বীনের পথে বাধা দান করা কুফরীর নামান্তর। কেননা আল্লাহ আমাদের স্রষ্টা। এ পৃথিবীতে তাঁর বিধানই চলবে। কিন্তু কেউ যদি তাঁর বিধান কায়েমের পথে বাধা দেয় তাহ’লে সেটা হবে তাঁর কাজে বাধা দানের অন্তর্ভুক্ত। আর আল্লাহর কাজে বাধা দেওয়া তাঁকে অস্বীকার করার শামিল। এজন্য যারা আল্লাহর পথে বাধা দেয় তাদেরকে তিনি কাফের বলে আখ্যায়িত করেছেন। তিনি বলেন,\nاَلَّذِيْنَ يَصُدُّوْنَ عَنْ سَبِيْلِ اللّهِ وَيَبْغُوْنَهَا عِوَجاً وَهُمْ بِاْلآخِرَةِ كَافِرُوْنَ-\n‘যারা আল্লাহর পথে বাধা দিত এবং তাতে বক্রতা অন্বেষণ করত। তারা পরকালের বিষয়েও অবিশ্বাসী ছিল’ (আ‘রাফ ৭/৪৫)।\n\nদ্বীনের পথে বাধা দান ক্ষমার অযোগ্য অপরাধ :\n\nদ্বীনের কাজে বাধা দান করা অমার্জনীয় অপরাধ। এ অপরাধ করে কেউ তওবা না করলে আল্লাহ তাঁকে ক্ষমা করবেন না। আল্লাহ বলেন,\nإِنَّ الَّذِيْنَ كَفَرُوْا وَصَدُّوْا عَنْ سَبِيْلِ اللَّهِ ثُمَّ مَاتُوْا وَهُمْ كُفَّارٌ فَلَنْ يَّغْفِرَ اللَّهُ لَهُمْ-\n‘নিশ্চয়ই যারা কাফের এবং আল্লাহর পথ থেকে মানুষকে ফিরিয়ে রাখে, অতঃপর কাফের অবস্থায় মারা যায়, আল্লাহ কখনোই তাদের ক্ষমা করবেন না’ (মুহাম্মাদ ৪৭/৩৪)।\n\nদ্বীনের পথে বাধা দানে শাস্তি :\n\nদ্বীনের পথে বাধা দান জঘন্য অপরাধ। এর জন্য আল্লাহ পরকালে কঠিন শাস্তির ব্যবস্থা রেখেছেন। মহান আল্লাহ বলেন,\nوَمَا لَهُمْ أَلاَّ يُعَذِّبَهُمُ اللّهُ وَهُمْ يَصُدُّوْنَ عَنِ الْمَسْجِدِ الْحَرَامِ وَمَا كَانُواْ أَوْلِيَاءَهُ إِنْ أَوْلِيَآؤُهُ إِلاَّ الْمُتَّقُوْنَ وَلَـكِنَّ أَكْثَرَهُمْ لاَ يَعْلَمُوْنَ-\n‘আর তাদের মধ্যে এমন কি বিষয় রয়েছে, যার ফলে আল্লাহ তাদের উপর আযাব দান করবেন না। অথচ তারা মসজিদে হারামে যেতে বাধা দান করে, অথচ তাদের সে অধিকার নেই। এর অধিকার তো তাদেরই রয়েছে যারা পরহেযগার। কিন্তু তাদের অধিকাংশই সে বিষয়ে অবহিত নয়’ (আনফাল ৮/৩৫)। আল্লাহপাক অন্যত্র বলেন,\nيَا أَيُّهَا الَّذِيْنَ آمَنُوْا إِنَّ كَثِيْراً مِّنَ الْأَحْبَارِ وَالرُّهْبَانِ لَيَأْكُلُوْنَ أَمْوَالَ النَّاسِ بِالْبَاطِلِ وَيَصُدُّوْنَ عَنْ سَبِيْلِ اللّهِ وَالَّذِيْنَ يَكْنِزُوْنَ الذَّهَبَ وَالْفِضَّةَ وَلاَ يُنْفِقُوْنَهَا فِيْ سَبِيْلِ اللّهِ فَبَشِّرْهُمْ بِعَذَابٍ أَلِيْمٍ-\n‘হে ঈমানদারগণ! পন্ডিত ও সংসারবিরাগীদের অনেকে লোকদের মালামাল অন্যায়ভাবে ভোগ করে চলেছে এবং আল্লাহর পথ থেকে লোকদের নিবৃত রেখেছে। আর যারা স্বর্ণ ও রৌপ্য জমা করে রাখে এবং তা ব্যয় করে না আল্লাহর পথে, তাদের কঠোর আযাবের সুসংবাদ শুনিয়ে দিন’ (তওবা ৯/৩৪)। তিনি আরো বলেন,\nاَلَّذِيْنَ كَفَرُواْ وَصَدُّواْ عَنْ سَبِيْلِ اللّهِ زِدْنَاهُمْ عَذَاباً فَوْقَ الْعَذَابِ بِمَا كَانُواْ يُفْسِدُوْنَ-\n‘যারা কাফের হয়েছে এবং আল্লাহর পথে বাধা সৃষ্টি করেছে, আমি তাদেরকে আযাবের পর আযাব বাড়িয়ে দেব। কারণ তারা অশান্তি সৃষ্টি করত’ (নাহল ১৬/৮৮)। অন্যত্র তিনি বলেন,\nوَلاَ تَتَّخِذُوْا أَيْمَانَكُمْ دَخَلاً بَيْنَكُمْ فَتَزِلَّ قَدَمٌ بَعْدَ ثُبُوْتِهَا وَتَذُوْقُوْا الْسُّوءَ بِمَا صَدَدتُّمْ عَنْ سَبِيْلِ اللّهِ وَلَكُمْ عَذَابٌ عَظِيْمٌ-\n‘তোমরা স্বীয় কসম সমূহকে পারস্পরিক কলহদ্বন্দ্বের বাহানা করো না। তাহ’লে দৃঢ়ভাবে প্রতিষ্ঠিত হওয়ার পর পা ফসকে যাবে এবং তোমরা শাস্তির স্বাদ আস্বাদন করবে, এ কারণে যে, তোমরা আমার পথে বাধা দান করেছ এবং তোমাদের কঠোর শাস্তি হবে’ (নাহল ১৬/৯৪)। আল্লাহ আরো বলেন,\nإِنَّ الَّذِيْنَ كَفَرُوْا وَيَصُدُّوْنَ عَنْ سَبِيْلِ اللَّهِ وَالْمَسْجِدِ الْحَرَامِ الَّذِيْ جَعَلْنَاهُ لِلنَّاسِ سَوَاءً الْعَاكِفُ فِيْهِ وَالْبَادِ وَمَنْ يُّرِدْ فِيهِ بِإِلْحَادٍ بِظُلْمٍ نُذِقْهُ مِنْ عَذَابٍ أَلِيْمٍ-\n‘যারা কুফরী করে ও আল্লাহর পথে বাধা সৃষ্টি করে এবং সেই মসজিদে হারাম থেকে বাধা দেয়, যাকে আমি প্রস্ত্তত করেছি স্থানীয় ও বহিরাগত সকল মানুষের জন্যে সমভাবে এবং যে মসজিদে হারামে অন্যায়ভাবে কোন ধর্মদ্রোহী কাজ করার ইচ্ছা করে, আমি তাদেরকে যন্ত্রণাদায়ক শাস্তি আস্বাদন করাব’ (হজ্জ ২২/২৫)।\n\nদ্বীনের পথে বাধা দানকারী ব্যর্থ ও পরাজিত হবে :\n\nদ্বীনের পথে বাধা দানকারীরা যতই কৌশল অবলম্বন করুক, তারা যতই প্রভাবশালী হোক, এক সময় ব্যর্থতার গ্লানি তাদের বরণ করতে হবে। পরাজয়ের মালা তাদের গলায় পরতেই হবে। এটা মহান আল্লাহর ঘোষণা। আল্লাহ তা‘আলা বলেন,\nاَلَّذِيْنَ كَفَرُوْا وَصَدُّوْا عَنْ سَبِيْلِ اللَّهِ أَضَلَّ أَعْمَالَهُمْ-\n‘যারা কুফরী করে এবং আল্লাহর পথে বাধা সৃষ্টি করে, আল্লাহ তাদের সকল কর্ম ব্যর্থ করে দেন’ (মুহাম্মাদ ৪৭/১)। অন্যত্র তিনি বলেন,\nإِنَّ الَّذِيْنَ كَفَرُوْا وَصَدُّوْا عَنْ سَبِيْلِ اللَّهِ وَشَاقُّوا الرَّسُوْلَ مِنْ بَعْدِ مَا تَبَيَّنَ لَهُمُ الهُدَى لَنْ يَّضُرُّوا اللَّهَ شَيْئاً وَسَيُحْبِطُ أَعْمَالَهُمْ-\n‘নিশ্চয়ই যারা কাফের এবং আল্লাহর পথ থেকে মানুষকে ফিরিয়ে রাখে এবং নিজেদের জন্য সৎ পথ ব্যক্ত হওয়ার পর রাসূলের বিরোধিতা করে, তারা আল্লাহর কোনই ক্ষতি করতে পারবে না এবং তিনি ব্যর্থ করে দিবেন তাদের কর্মসমূহকে’ (মুহাম্মাদ ৪৭/৩২)।\n\nদ্বীনের কাজে বাধা দানে সম্পদ ব্যয় আফসোসের কারণ হবে :\n\nপৃথিবীর পূর্ববর্তী উম্মতের ন্যায় বর্তমানেও এমন অনেক লোক আছে, যারা ব্যক্তিস্বার্থে দলীয় স্বার্থে কিংবা নিজেদের বশবর্তী হয়ে দ্বীনের কাজে বাধা দানের জন্য অকাতরে অর্থ ব্যয় করে থাকে। প্রকৃতপক্ষে দ্বীনের কাজে বাধা দানের জন্য তাদের সকল প্রচেষ্টা ব্যর্থ হবে। উপরন্তু এজন্য তাদের ব্যয়িত অর্থের জন্যও তারা আফসোস করবে। এ সম্পর্কে আল্লাহ আরো বলেন,\nإِنَّ الَّذِيْنَ كَفَرُواْ يُنْفِقُوْنَ أَمْوَالَهُمْ لِيَصُدُّواْ عَنْ سَبِيْلِ اللّهِ فَسَيُنْفِقُوْنَهَا ثُمَّ تَكُوْنُ عَلَيْهِمْ حَسْرَةً ثُمَّ يُغْلَبُوْنَ وَالَّذِيْنَ كَفَرُواْ إِلَى جَهَنَّمَ يُحْشَرُوْنَ-\n‘নিঃসন্দেহে যেসব লোক কাফের, তারা ব্যয় করে নিজেদের ধন-সম্পদ, যাতে করে বাধা দান করতে পারে আল্লাহর পথে। বস্ত্ততঃ এখন তারা আরো ব্যয় করবে। তারপর তাই তাদের জন্য আক্ষেপের কারণ হবে এবং শেষ পর্যন্ত তারা হেরে যাবে। আর যারা কাফের, তাদেরকে জাহান্নামের দিকে তাড়িয়ে নিয়ে যাওয়া হবে’ (আনফাল ৮/৩৬)।\n\nপরিশেষে আমরা বলতে পারি যে, পৃথিবীতে ব্যক্তি বা দলীয় স্বার্থে কিংবা রাজনৈতিক উদ্দেশ্য হাছিলের পথে বাধা মনে করে যারা আল্লাহর দ্বীনের পথে প্রতিবন্ধকতা সৃষ্টি করবে, তারা সাময়িকভাবে সফল হ’লেও মূলতঃ ব্যর্থতা তাদেরকে বরণ করতেই হবে। তারা ইহকালে যেমন ক্ষতিগ্রস্ত হয়, ক্ষমার অযোগ্য এ পাপাচারের কারণে পরকালেও তারা মুক্তি পাবে না; বরং জাহান্নামে নিক্ষিপ্ত হবে। এজন্য এখন থেকে সাবধান হওয়া আবশ্যক যে, আমাদের কোন কথা বা কাজে কিংবা কোন আচরণে দ্বীনের প্রচার-প্রসারে যেন বিঘ্ন না ঘটে। পাশাপাশি হক্বের প্রচার-প্রসারে আমাদেরকে সম্মিলিতভাবে এগিয়ে আসতে হবে। আল্লাহ আমাদের সবাইকে দ্বীনে হক্বের সেবায় আত্মনিয়োগ করার তাওফীক্ব দান করুন- আমীন!\n\n– ড. মুহাম্মাদ কাবীরুল ইসলাম"
    },
    {
        "1": "দ্বীন প্রতিষ্ঠায় যুবসমাজের ভূমিকা",
        "2": "মানুষের স্বাভাবিক জীবনকে সাধারণভাবে তিনটি স্তরে শ্রেণী বিন্যাস করা যায়। শৈশব, যৌবন ও বার্ধক্য। এই তিন কালের মধ্যে সকল বিবেচনায় যৌবনকাল শ্রেষ্ঠ। সৌন্দর্যের কাল যৌবন, শক্তির কাল যৌবন, জীবনের পূর্ণতার কাল যৌবন। তাই কবি বলেছেন ‘এখন যৌবন যার, যুদ্ধে যাওয়ার শ্রেষ্ঠ সময় তার’। যৌবন যেমন সৃষ্টির স্বরূপ, পূর্ণতার স্বরূপ, তেমনি পরিপূর্ণ জীবনও প্রাণের স্বরূপ। যে কারণে জাতি-ধর্ম-বর্ণ নির্বিশেষে সকলেই যৌবনের জয়গান গেয়েছেন। জীবন ও সমাজের পরিবর্তনে এবং তার সৌন্দর্য বর্ধনে তারুণ্য শ্রেষ্ঠ সহায়ক শক্তি। প্রসিদ্ধ কবি-সাহিত্যিকদের সাহিত্যকর্মের একটা উল্লেখযোগ্য অংশ দখল করে আছে এই যৌবনের স্তব-গান। নবী করীম (ছাঃ)ও নানাভাবে যুবকদের স্বাগত জানিয়েছেন, ছাহাবাদেরকে জানাতে বলেছেন। আবু সাঈদ খুদরী (رضي الله عنه) হতে বর্ণিত হাদীছ তার প্রকৃষ্ট উদাহরণ। ‘তিনি কোন মুসলিম যুবককে দেখলে খুশী হয়ে বলতেন, আমি রাসূলুল্লাহ (ছাঃ)-এর অছিয়ত অনুযায়ী তোমাদেরকে মারহাবা জানাচ্ছি। রাসূল (ছাঃ) আমাদেরকে তোমাদের জন্য মজলিস প্রশস্ত করার ও তোমাদেরকে হাদীছ বুঝিয়ে দেওয়ার নিদের্শ দিয়ে গেছেন। কেননা তোমরাই আমাদের পরবর্তী বংশধর ও পরবর্তী আহলুল হাদীছ।’\n\nআমাদের জাতীয় কবি কাজী নজরুল ইসলামও তারুণ্যের প্রতি অকৃত্রিম অনুরাগ, ভালবাসা ও শ্রদ্ধা নিবেদন করেছেন। তরুণ ও যুব সমাজের উদ্দেশ্যে প্রদত্ত এক অভিভাষণে তিনি বলেন, ‘জবাকুসুম সঙ্কাশ তরুণ অরুণকে দেখিয়া প্রথম মানব যেমন করিয়া সশ্রদ্ধ নমস্কার করিয়াছিলেন, আমার প্রথম জাগরণ প্রভাতে তেমনি সশ্রদ্ধ বিস্ময় লইয়া যৌবনকে অন্তরের শ্রদ্ধা নিবেদন করিয়াছি, তাহার স্তব-গান গাহিয়াছি। তরুণ অরুণের মতই যে তারুণ্য তিমিরবিদারী সে যে আলোর দেবতা। রঙের খেলা খেলিতে খেলিতে তাহার উদয়, রঙ ছড়াইতে ছড়াইতে তাহার অস্ত। যৌবন-সূর্য যথায় অস্তমিত দুঃখের তিমিরকুন্তলা নিশীথিনীর সেই ত লীলাভূমি’।\n\nতারুণ্য বা বার্ধক্যকে সব সময় বয়সের ফ্রেমে বাঁধা যায় না। কারণ তরুণ ও তারুণ্য এক জিনিষ নয়। নজরুল ইসলাম বলেছেন, ‘বহু যুবককে দেখিয়াছি-যাহাদের যৌবনের উর্দির নীচে বার্ধক্যের কঙ্কাল-মূর্তি। আবার বহু বৃদ্ধকে দেখিয়াছি- যাঁহাদের বার্ধক্যের জীর্ণাবরণের তলে মেঘ-লুপ্ত সূর্যের মত প্রদীপ্ত যৌবন’। এজন্য যারা ‘পুরাতনকে মিথ্যাকে মৃতকে আঁকড়িয়া পড়িয়া থকে’, ‘মায়াচ্ছন্ন নব-যাত্রীর চলার ছন্দে ছন্দ মিলাইয়া যাহারা কুচ-কাওয়াজ করিতে জানে না’, যারা ‘অটল-সংস্কার-পাষাণ স্তূপ আঁকড়িয়া পড়িয়া আছে’, যারা ‘নব অরুণোদয় দেখিয়া নিদ্রাভঙ্গের ভয়ে দ্বার রুদ্ধ করিয়া পড়িয়া থাকে, আলোকপিয়াসী প্রাণ-চঞ্চল শিশুদের কল-কোলাহলে যাহারা বিরক্ত হইয়া অভিসম্পাত’ করে; বয়স তার যাই হোক না কেন সে কখনো তরুণ নয়। তরুণ তারাই ‘যাহার শক্তি অপরিমাণ, গতিবেগ ঝঞ্ঝার ন্যায়, তেজ নির্মেঘ আষাঢ় মধ্যাহ্নের মার্তন্ড প্রায়, বিপুল যাহার আশা, ক্লান্তিহীন যাহার উৎসাহ, বিরাট যাহার ঔদার্য, অফুরন্ত যাহার প্রাণ, অতল যাহার সাধনা, মৃত্যু যাহার মুঠিতলে’।\n\nতরুণ বা যুব সমাজই দেশ ও জাতির ভবিষ্যৎ। যুগে যুগে এই তরুণরাই পৃথিবীর বুকে বহু অসাধ্য সাধন করেছে। দ্বীন প্রচারেও যুব সমাজের অবদান অনস্বীকার্য। ইসলামের আদি যুগ থেকেই শত বাঁধা-বিপত্তি উপেক্ষা করে দ্বীন প্রতিষ্ঠার উদগ্র বাসনা হৃদয়ে ধারণ করে দ্বীনের পথে বহু যুবক হাসি মুখে নিজেদের জীবন উৎসর্গ করেছে। কিয়ামত পর্যন্ত এ ধারা অব্যাহত থাকবে ইনশাল্লাহ।\n\nকুরআন ও হাদীছ বিশ্লেষণ করলে দেখা যায়, প্রতিটি নবী-রাসূলের যুগে দ্বীন প্রতিষ্ঠায় যুব সমাজ অত্যন্ত গুরুত্বপূর্ণ ভূমিকা পালন করে গেছেন। এক্ষেত্রে শারয়ী বিধানেও যুব সমাজের উপর গুরু দায়িত্ব অর্পিত হয়েছে। যৌবনকাল মানব জীবনের শ্রেষ্ঠ সময়। তারুণ্য কারো বাঁধা মানতে চায় না। সে তার আপন গতিতে সামনের দিকে এগিয়ে যেতে চায়। যৌবন যেমন গড়তে পারে, তেমনি ভাঙতেও জানে। নদীর দু’পাড়ে উঁচু বাঁধ না দিলে আষাঢ়-শ্রাবণ মাসে যেমন নদীর পানি দু’কূল প্লাবিত করে ফসলের ক্ষেতসহ বসতবাড়ি ভাসিয়ে নিয়ে যায়; যৌবন কালকে সুপথে নিয়ন্ত্রণ না করলে তেমনি যে কোন মুহূর্তে বিপথগামী হতে বাধ্য। সে কারণেই প্রত্যেক যুবককে সতর্ক করে নবী করীম (ছাঃ) বলেন, কিয়ামতের কঠিনতম সময়ে সাত শ্রেণীর মানুষ আল্লাহর আরশের ছায়াতলে আশ্রয় নেওয়ার সৌভাগ্য অর্জন করবে; যেদিন আল্লার ছায়া ব্যতীত অন্য কোন ছায়া থাকবে না। তার দ্বিতীয় নম্বরে বলা হচে ‘ঐ যুবক যে আল্লাহর ইবাদতে যৌবনকে অতিবাহিত করেছে’ (বুখারী, মুসলিম)। অপর এক হাদীছে নবী (ছাঃ) বলেন, কিয়ামতের দিন পাঁচটি বিষয়ে জিজ্ঞাসিত না হওয়া পর্যন্ত কোন আদম সন্তান এক পাও অগ্রসর হতে পারবে না। প্রথম হল- ‘তার বয়স, সে তা কোন কাজে ব্যয় করেছে। দ্বিতীয় হল- ‘তার যৌবনকাল, সে তা কোন পথে ব্যয় করেছে’ (তিরমিযী)।\n\nউল্লেখিত দু’টি হাদীছ থেকে স্পষ্টভাবে প্রতীয়মান হয় যে, কিয়ামতের ময়দানে প্রত্যেক ব্যক্তিকে বিশেষ করে তার যৌবন কালের পুঙ্খানুপুঙ্খ হিসাবে দিতে হবে। আর শেষ বিচারের কাঠগড়ায় দাঁড়িয়ে সকল প্রশ্নের সঠিক উত্তর দিতে গেলে সময় থাকতেই প্রত্যেক ব্যক্তিকে বিশেষ করে যুব সমাজকে দায়িত্ব সচেতন হতে হবে। অন্যথায় সেদিন কঠিনভাবে অপমানিত হওয়া ছাড়া বিকল্প কোন পথ খোলা থাককে না। যার নিশ্চিত পরিণতি হল জাহান্নাম। এই চেতনাবোধ থেকেই বিগত দিনে জাহান্নামের ভয়ে ভীতু এবং জান্নাতের পাগল যুবসমাজ ক্ষণস্থায়ী পৃথিবীর মোহ ডাষ্টবিনে নিক্ষেপ করে দ্বীন প্রতিষ্ঠায় ঝাঁপিয়ে পড়ে প্রাণ বিলিয়ে দিতেও বিন্দুমাত্র কুণ্ঠাবোধ করেনি। কেননা তাদের হৃদয়ে সদা জাগ্রত ছিল মহান আল্লাহর অমীয় বাণী-‘নিশ্চয়ই আল্লাহ জান ও মাল জান্নাতের বিনিময়ে ক্রয় করে নিয়েছেন’ (তওবা ১১১)।\n\nদ্বীন প্রতিষ্ঠায় যুবসমাজের ভূমিকার কথা বলতে গেলে প্রথমেই আসে হযরত ওমর (رضي الله عنه)-এর কথা। তিনি মুসলমান হওয়ার আগ পর্যন্ত নবী (ছাঃ) ও তাঁর সঙ্গীরা অত্যন্ত সংগোপণে দ্বীনের দাওয়াত দিচ্ছিলেন। অন্যদের সাথে স্বয়ং ওমরও ছিলেন ইসলাম ও মুসলমানদের ঘোর শত্রু। নাঙ্গা তরবারী নিয়ে যে ওমর মুহাম্মাদ (ছাঃ)-এর শিরোচ্ছেদ করতে পাগলের মত ছুটে চলেছেন, সেই ওমরই আল্লাহর অশেষ রহমতে যখন মুসলমান হয়ে গেলেন তখন থেকেই প্রকাশ্যে ইসলাম প্রচার শুরু হয়ে গেল। ওমর (رضي الله عنه)সহ মোট চল্লিশ জনের ছোট্ট একটি মুসলিম কাফেলা মক্কার অলিতে-গলিতে মিছিল বের করল। উলঙ্গ তরবারী হাতে মিছিলের প্রথম কাতারে মহাবীর ওমর (رضي الله عنه)। পৃথিবীর সর্বশ্রেষ্ঠ তাকবীর ‘আল্লাহু আকবর’ ধ্বণীতে মক্কার আকাশ-বাতাস মুখরিত হয়ে উঠল। কাবা প্রাঙ্গণে গিয়ে মিছিল শেষ হল। সকলে একসাথে ছালাত আদায় করলেন। ক্ষুদ্র মুসলিম বাহিনীর নেতৃত্বে ওমরকে দেখে কুরায়েশ যারপরনাই বিস্মিত-হতভম্ব হল। তাদের ক্রোধান্বিত অবস্থা দেখে ওমর (رضي الله عنه) বলিষ্ঠ কণ্ঠে ঘোষণা দিলেন, ‘সাবধান! কোন মুসলমানের কেশাগ্র স্পর্শ করলে ওমরের তরবারী আজ থেকে তোমাদের বিরুদ্ধে পরিচালিত হবে’। তাৎক্ষণিক তারা কিছু না করতে পারলেও কোন দিনই মক্কার কাফের-মুশরিকরা মুসলমানদেরকে সহজ ভাবে গ্রহণ করেনি। যার ফলে সংঘটিত হয় বদর, ওহুদ, খন্দকসহ অসংখ্য রক্তক্ষয়ী সংগ্রাম। এসব সমর ক্ষেত্রেও মুসলিম যুবসমাজই মুখ্য ভূমিকা পালন করে থাকে।\n\nপবিত্র কুরআনে বর্ণিত বিভিন্ন ঘটনা থেকে একথা নিশ্চিতভাবে বলা চলে যে, যুবসমাজের আত্মত্যাগ ছাড়া পৃথিবীতে কোন সত্য উদ্ঘাটন বা প্রতিষ্ঠা করা সম্ভব নয়। এক্ষেত্রে বনী ইসরাঈলের গো-কুরবানীর কাহিনী সবিশেষ উল্লেখযোগ্য। বনী ইসরাঈলের এক যুবক তার চাচার সম্পত্তির লোভে এবং চাচাতো বোনকে বিয়ে করার আশায় রাতের অন্ধকারে চাচাকে হত্যা করে মৃতদেহ অন্যের বাড়ির সামনে রেখে আসে। পরদিন সকলে যে বাড়ির সামনে লাশ পাওয়া গেছে তাদের বিরুদ্ধে চাচাকে হত্যার অভিযোগ উত্থাপন করে। এ নিয়ে দুই গ্রুপের মধ্যে চরম উত্তেজনার সৃষ্টি হয়। এক পর্যায় তারা উভয় পক্ষ বিষয়টি মিমাংসার জন্য হযরত মুসা (عليه السلام) এর স্মরণাপন্ন হয়। তখন মূসা (عليه السلام) আল্লাহর পক্ষ থেকে তাদেরকে জানান যে, তোমরা একটা গাভী কুরবানী করে তার এক টুকরো গোশত ঐ মৃত লাশের গায়ে স্পর্শ কর, তাহলে সে জীবিত হয়ে তার মৃত্যু-কাহিনী বর্ণনা করবে। তারা তখন মুসা (عليه السلام)-এর সাথে বহু বাদানুবাদ করল যেমন, গাভীটি কেমন হবে, তার রং কি, তার সয়স কেমন ইত্যাদি। আল্লাহর পক্ষ থেকে তখন গাভীর যতগুলো গুণাগুন বর্ণনা করা হল তার প্রথমটি হল- ‘গাভীটি বয়সে বৃদ্ধও হবে না আবার বাছুরও হবে না। এর মধ্যবর্তী যৌবন বয়সের হতে হবে’ (বাকারা ৬৮)। অবশেষে তারা তাই করল। মৃত ব্যক্তি জীবিত হয়ে তার হত্যার রহস্য প্রকাশ করে দিল। দু’টি গোত্র সাক্ষাত রক্তক্ষয়ী সংঘর্ষের হাত থেকে রক্ষা পেল। এখানে লক্ষণীয় যে, একটি সংঘাতময় পরিস্থিতি থেকে কিছু মানুষকে নিষ্কৃতি প্রদানের অসীলা হিসাবে আল্লাহর পক্ষ থেকে একটি মধ্যম বয়সী প্রাণীকে নির্বাচন করা হল।\n\nদ্বীন প্রতিষ্ঠায় যুব সমাজের আত্মত্যাগের গুরুত্ব আরো বেশী পরিষ্কারভাবে ফুটে উঠেছে ‘আসহাবুল উখদূদ’-এর কাহিনীতে। ঘটনাটি সংক্ষেপে এরূপ- পূর্ব জামানায় এক রাজা একটি ছেলেকে যাদুবিদ্যা শেখানোর জন্য তার বৃদ্ধ যাদুকরের কাছে পাঠায়। ছেলেটি যাদুবিদ্যা শিক্ষার পাশাপাশি এক খৃষ্টান পাদ্রীর নিকটে ছবক নিত। একদিন তার যাতায়াতের পথে বিরাট এক বন্য জন্তু এসে মানুষের চলাচলের পথ রুদ্ধ করে রাখল। ছেলেটি তখন ভাবল আজ আমি পরখ করে দেখব, পাদ্রী শ্রেষ্ঠ না যাদুকর শ্রেষ্ঠ? সে তখন একটি পাথর হাতে নিয়ে বলল, ‘হে আল্লাহ! পাদ্রীর কর্ম যাদুকরের কর্ম হতে আপনার কাছে যদি অধিক পছন্দনীয় হয়, তবে এ জন্তুটিকে মেরে ফেলুন’। এই বলে সে পাথরটি নিক্ষেপ করল এবং ঐ পাথরের আঘাতে জন্তুটি মরে গেল। বিষয়টি সর্বত্র জানাজানি হয়ে গেল। তখন অন্ধ ও কুষ্ঠ রোগীসহ বিভিন্ন রোগীরা ছেলেটির কাছে আসতো। তারা আল্লাহর উপর ঈমান আনলে সে তাদের রোগ মুক্তির জন্য আল্লাহর নিকটে দো‘আ করত তাদের রোগ ভাল হয়ে যেত। এক পর্যায় রাজার পরিষদের এক সদস্য অন্ধ ছেলেটির নিকটে গিয়ে আল্লাহর প্রতি ঈমান আনল, আল্লাহর রহমতে সে দৃষ্টিশক্তি ফিরে পেল। পরের দিন সে রাজ দরবারে গেলে রাজা তাকে জিজ্ঞেস করল, কে তোমাকে দৃষ্টিশক্তি ফিরিয়ে দিল? সে উত্তর দিল, আমার রব। রাজা বলল, আমি ছাড়া তোমার রব কে? সে বলল, আল্লাহ তোমার ও আমার রব। তখন রাজা তাকে গ্রেফতার করে অমানুষিক নির্যাতন করতে লাগল। অবশেষে নির্যাতন সহ্য করতে না পেরে ছেলেটির কথা বলে দেয়। রাজা তখন ছেলেটিকে গ্রেফতার করে তাকেও নির্মমভাবে নির্যাতন শুরু করে। এক পর্যায় ছেলেটি বাধ্য হয়ে পাদ্রীর কথা রাজাকে বলে। রাজা তখন পাদ্রীকে গ্রেফতার করে আনে তার দ্বীন ত্যাগ করতে বলে। কিন্তু সে প্রস্তাবে পাদ্রী অস্বীকৃতি জানালে তাকে মাথা থেকে পা পর্যন্ত করাত দিয়ে চিরে অত্যন্ত নির্মমভাবে নিহত করা হয়। এরপর তার পরিষদের লোকটিকে বলা হয়, তুমি তোমার দ্বীন ত্যাগ কর। সেও অস্বীকৃতি জানালে তাকে মাথা থেকে পা পর্যন্ত করাত দিয়ে চিরে হত্যা করা হয়। অতঃপর একই ভাবে ছেলেটিও দ্বীন পরিত্যাগে অস্বীকৃতি জানালে তাকে কিছু সৈন্যের সাথে উঁচু পাহাড়ের চূড়ায় তুলে সেখান থেকে ফেলে দেয়ার নির্দেশ দেয়া হয়। কিন্তু আল্লাহর অশেষ রহমতে পাহাড় কেঁপে উঠে, এতে তার সঙ্গীরা পাহাড়ের চূড়া হতে নিচে পড়ে মারা যায় এবং ছেলেটি প্রাণে রক্ষা পায়। অতঃপর তাকে নৌকায় করে সাগরের মাঝখানে নিয়ে পানিতে ফেলে দেয়ার জন্য নিয়ে যাওয়া হয়। সেখানেও যারা তাকে নিয়ে গেল ঝড়ের কারণে তাদের সলীল সমাধি হল, কিন্তু আল্লাহর রহমতে ছেলেটির কিছুই হল না। রাজার হতবিহবল অবস্থা দেখে ছেলেটি রাজাকে বলল, তুমি আমার নির্দেশনা অনুযায়ী কাজ না করলে আমাকে হত্যা করতে পারবে না। সে তখন রাজাকে বলল, একটি ময়দানে রাজ্যের সকল জনগণকে সমবেত কর। তাই করা হল। অতঃপর ছেলেটি বলল, এবার আমাকে শূলের উপর উঠাও এবং আমার তীরদানী হতে একটি তীর নিয়ে ধনুকের মাঝখানে রেখে ‘ছেলেটির রবের নামে তীর মারছি’ বলে তীর নিক্ষেপ কর। তাই করা হল এবং ছেলেটি মারা গেল। এই দৃশ্য দেখে উপস্থিত সকল জনতা বলে উঠল, ‘আমরা ছেলেটির রবের প্রতি ঈমান আনলাম’। যে আশঙ্কায় ভীত হয়ে রাজা পাদ্রীকে, পরিষদ সদস্যকে এবং এই ছেলেকে হত্যা করল; শেষ পর্যন্ত তাই বাস্তবায়িত হল। রাজা তখন ক্ষিপ্ত হয়ে সদ্য ইসলাম গ্রহণকারী এই মানুষগুলোকে ধরে ধরে জ্বলন্ত অগ্নিকুন্ডে নিক্ষেপ করে পুড়িয়ে মারল। সংক্ষেপে বর্ণিত এ ঘটনা থেকে সহজেই অনুমেয় যে, ছেলেটি একমাত্র দ্বীন প্রচারের খাতিরে স্বেচ্ছায় নিজের হত্যার কৌশল শত্রুর নিকটে ব্যক্ত করল। ফলে মাত্র একজন যুবকের আত্মত্যাগের বিনিময়ে হাযার হাযার মানুষ পরকালীন মুক্তির দিশা খুঁজে পেল। এমনিভাবে যুগে যুগে যুবসমাজের আত্মত্যাগের মাধ্যমে সমাজ থেকে অন্যায় ও অসত্যের দম্ভ চূর্ণ হয়ে তদস্থলে সত্য ও ন্যায় প্রতিষ্ঠা লাভ করেছে। বর্তমান বিশ্ব পরিমন্ডলে দৃষ্টিপাত করলে দেখা যাবে সর্বত্র নব্য ফেরাউন ও নমরুদ মুসলিম বিশ্বকে গ্রাস করতে অক্টোপাসের মত ষড়যন্ত্রের জাল বিস্তার করে চলেছে। মুসলিম জাতির বিরুদ্ধে নানা রকম মিথ্যা তোহমত দিয়ে বিশ্বের অন্যান্য জাতির কাছে তাদেরকে হেয় বা ঘৃণ্য জাতি হিসেবে চিত্রিত করা হচ্ছে। ইরাক, আফগান, কাশ্মীর, সোমালিয়াসহ বিশ্বের যেখানেই মুসলমানরা তাদের ন্যায্য অধিকার আদায় এবং শোষণ, বঞ্চণার বিরুদ্ধে সংগ্রাম করছে, সেখানেই তাদেরকে ইহুদী-খৃষ্টানদের মদদপুষ্ট প্রচার মাধ্যমগুলো জঙ্গী হিসেবে চিত্রিত করছে। অথচ তাদের মুখে কখনও ইসরাঈলকে জঙ্গী বলতে শোনা যায় না, শ্রীলংকার তামিল বিদ্রোহী, ভারতের উলফাসহ অন্যান্য চরমপন্থী গ্রুপগুলোকে, নেপালের মাওবাদী বিদ্রোহী বাহিনীসহ অন্য ধর্মাবলম্বী চরমপন্থী কোন গ্রুপকে জঙ্গী বলতে শোনা যায় না। অনেক ক্ষেত্রে এসব মোড়লদের বিরুদ্ধে ঐ সকল চরমপন্থী দলগুলোকে অস্ত্র-শস্ত্র ও গোলাবারুদ দিয়ে সহযোগিতা করারও অভিযোগ ওঠে, যা বহুলাংশে সত্য। ইহুদী-খৃষ্টানদের এহেন ষড়যন্ত্রের ক্ষেত্রে বিশেষ করে মুসলিম যুবকদের সর্বদা সজাগ থাকতে হবে। যাতে কোন অবস্থাতেই কোন মুসলিম যুবক তাদের হাতের পুতুলে পরিণত না হয়।\n\nসাম্প্রতিক কালে ধর্মের নামে অশিক্ষিত বা অল্প শিক্ষিত কিছু যুবক সস্তায় জান্নাত লাভের আশায় ইহূদী-নাছারাদের চক্রান্তের শিকার হয়ে নিজেদেরকে ধ্বংসের মুখে নিক্ষেপ করছে। বিশেষ করে কোমলমতি যুবসমাজকে জিহাদের নামে সরাসরি জঙ্গী কার্যক্রমের মত ধ্বংসাত্মক কাজে লিপ্ত হচ্ছে। কুরআন-হাদীছের খন্ড খন্ড আয়াত ও হাদীছ পড়িয়ে ভ্রান্ত ব্যাখ্যা দিয়ে সরলমনা এসব ছেলেদের শরীরে বোমা বেঁধে ইসলামের দুশমন খতমের নামে যত্রতত্র হামলা চালানো হচ্ছে। আর তাতে প্রাণ হারাচ্ছে শত শত নিরীহ নিরপরাধ প্রাণ। পরিণামে ছেলেটি ইহকাল-পরকাল দুটিই হারাচ্ছে; সাথে সাথে বিশ্বের দরবারে চির সত্য ধর্ম ইসলাম সন্ত্রাসীদের ধর্ম হিসেবে আখ্যায়িত হচ্ছে। আল্লাহ বলেন, ‘যে ব্যক্তি হত্যার বিনিময়ে হত্যা অথবা পৃথিবীতে অনর্থ সৃষ্টি করা ব্যতীত কোন নিরপরাধ ব্যক্তি হত্যা করল, সে যেন সমগ্র মানব জাতিকে হত্যা করল’ (মায়েদা ৩২)। অতএব সাবধান হে যুবসমাজ! কোন চক্রান্তকারীর চক্রান্তের শিকার হয়ে আমরা যেন বিপথগামী না হয়ে পড়ি। সাথে সাথে মহান আল্লাহ আমাদের যে দায়িত্ব দিয়েছেন তা যেন যথাযথভাবে পালন করে যেতে পারি সেদিকে সদা সচেষ্ট থাকতে হবে। হে যুবক! সর্বদা স্মরণ রেখ রাসূলের বাণী। জনৈক ব্যক্তিকে উপদেশ দিতে গিয়ে বলেছিলেন, পাঁচটি জিনিস আসার পূর্বে পাঁচটি জিনিসকে গনীমত মনে কর। যার প্রথম নম্বরটি হল ‘তোমার বার্ধক্য আসার পূর্বে তোমার যৌবনকালকে’ (তিরমিযী)।\n\nপরিশেষে যুব সমাজের প্রতি একান্ত নিবেদন, মহান আল্লাহ আমাদেরকে যৌবন নামক যে অমূল্য সম্পদ দান করেছেন, আমরা যেন তার যথাযথ সদ্ব্যবহার করে পরকালে সগৌরবে জান্নাতী যুবকদের কাতারে শামিল হতে পারি সে চেষ্টা করে যেতে হবে। মহান আল্লাহ যেন আমাদের এ মনোবাঞ্ছা পূর্ণ করেন। আমীন!!\n\n– ড. এ.এস.এম আযীযুল্লাহ"
    },
    {
        "1": "ইসলামী আন্দোলনের কর্মীদের পারস্পরিক সম্পর্ক",
        "2": "নির্দিষ্ট নেতৃত্বের অধীনে নির্দিষ্ট লক্ষ্যে সংঘবদ্ধ একদল মানুষকে জামা‘আত বা সংগঠন বলা হয়। দাওয়াতী জীবনে যার গুরুত্ব অপরিসীম। এ প্রসঙ্গে মহান আল্লাহ তা‘আলার দ্ব্যর্থহীন ঘোষণা হচ্ছে-وَلْتَكُنْ مِّنْكُمْ اُمَّةٌ يَّدْعُوْنَ اِلَى الْخَيْرِ وَ يَأْمُرُوْنَ بِالْمَعْرُوْفِ وَ يَنْهَوْنَ عَنِ الْمُنْكَرِ وَ اُوْلئِكَ هُمُ الْمُفْلِحُوْنَ-   ‘তোমাদের  মধ্যে এমন একটি দল থাকা উচিত, যারা মানুষকে কল্যাণের দিকে আহবান জানাবে, সৎকাজের আদেশ দিবে এবং অন্যায় কাজে নিষেধ করবে, আর তারাই হ’ল সফলকাম’ (আলে ইমরান ১০৪)। আল্লাহ আরো বলেন, كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ   الْمُنْكَرِ وَتُؤْمِنُوْنَ بِاللَّهِ ‘তোমরাই সর্বোত্তম উম্মাত, মানবজাতির কল্যাণের জন্যই তোমাদের উত্থান ঘটানো হয়েছে। তোমরা সৎকাজের নির্দেশ দান করবে ও অন্যায় কাজে বাধা দিবে এবং আল্লাহর প্রতি ঈমান আনবে’ (আলে ইমরান ১১০)। আলোচ্য আয়াত দু’টিতে জামা‘আতী যিন্দেগীর সুস্পষ্ট ইঙ্গিত পরিস্ফুট হয়ে ওঠেছে। রাসূলুল্লাহ (ছাঃ)ও জামা‘আতবদ্ধ জীবন যাপনের নির্দেশ প্রদান করেছেন (আহমাদ, তিরমিযী, মিশকাত হা/৩৬৯৪ ‘ইমারত’ অধ্যায়; মুসলিম, মিশকাত হা/৩৬৭৪)। ওমর ইবনুল খাত্তাব (رضي الله عنه) বলেন, لاَ إِسْلاَمَ إِلاَّ بِجَمَاعَةٍ وَلاَ جَمَاعَةَ إِلاَّ بِإِمَارَةٍ وَلاَ إِمَارَةَ إِلاَّ بِطَاعَةٍ  ‘ইসলাম হয় না জামা‘আত ছাড়া, জামা‘আত হয় না আমীর ছাড়া, আর ইমারত হয় না আনুগত্য ছাড়’ (দারেমী ও ইবনু আবদিল বার্র, জামেউ বায়ানিল ইলমি ওয়া ফাযলিহি ১/৬২ পৃঃ, গৃহীত : জামা‘আতী যিন্দেগী, পৃ: ৮)। সুতরাং একথা নির্দ্বিধায় বলা যায় যে, দাওয়াতী কাজে সাংগঠনিক জীবনের কোন বিকল্প নেই। আর কোন সংগঠনকে তার কাংখিত লক্ষ্যে পৌঁছানোর জন্য যেমন যোগ্য নেতৃত্ব প্রয়োজন, তেমনি প্রয়োজন ত্যাগের সর্বোচ্চ দৃষ্টান্ত স্থাপনকারী নিবেদিতপ্রাণ কর্মী বাহিনী। যারা নিজেদের মধ্যে হবে পরস্পর রহমদিল এবং শত্রুর মোকাবেলায় হবে রুদ্র-কঠোর। তাদের মধ্যে থাকবে সৌহার্দমূলক সম্পর্কের সুদৃঢ় ভিত্তি। বক্ষ্যমাণ নিবন্ধে ইসলামী আন্দোলনের কর্মীদের পারস্পরিক সম্পর্ক কেমন হওয়া উচিত এ বিষয়ে নাতিদীর্ঘ আলোচনা পেশ করা হ’ল।-\n\n১. ভ্রাতৃসুলভ সম্পর্ক :\n\nইসলামী আন্দোলনের কর্মীদের মধ্যে ভ্রাতৃসুলভ সম্পর্ক বিরাজ করবে। রাসূলুল্লাহ (ছাঃ) বলেন, اَلْمُسْلِمُ اَخُو الْمُسْلِمِ لاَ يَظْلِمُهُ وَ لاَ يُسْلِمُهُ مَنْ كَانَ فِىْ حَاجَةِ اَخِيْهِ كَانَ اللهُ فِىْ حَاجَتَهِ وَ مَنْ فَرَّجَ عَنْ مُسْلِمٍ كُرْبَةً فَرَّجَ اللهُ عَنْهُ بِهَا كُرْبَةً مِّنْ كُرَبِ يَوْمِ الْقِيَامَةِ وَ مَنْ سَتَرَ مُسْلِمًا سَتَرَهُ اللهُ يَوْمَ الْقِيَامَةِ- ‘এক মুসলমান অপর মুসলমানের ভাই। সে না তার উপর যুলুম করতে পারে এবং না তাকে শত্রুর হাতে সোপর্দ করতে পারে। যে ব্যক্তি তার মুসলিম ভাইয়ের প্রয়োজন পূরণে সচেষ্ট হয়, আল্লাহ তার প্রয়োজন পূরণ করে দেন। যে ব্যক্তি কোন মুসলমানের কোন কষ্ট বা অসুবিধা দূর করে দেয়, এর বিনিময়ে আল্লাহ ক্বিয়ামতের দিন তার কষ্ট ও বিপদ থেকে অংশবিশেষ দূর করে দিবেন। যে ব্যক্তি কোন মুসলমানের দোষ গোপন রাখে, আল্লাহ ক্বিয়ামতের দিন তার দোষ গোপন রাখবেন’ (বুখারী, মুসলিম, আলবানী মিশকাত হা/৪৯৫৮; ঐ, বঙ্গানুবাদ হা/৪৭৪১)।\n\nরাসূলুল্লাহ (ছাঃ) বলেন, ‘এক মুসলমান অপর মুসলমানের ভাই। সে তার উপর যুলুম করবে না, তাকে লজ্জিত করবে না, হীন মনে করবে না। ‘তাক্বওয়া’ এখানে, এ কথা বলে তিনি স্বীয় বক্ষের দিকে অঙ্গুলি নির্দেশ করলেন। (তিনি বলেন) কোন ব্যক্তির খারাপ হওয়ার জন্য এতটুকুই যথেষ্ট যে, সে তার মুসলিম ভাইকে হেয় প্রতিপন্ন করবে। একজন মুসলমানের জান, মাল ও ইযযত অপর মুসলমানের জন্য হারাম’ (মুসলিম, মিশকাত হা/৪৯৫৯; ঐ, বঙ্গানুবাদ হা/৪৭৪২)।\n\n২. পারস্পরিক ভালবাসার সম্পর্ক :\n\nকর্মীদের পারস্পরিক সম্পর্ক হবে সৌহার্দপূর্ণ ও ভালবাসানির্ভর। আর তা হবে আল্লাহ্কে সন্তুষ্ট করার জন্য। কেননা আল্লাহর সন্তুষ্টি কামনায় কাউকে ভালবাসার মধ্যেই ঈমানের পরিপূর্ণতা নিহিত আছে। রাসূলুল্লাহ (ছাঃ) বলেন,مَنْ أَحَبَّ لِلَّهِ وَ اَبْغَضَ لِلّهِ وَ اَعْطَى لِلّهِ وَ مَنَعَ لِلّهِ فََقَدِ اسْتَكْمَلَ الْاِيْمَانَ- ‘যে ব্যক্তি আল্লাহর জন্য কাউকে ভালবাসল, আল্লাহর জন্য কারো সাথে শত্রুতা পোষণ করল, আল্লাহর জন্য দান-খয়রাত করল এবং আল্লাহর সন্তুষ্টির জন্যই দান-খয়রাত থেকে বিরত থাকল, সে অবশ্যই ঈমানকে পরিপূর্ণ করল’ (আবূদাঊদ, তিরমিযী, বঙ্গানুবাদ মিশকাত ১/৩৩ হা/২৮)।\n\nঅন্য হাদীছে আল্লাহর সন্তুষ্টির উদ্দেশ্যে কাউকে ভালবাসাকে ‘হালাওয়াতুল ঈমান’ বা ঈমানের স্বাদ বলে উল্লেখ করা হয়েছে।\n\nعَنْ اَنَسٍ رَضِىَ اللهُ عَنْهُ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ ثَلاًثٌ مَّنْ كُنَّ فِيْهِ وَجَدَ بِهِنَّ حَلاَوَةَ الْاِيْمَانِ مَنْ كَانَ اللهُ وَ رَسُوْ لُهُ اَحَبَّ اِلَيْهِ مِمَّا سِوَاهُمَا وَمَنْ اَحَبَّ عَبْدًا لاَّ يُحِبُّهُ اِلاَّ لِلَّهِ وَمَنْ يَّكْرَهُ اَنْ يَّعُوْدَ فِى الْكُفْرِ بَعْدَ اَنْ اَنْقَذَهُ اللهُ مِنْهُ كَمَا يَكْرَهُ اَنْ يُّلْقَى فِى النَّارِ-\n\nআনাস (رضي الله عنه) হতে বর্ণিত তিনি বলেন, রাসূলুল্লাহ (ছাঃ) এরশাদ করেছেন, ‘যার মধ্যে তিনটি জিনিসের সন্নিবেশ ঘটবে, সে যেন ঈমানের স্বাদ পেল। (১) যার নিকট আল্লাহ ও তাঁর রাসূল (ছাঃ) সবকিছুর চাইতে অধিক প্রিয়তম হবে। (২) যে ব্যক্তি কাউকে শুধুমাত্র আল্লাহর সন্তুষ্টির জন্যই ভালবাসে। (৩) আল্লাহ কুফর হতে নাজাত দেওয়ার পর পুনরায় কুফরীতে ফিরে যাওয়াকে যে ব্যক্তি এমনভাবে অপসন্দ করে, যেভাবে আগুনে নিক্ষিপ্ত হওয়াকে সে অপসন্দ করে’ (মুত্তাফাক্ব আলাইহ, বঙ্গানুবাদ মিশকাত হা/৭, ‘ঈমান’ অধ্যায়)।\n\nতাছাড়া কর্মীদের পারস্পরিক ভালবাসা তাদের উপর আল্লাহর ভালবাসাকে ওয়াজিব করে দেয়। এ প্রসঙ্গে হাদীছে কুদসীতে এসেছে-\n\nعَنْ مُعَاذِ بْنِ جَبَلٍ قَالَ سَمِعْتُ رَسُوْلَ اللهِ صَلَّى اللهُ عَلَيْهِ وَ سَلَّمَ يَقُوْلُ قَالَ اللهُ تَعَالَى: وَجَبَتْ مَحَبَّتِىْ لِلْمُتَحَابِّيْنَ فِىَّ وَالْمُتَجَالِسِيْنَ فِىَّ وَالْمُتَزَاوِرِيْنَ فِىَّ وَالْمُتَبَاذِلِيْنَ فِىَّ-\n\nমু‘আয বিন জাবাল (رضي الله عنه) হতে বর্ণিত তিনি বলেন, আমি রাসূলুল্লাহ (ছাঃ)-কে বলতে শুনেছি, আল্লাহ বলেন, ‘যারা আমার সন্তুষ্টি লাভের উদ্দেশ্যে পরস্পরকে ভালবাসে, আমার উদ্দেশ্যে পরস্পরে সমাবেশে মিলিত হয় এবং আমার সন্তুষ্টির উদ্দেশ্যেই নিজেদের সম্পদ ব্যয় করে আমার ভালবাসা তাদের জন্য ওয়াজিব হয়ে যায়’ (মুওয়াত্তা মালেক, সনদ ছহীহ, আলবানী মিশকাত হা/৫০১১ ‘শিষ্টাচার’ অধ্যায় ‘আল্লাহর সাথে এবং আল্লাহর জন্য ভালবাসা’ অনুচ্ছেদ)।\n\nআল্লাহকে রাজী-খুশী করার নিমিত্তে কর্মীদের মধ্যে পারস্পরিক মুহাববত সুদৃঢ় হলে ক্বিয়ামতের দিন তা বিশেষ মর্যাদার কারণ হবে। সেদিন আল্লাহ তাদেরকে তাঁর ছায়ায় আশ্রয় দান করবেন। রাসূলুল্লাহ (ছাঃ) বলেন, اِنَّ اللهَ يَقُوْلُ يَوْمَ الْقِيَامَةِ اَيْنَ الْمُتَحَابُّوْنَ بِجَلاَلِى اَلْيَوْمَ اُظِلُّهُمْ فِى ظِلِّى يَوْمَ لاَ ظِلَّ اِلاَّ ظِلِّى- ‘ক্বিয়ামতের দিন আল্লাহ তা‘আলা বলবেন, আমার সুমহান ইয্যতের খাতিরে যারা পরস্পরে ভালবাসা স্থাপন করেছে তারা কোথায়? আজ আমি তাদেরকে আমার বিশেষ ছায়ায় স্থান দিব। আর আজ আমার ছায়া ব্যতীত কোন ছায়া নেই’ (মুসলিম, মিশকাত হা/৫০০৬; ঐ, বঙ্গানুবাদ হা/৪৭৮৭ ‘শিষ্টাচার’ অধ্যায় ‘আল্লাহর সাথে এবং আল্লাহর জন্য ভালবাসা’ অনুচ্ছেদ)।\n\nঅতএব নিজেদের মধ্যে পারস্পরিক ভালবাসা সৃষ্টির মাধ্যমে মহান আল্লাহর ভালবাসা হাছিলের চেষ্টা করা সকল কর্মীর উপরই অপরিহার্য। অন্যথা সে হবে হতভাগা। দুনিয়ার ন্যায় আসমানেও সে ঘৃণিত হবে। রাসূলুল্লাহ (ছাঃ) বলেন, ‘আল্লাহ তা‘আলা যখন কোন বান্দাকে ভালবাসেন তখন জিবরীল (عليه السلام)-কে ডেকে বলেন, আমি অমুক বান্দাকে ভালবাসি, সুতরাং তুমিও তাকে ভালবাস। অতঃপর জিবরীল তাকে ভালবাসতে থাকেন এবং আকাশে ঘোষণা করে দেন যে, আল্লাহ তা‘আলা অমুক বান্দাকে ভালবাসেন, অতএব তোমরাও তাকে ভালবাস। তখন আসমানের অধিবাসীরা তাকে ভালবাসতে থাকে। অতঃপর ঐ ব্যক্তির জন্য দুনিয়াতেও জনপ্রিয়তা দান করা হয়। অপরদিকে আল্লাহ তা‘আলা যখন কোন বান্দাকে ঘৃণা করেন, তখন তিনি জিবরীল (عليه السلام)-কে ডেকে বলেন, আমি অমুক বান্দাকে ঘৃণা করি, তুমিও তাকে ঘৃণা কর। তখন জিবরীল তাকে ঘৃণা করেন এবং আকাশে ঘোষণা করে দেন যে, আল্লাহ তা‘আলা অমুক ব্যক্তিকে ঘৃণা করেন, সুতরাং তোমরাও তাকে ঘৃণা কর। তখন আসমানের অধিবাসীরা তাকে ঘৃণা করতে থাকে। অতঃপর তার জন্য দুনিয়াতেও জনমনে ঘৃণা সৃষ্টি করে দেওয়া হয় (মুসলিম, মিশকাত হা/৫০০৫; ঐ, বঙ্গানুবাদ হা/৪৭৮৬, ৯/১৪৪ পৃ:)।\n\n৩. পরস্পরে দয়ার্দ্র হৃদয়ের অধিকারী হওয়া :\n\nইসলামী আন্দোলনের সকল স্তরের কর্মীদের এটি অবশ্যম্ভাবী গুণ হওয়া উচিত যে, তারা একে অপরের প্রতি সহমর্মী, সহানুভূতিশীল ও রহমদিল হবে। কোন অবস্থাতেই রুদ্র-কঠোর ও কর্কশভাষী হওয়া সমীচীন হবে না। রাসূলুল্লাহ (ছাঃ) ও তাঁর সাথীবৃন্দের এটিই ছিল অনুপম বৈশিষ্ট্য, যা পবিত্র কুরআনে বর্ণিত হয়েছে। ছাহাবায়ে কেরামের মধ্যেকার পারস্পরিক সম্পর্ক তুলে ধরে মহান আল্লাহ বলেন, مُحَمَّدٌ رَّسُوْلُ اللهِ وَالَّذِيْنَ مَعَهُ اَشِدَّاءُ عَلَى الْكُفَّارِ رُحَمَاءُ بَيْنَهُمْ- ‘মুহাম্মাদ আল্লাহর রাসূল এবং তাঁর সহচরগণ কাফেরদের প্রতি কঠোর এবং নিজেদের মধ্যে পরস্পর সহানুভূতিশীল’ (ফাতহ ২৯)। মুমিনদের পরিচয় দিতে গিয়ে অন্যত্র মহান আল্লাহ বলেন, اَذِلَّةٍ عَلَى الْمُؤْمِنِيْنَ اَعِزَّةٍ عَلَى الْكَافِرِيْنَ يُجَاهِدُوْنَ فِى سَبِيْلِ اللهِ وَ لاَ يَخَافُوْنَ لَوْمَةَ لاَئِمٍ- ‘তারা মুসলমানদের প্রতি বিনয়-নম্র হবে এবং কাফেরদের প্রতি হবে কঠোর। তারা আল্লাহর পথে জিহাদ করবে এবং কোন তিরস্কারকারীর তিরস্কারে ভীত হবে না’ (মায়েদা ৫৪)।\n\nইসলামী আন্দোলনের কর্মীদের পারস্পরিক সম্পর্ক হবে দেয়াল সদৃশ। এক ইটের মধ্যে অপর ইট ঢুকিয়ে যেভাবে দেয়ালকে মজবুত করা হয়, তদ্রূপ সুদৃঢ় সম্পর্ক থাকবে কর্মীদের মধ্যে। রাসূলুল্লাহ (ছাঃ) বলেন, اَلْمُؤْمِنُ لِلْمُؤْمِنِ كَالْبُنْيَانِ يَشُدُّ بَعْضُهُ بَعْضًا ثُمَّ شَبَّكَ بَيْنَ اَصَابِعِهِ- ‘এক মুমিন অপর মুমিনের জন্য গৃহ স্বরূপ, যার এক অংশ অপর অংশকে সুদৃঢ় রাখে। অতঃপর তিনি তাঁর এক হাতের আঙ্গুল অন্য হাতের আঙ্গুলের মধ্যে প্রবেশ করালেন’ (বুখারী, মুসলিম, মিশকাত হা/৪৯৫৫; ঐ, বঙ্গানুবাদ হা/৪৭৩৮)। অন্য হাদীছে এসেছে-\n\nعَنِ النُّعْمَانِ بْنِ بَشِيْرٍ قَالَ قَالَ رَسُوْ لُ اللهِ صَلَّى اللهُ عَلَيْهِ وَ سَلَّمَ تَرَى الْمُؤْمِنِيْنَ فِىْ تَرَاهُمِهِمْ وَ تَوَادِّهِمْوَ تَعَاطُفِهِمْ كَمَثَلِ الْجَسَدِ اِذَ اشْتَكَى عُضْوًا تَدَاعَى لَهُ سَائِرُ الْجَسَدِ بِالسَّهْرِ وَالْحُمَّى-\n\nনো‘মান ইবনে বাশীর (رضي الله عنه) হ’তে বর্ণিত, তিনি বলেন, রাসূলুল্লাহ (ছাঃ) এরশাদ করেছেন, ‘তুমি মুমিনদেরকে পারস্পরিক সহানুভূতি, বন্ধুত্ব ও দয়া-অনুগ্রহের ক্ষেত্রে একটি দেহের মত দেখবে। যখন দেহের কোন অংশ অসুস্থ হয়ে পড়ে তখন সমস্ত শরীর তজ্জন্য বিনিদ্র ও জ্বরে আক্রান্ত হয়’ (বুখারী, মুসলিম, মিশকাত হা/৪৯৫৩; ঐ, বঙ্গানুবাদ হা/৪৭৩৬)। রাসূলুল্লাহ (ছাঃ) আরও বলেন, ‘সকল মুমিন এক ব্যক্তির ন্যায়। যদি তার চক্ষু অসুস্থ হয় তখন তার সর্বাঙ্গ অসুস্থ হয়ে পড়ে। আর যদি তার মাথায় ব্যথা হয়, তখন সমস্ত দেহই ব্যথিত হয়ে পড়ে’ (মুসলিম, মিশকাত হা/৪৯৫৪; ঐ, বঙ্গানুবাদ হা/৪৭৩৭)।\n\n৪. একে অপরের জন্য দর্পণ স্বরূপ :\n\nমানুষ মাত্রেরই কমবেশী ত্রুটি-বিচ্যুতি থাকবে, এটিই স্বাভাবিক গতিধারা। তাই বলে সামান্য ত্রুটিকে বড় করে দেখে পরিবেশ ঘোলাটে করা ঠিক নয়। ইসলাম বরং মানুষের দোষ-ত্রুটি ঢেকে রাখার প্রতিই তাকীদ প্রদান করেছে। দুর্ভাগ্য হচ্ছে, আমরা সে তাকীদের প্রতি সামান্যতম ভ্রুক্ষেপ না করে ঘোলাপানিতে মাছ শিকারে অধিক তৎপর হয়ে উঠি। ফলে একুল-ওকুল দু’কুলই হারাই। ইসলামী আন্দোলনের কর্মীদের চরিত্র হবে এর বিপরীত। তারা পরস্পর ছিদ্রান্বেষণকারী নয়; বরং একে অপরের জন্য হবে দর্পণ স্বরূপ। তারা যার ত্রুটি, সরাসরি তাকে বিনয়ের সাথে জানিয়ে ইছলাহের সর্বোচ্চ প্রচেষ্টা চালাবেন। রাসূলুল্লাহ (ছাঃ) বলেন,لاَ يَسْتُرُ عَبْدٌ عَبْدًا فِى الدُّنْيَا اِلاَّ سَتَرَهُ اللهُ يَوْمَ الْقِيَامَةِ- ‘পার্থিব জগতে (আল্লাহর) যে বান্দা অপর বান্দার দোষ-ত্রুটি গোপন রাখবে, ক্বিয়ামতের দিন আল্লাহ তার দোষ-ত্রুটি গোপন রাখবেন’ (মুসলিম হা/৪৬৯২)।\n\nরাসূলুল্লাহ (ছাঃ) বলেন,لاَ تَتَّبِعُوْا عَوْرَاتِهِمْ فَاِنَّهُ مَنْ يَّتَّبِعُ عَوْرَةَ اَخِيْهِ الْمُسْلِمِ يَتَّبِعُ اللهُ عَوْرَتَهُ وَمَنْ يَّتَّبِعُ اللهُ عَوْرَتَهُ يَفْضَحُهُ وَ لَوْ فِىْ جَوْفِ رِحْلِهِ- ‘তোমরা কোন মুসলমানের গোপন দোষ অন্বেষণ কর না। কারণ যে ব্যক্তি তার কোন মুসলিম ভাইয়ের দোষান্বেষণ করবে, আল্লাহ তা‘আলা তার দোষ অন্বেষণ করবেন। আর আল্লাহ যার দোষ খুঁজবেন তাকে অপমান করবেন, যদিও সে তার গৃহাভ্যন্তরে লুকিয়ে থাকে’ (তিরমিযী, মিশকাত হা/৫০৪৪; ঐ, বঙ্গানুবাদ হা/৪৮২৩; সনদ হাসান, তাহক্বীক্ব তিরমিযী হা/২০৩২)।\n\nঅতএব কোন অবস্থাতেই কর্মীদেরকে ছিদ্রান্বেষণকারী হওয়া যাবে না। বরং কারো মধ্যে কোন ত্রুটি পরিলক্ষিত হলে গঠনমূলক পরামর্শের মাধ্যমে তাকে সংশোধনের চেষ্টা করতে হবে।\n\n৫. সৎকাজে প্রতিযোগিতামূলক সম্পর্ক :\n\nআল্লাহ বলেন, فَاسْتَبِقُوا الْخَيْرَاتِ  ‘তোমরা সৎকাজে প্রতিযোগিতামূলকভাবে এগিয়ে যাও’ (বাক্বারাহ ১৪৮)। অন্যত্র তিনি বলেন, وَسَارِعُوْا اِلَى مَغْفِرَةٍ مِّنْ رَّبِّكُمْ وَ جَنَّةٍ عَرْضُهَا السَّمَاوَاتُ وَالاَرْضُ اُعِدَّتْ لِلْمُتَّقِيْنَ ‘তোমরা তোমাদের পালনকর্তার ক্ষমা এবং জান্নাতের দিকে ছুটে যাও, যার সীমানা আসমান ও যমীন পরিব্যাপ্ত, যা তৈরী করা হয়েছে মুত্তাক্বীদের জন্য’ (আলে ইমরান ১৩৩)। আলোচ্য আয়াতে ক্ষমা ও জান্নাতের দিকে প্রতিযোগিতামূলকভাবে অগ্রসর হওয়ার নির্দেশ দেয়া হয়েছে। এখানে ক্ষমা অর্থ সৎকর্ম, যা আল্লাহ তা‘আলার ক্ষমা লাভ করার কারণ হয় (বঙ্গানুবাদ মাআরেফুল কুরআন, সঊদী আরব: বাদশাহ ফাহদ কোরআন মুদ্রণ প্রকল্প, ১৪১৩হি: পৃঃ ২০৪)। অন্য আয়াতে জান্নাতীদের বিভিন্ন নে‘মতের বিবরণ দানের পর আল্লাহ তা‘আলা বলেন, وَفِىْ ذلِكَ فَلْيَتَنَافَسِ الْمُتَنَافِسُوْنَ ‘এ বিষয়ে প্রতিযোগীদের প্রতিযোগিতা করা উচিত’ (তাতফীফ ২৬)। অর্থাৎ উক্ত নে‘মত প্রাপ্তির প্রত্যাশায় নেকীর প্রতিযোগিতা করা উচিত।\n\nরাসূলুল্লাহ (ছাঃ) বলেন,بَادِرُوْا بِالْاَعْمَالِ فَسَتَكُوْنُ فِتَنًا كَقِطَعِ اللَّيْلِ الْمُظْلِمِ يُصْبِحُ الرَّجُلُ مُؤْمِنًا وَّ يُمْسِىْ كَافِرًا وَّ يُمْسِىْ مُؤْمِنًا وَّ يُصْبِحُ كَافِرًا يَبِيْعُ دِيْنَهُ بِعَرَضٍ مِّنَ الدُّنْيَا- ‘তোমরা অনতিবিলম্বে সৎকাজের প্রতিযোগিতায় লিপ্ত হয়ে যাও। কেননা শীঘ্রই অন্ধকার রাতের অংশের মত বিপদ-বিশৃংখলার বিস্তার ঘটবে। তখন মানুষ সকাল বেলা মুমিন থাকবে, সন্ধ্যায় কাফের হয়ে যাবে, আবার সন্ধ্যায় মুমিন থাকবে সকালে কাফের হয়ে যাবে। সে তার দ্বীনকে পার্থিব স্বার্থের বদলে বিক্রয় করবে’ (মুসলিম, মিশকাত হা/৫৩৮৩ ‘ফিতান’ অধ্যায়; ঐ, বঙ্গানুবাদ হা/৫১৫০)।\n\n৬. সর্বোচ্চ ত্যাগের সম্পর্ক :\n\nইসলামী আন্দোলনের কর্মীগণ পরস্পরের মধ্যে সর্বোচ্চ ত্যাগের অনুপম দৃষ্টান্ত স্থাপন করবেন। যে দৃষ্টান্ত ছিল ছাহাবীদের মধ্যে, আনছার ও মুহাজিরদের মধ্যে। নিজেদের সহায়-সম্পদ ও বাস্ত্তভিটা সহ সর্বস্ব খুইয়ে মহান আল্লাহর বিধান মানার নিমিত্তে এবং পরকালীন অনন্ত জীবনের চিরস্থায়ী মুক্তির স্বার্থে মক্কা থেকে মদীনায় হিজরত করে আসা মুসলমানদের প্রতি মদীনার আনছার ছাহাবীদের হৃদয় নিংড়ানো মুহাববত ও সার্বিক সহযোগিতা  বিশ্ব ইতিহাসে দৃষ্টান্ত হয়ে আছে। এ প্রসঙ্গে মহান আল্লাহ বলেন,\n\nلِلْفُقَرَاءِ الْمُهَاجِرِيْنَ الَّذِيْنَ اُخْرِجُوْا مِنْ دِيَارِهِمْ وَ اَمْوَالِهِمْ يَبْتَغُوْنَ فَضْلاً مِّنَ اللهِ وَ رِضْوَانًا وَّ يَنْصُرُوْنَ اللهَ وَ رَسُوْلَهُ اُوْلَئِكَ هُمُ الصَّادِقُوْنَ- وَالَّذِيْنَ تَبَوَّئُو الدَّارَ وَالْاِيْمَانَ مِنْ قَبْلِهِمْ يُحِبُّوْنَ مَنْ هَاجَرَ اِلَيْهِمْ وَ لاَ يَجِدُوْنَ فِىْ صُدُوْرِهِمْ حَاجَةً مِّمَّا اُوْتُوْا وَ يُؤْثِرُوْنَ عَلَى اَنْفُسِهِمْ وَ لَوْ كَانَ بِهِمْ خَصَاصَةٌ وَمَنْ يُّوْقَ شُحَّ نَفْسِهِ فَاُوْلَئِكَ هُمُ الْمُفْلِحُوْنَ-\n\n‘এই ধন-সম্পদ দেশত্যাগী নিঃস্বদের জন্য, যারা আল্লাহর অনুগ্রহ ও সন্তুষ্টি লাভের অন্বেষণে এবং আল্লাহ ও তাঁর রাসূলের সাহায্যার্থে নিজেদের বাস্ত্তভিটা ও ধন-সম্পদ থেকে বহিষ্কৃত হয়েছে। তারাই সত্যবাদী। যারা মুহাজিরদের আগমনের পূর্বে মদীনায় বসবাস করেছিল এবং বিশ্বাস স্থাপন করেছিল, তারা মুহাজিরদের ভালবাসে, মুহাজিরদের যা দেওয়া হয়েছে, তজ্জন্য তার অন্তরে ঈর্ষাপোষণ করে না এবং নিজেরা অভাবগ্রস্থ হলেও তাদেরকে অগ্রাধিকার দেয়। যারা মনের কার্পণ্য থেকে মুক্ত তারাই সফলকাম’ (হাশর ৮-৯)।\n\nআবূ হুরায়রা (رضي الله عنه) হতে বর্ণিত, তিনি বলেন, রাসূলুল্লাহ (ছাঃ)-এর নিকটে এক ব্যক্তি এসে বলল, আমি ভীষণ ক্ষুধার্ত। তখন রাসূলুল্লাহ (ছাঃ) তাঁর এক স্ত্রীর কাছে লোক পাঠালেন। তাঁর স্ত্রী বললেন, শপথ সেই সত্তার, যিনি আপনাকে সত্যসহ প্রেরণ করেছেন! আমার নিকট পানি ছাড়া আর কিছুই নেই। আরেক স্ত্রীর কাছে পাঠালে তিনিও একই জওয়াব দিলেন। এমনকি একে একে প্রত্যেক স্ত্রীই এরকম জওয়াব দিলেন যে, শপথ সেই সত্তার, যিনি আপনাকে সত্যসহ প্রেরণ করেছেন! আমার নিকট পানি ব্যতীত আর কিছুই নেই। রাসূলুল্লাহ (ছাঃ) ছাহাবীদের বললেন, আজ রাতে কে এই লোকের মেহমানদারী করবে? জনৈক আনছারী বলল, আমি করব হে আল্লাহর রাসূল (ছাঃ)। তিনি তাকে সাথে নিয়ে নিজের ঘরে গেলেন এবং স্ত্রীকে বললেন, রাসূলুল্লাহ (ছাঃ)-এর মেহমানের যথাযথ খাতির-যত্ন কর। অন্য বর্ণনায় রয়েছে, আনছারী তার স্ত্রীকে বলল, তোমার কাছে কিছু (খাবার) আছে কি? সে বলল, বাচ্চাদের খাবার ছাড়া আর কিছু নেই। আনছারী বললেন, বাচ্চাদের কিছু একটা দিয়ে ভুলিয়ে রাখ এবং ওরা সন্ধ্যার খানা চাইলে ঘুম পাড়িয়ে দিয়ো। আর আমাদের মেহমান যখন এসে যাবে তখন বাতি নিভিয়ে দিয়ো। আর তাকে এটাই বুঝাবে যে, আমরাও খানা খাচ্ছি। তারা সবাই বসে গেলেন। এদিকে মেহমান খাবার খেলেন এবং তারা উভয়ে সারারাত উপোস কাটিয়ে দিলেন। পরদিন প্রত্যুষে তিনি রাসূলুল্লাহ (ছাঃ)-এর কাছে গেলে তিনি বললেন, এ রাতে মেহমানের সাথে তোমরা যে আচরণ করেছ, তাতে আল্লাহ সন্তোষ প্রকাশ করেছেন’ (বুখারী, মুসলিম, রিয়াযুছ ছালেহীন হা/৫৬৪)।\n\nসাহল ইবনে সা‘দ (رضي الله عنه) হতে বর্ণিত, তিনি বলেন, জনৈকা মহিলা রাসূলুল্লাহ (ছাঃ)-এর নিকটে একটি হাতে বোনা চাদর নিয়ে এসে বলল, আমি নিজ হাতে এই চাদর বুনেছি আপনাকে পরানোর জন্য। রাসূলুল্লাহ (ছাঃ) চাদরটি গ্রহণ করলেন। তিনি সেটিকে তহবন্দ হিসাবে পরিধান করে আমাদের নিকট আসলেন। তখন এক ব্যক্তি বলল, এটি আমাকে দিয়ে দিন, কতইনা সুন্দর এই চাদরটি। তিনি বললেন, আচ্ছা। অতঃপর রাসূলুল্লাহ (ছাঃ) কিছু সময় মজলিসে বসা ছিলেন, তারপর ফিরে গিয়ে চাদরটি ভাঁজ করে ঐ লোকটির জন্য পাঠিয়ে দিলেন। লোকেরা তাকে বলল, তুমি কাজটি ভাল করনি। রাসূলুল্লাহ (ছাঃ) তাঁর প্রয়োজনের তাকিদে চাদরটি পরেছিলেন, আর তুমি তা চেয়ে বসলে? অথচ তুমি জান যে, তিনি কোন প্রার্থীকে বঞ্চিত করেন না। সে বলল, আল্লাহর শপথ! আমি এটি পরিধান করার জন্য চাইনি, বরং মৃত্যুর পর আমার কাফন দেয়ার জন্য চেয়েছি। সাহাল বলেন, সেটি তার কাফন হিসাবেই ব্যবহৃত হয়েছিল’(বুখারী, রিয়াযুছ ছালেহীন হা/৫৬৭)।\n\nইয়ারমুকের যুদ্ধে হুযায়ফা (رضي الله عنه) সামান্য পানি হাতে স্বীয় আহত রক্তাক্ত চাচাত ভাইকে বললেন, তুমি কি পানি পান করবে? মৃত্যুযন্ত্রণায় বাকরুদ্ধ চাচাত ভাই হ্যাঁ সূচক ইঙ্গিত করল। অতঃপর পানি হাতে নিতেই অনতিদূরে আরেক আহত সৈনিকের পানি পানি চিৎকার শুনতে পেয়ে নিজে পানি পান না করে হুযায়ফাকে ইশারায় সেদিকে পাঠিয়ে দিলেন। হুযায়ফা এবার তার নিকটে গিয়ে পানি হাতে তুলে দিতেই পাশে আরেকজন তৃষ্ণার্ত সৈনিকের পানির আর্তনাদ শুনতে পেলেন। অতঃপর নিজে পানি পান না করে হুযায়ফাকে বললেন, তার দিকে দ্রুত ছুটে যাও এবং সে পানি পান করার পর কিছু অবশিষ্ট থাকলে আমাকে দিয়ো। হুযায়ফা আহত সৈনিকটির কাছে গিয়ে দেখলেন তিনি শাহাদত বরণ করেছেন। অতঃপর দ্বিতীয় জনের কাছে ফিরে এসে দেখলেন তিনিও শাহাদত বরণ করেছেন। অতঃপর স্বীয় চাচাত ভাইয়ের নিকটে এসে দেখেন যে, তিনিও শাহাদতের অমীয় সুধা পান করেছেন। পানির পাত্রটি তখন হুযায়ফার হাতে। এতটুকু পানি। অথচ তা পান করার মত আর কেউ বেঁচে নেই। যাদের পানির প্রয়োজন ছিল তারা আরেকজনের পানির পিপাসা মেটাবার জন্য এতই পাগলপরা ছিলেন যে, অবশেষে কেউ সে পানি পান করতে পারেননি (আল-বিদায়া ওয়ান নিহায়াহ (কায়রো: ১৯৮৮), ৭/৮-১১ দ্র:)।\n\nকি অপূর্ব ভ্রাতৃত্ব! কি অসামান্য ত্যাগ! নিজের প্রয়োজনের চেয়ে অপর মুসলিম ভাইয়ের প্রয়োজনকে তারা কেমন অগ্রাধিকার দিতেন, এ ঘটনাই তার জাজ্জ্বল্য প্রমাণ। যা বিশ্বইতিহাসে স্বর্ণাক্ষরে লেখা থাকবে ক্বিয়ামত পর্যন্ত। ইসলামী আন্দোলনের কর্মীরা কি পারবেন ত্যাগের এমন দৃষ্টান্ত স্থাপন করতে?\n\n৭. পারস্পরিক কল্যাণকামী হওয়া :\n\nইসলামী আন্দোলনের কর্মীগণ পরস্পরে কল্যাণকামী হবেন। কখনো ঈর্ষাপরায়ণ হবেন না। এক ভাইয়ের প্রয়োজন পূরণে অপর ভাই এগিয়ে আসবেন। পারস্পরিক পরামর্শ ও সহযোগিতার ভিত্তিতে দাওয়াতী ময়দানে নিরলসভাবে কাজ করে যাবেন। দাওয়াত ও ইছলাহের ভিত্তিতে ব্যক্তি সংশোধন অতঃপর সর্বাত্মক সমাজ সংস্কারে ঐক্যবদ্ধভাবে প্রচেষ্টা চালিয়ে যাবেন এবং এর মাধ্যমে সকল মুসলমানের জন্য সর্বাধিক কল্যাণকামী হিসাবে নিজেকে গড়ে তুলবেন। রাসূলুল্লাহ (ছাঃ) বলেন, اَلدِّيْنُ اَلنَّصِيْحَةُ قُلْنَا لِمَنْ قَالَ لِلّهِ وَ لِكِتَابِهِ وَ لِرَسُوْلِهِ وَ لِاَئِمَّةِ الْمُسْلِمِيْنَ وَ عَامَّتِهِمْ- ‘দ্বীন হচ্ছে উপদেশ বা কল্যাণ কামনা। (রাবী বলেন) আমরা বললাম, কার জন্য? তিনি বললেন, আল্লাহর জন্য, তাঁর কিতাবের জন্য, তাঁর রাসূলের জন্য, মুসলমানদের ইমাম বা নেতা এবং সমস্ত মুসলমানের জন্য’ (মুসলিম, মিশকাত হা/৪৯৬৬ ‘শিষ্টাচার’ অধ্যায় ‘সৃষ্টির প্রতি দয়া’ অনুচ্ছেদ; ঐ, বঙ্গানুবাদ হা/৪৭৪৯)।\n\nপারস্পরিক কল্যাণ কামনা ও হকের উপদেশ দেয়া ইসলামের মূল ভিত্তির সাথে তুলনীয়। এখানে আল্লাহর জন্য কল্যাণ কামনা বা নছীহত অর্থ হল : তাঁর যাবতীয় আদেশ-নিষেধকে মেনে নেয়া। কিতাবের জন্য নছীহত অর্থ হল : কিতাব থেকে জ্ঞানার্জন ও সেই অনুযায়ী কাজ করা। রাসূল (ছাঃ)-এর জন্য নছীহত অর্থ হল : তাঁর আনুগত্য, দীনের প্রচার ও প্রতিষ্ঠার জন্য সার্বিক প্রচেষ্টা চালানো। মুসলিম নেতাদের নছীহত অর্থ হল : তাদেরকে সঠিক পরামর্শ দেওয়া ও ভুলগুলো ধরিয়ে দেওয়া এবং সার্বিক পর্যায়ে ইসলামী মূল্যবোধ প্রতিষ্ঠার আহবান জানানো (রিয়াদুস সালেহীন, অনুবাদ: মাওলানা সাইয়েদ মুহাম্মাদ আলী ও অন্যান, ঢাকা: বাংলাদেশ ইসলামিক সেন্টার, এপ্রিল ২০০২, ১ম খন্ড, পৃ: ১৫৪ হা/১৮১ -এর টীকা দ্রষ্টব্য)।\n\nজারীর ইবনে আব্দুল্লাহ (رضي الله عنه) হ’তে বর্ণিত, তিনি বলেন, আমি রাসূলুল্লাহ (ছাঃ)-এর কাছে ছালাত কায়েম করা, যাকাত আদায় করা এবং সমস্ত মুসলমানের কল্যাণ কামনা করা ও সঠিক উপদেশ দেয়ার বায়‘আত গ্রহণ করেছি’ (বুখারী, মুসলিম, মিশকাত হা/৪৯৬৭; ঐ, বঙ্গানুবাদ হা/৪৭৫০)।\n\n৮. পরস্পর ক্ষমাপরায়ণ হওয়া :\n\nপ্রতিশোধপরায়ণ না হয়ে বরং পরস্পরে ক্ষমাপরায়ণ হওয়াই ইসলামী আন্দোলনের কর্মীদের অন্যতম শ্রেষ্ঠ গুণ হওয়া উচিত। সামান্য বিষয় নিয়ে নিজেদের ভুল বুঝাবুঝি হতে পারে, আবার ছোট্ট বিষয়টিও শয়তানের ধোঁকার কারণে বিরাট আকার ধারণ করতে পারে। দাওয়াতী ময়দানে এ রকম ছোটখাট বিষয়কে মূল ধরলে দাওয়াতী কাজ বাধাগ্রস্থ হবে- এতে কোন সন্দেহ নেই। এমতাবস্থায় উচিত হবে বিষয়টিকে ক্ষমাসুন্দর দৃষ্টিতে দেখা। যার পক্ষ থেকে ক্ষমা বিঘোষিত হবে তিনি নিশ্চয়ই মহান আল্লাহ তা‘আলার নিকট থেকে মহাপুরস্কার প্রাপ্ত হবেন। আর এজন্যই পবিত্র কুরআন ও ছহীহ হাদীছে ক্ষমাপরায়ণ হওয়ার জন্য জোর তাকীদ প্রদান করা হয়েছে। মহান আল্লাহ বলেন, خُذِ الْعَفُوَ وَاْمُرْ بِالْعُرْفِ وَاَعْرِضْ عَنِ الْجَاهِلِيْنَ-   ‘ক্ষমাশীলতা অবলম্বন কর, সৎ কাজের আদেশ দাও এবং মূর্খ লোকদের এড়িয়ে চলো’ (আ‘রাফ ১৯৯)।وَلْيَعْفُوا وَلْيَصْفَحُوا أَلَا تُحِبُّوْنَ أَن يَغْفِرَ اللَّهُ لَكُمْ وَاللَّهُ غَفُوْرٌ رَّحِيْمٌ ‘তারা যেন ওদের ক্ষমা করে এবং তাদের দোষ-ত্রুটি উপেক্ষা করে। তোমরা কি চাওনা যে, আল্লাহ তোমাদের ক্ষমা করুন? আল্লাহ পরম ক্ষমাশীল ও দয়ালু’ (নূর ২২)। اَلَّذِيْنَ يُنْفِقُوْنَ فِي السَّرَّاء وَالضَّرَّاءِ وَالْكَاظِمِيْنَ الْغَيْظَ وَالْعَافِيْنَ عَنِ النَّاسِ وَاللّهُ يُحِبُّ الْمُحْسِنِينَ ‘যারা স্বচ্ছলতায় ও অভাবের সময় ব্যয় করে, নিজেদের ক্রোধকে সংবরণ করে এবং লোকদের প্রতি ক্ষমা প্রদর্শন করে। বস্ত্তত আল্লাহ সৎকর্মশীলদের ভালোবাসেন’ (আলে ইমরান ১৩৪)।\n\nউক্ত আয়াত সমূহ হতে এটি সুস্পষ্টভাবে অনুধাবন করা যায় যে, যারা পরস্পরের প্রতি ক্ষমাপরায়ণ হবে, আল্লাহও তাদেরকে ক্ষমা করবেন।\n\nআয়েশা (رضي الله عنه) বলেন, রাসূলুল্লাহ (ছাঃ) আল্লাহর রাস্তায় জিহাদ করা ব্যতীত কখনো কাউকে মারেননি, না কোন স্ত্রীলোককে, না কোন খাদেমকে। তাঁকে কষ্ট দেয়া সত্ত্বেও তিনি কখনো প্রতিশোধ গ্রহণ করেননি। অবশ্য আল্লাহ নির্ধারিত কোন হারামকে লংঘন করা হলে আল্লাহর উদ্দেশ্যে তিনি প্রতিশোধ গ্রহণ করেছেন’ (মুসলিম, রিয়াযুছ ছালেহীন হা/৬৪৪)।\n\nআনাস (رضي الله عنه) বলেন, আমি একদা রাসূলুল্লাহ (ছাঃ) -এর সাথে হাটছিলাম। তাঁর গায়ে ছিল মোটা পাড়বিশিষ্ট একটি নাজরানী চাদর। এক বেদুইন তাঁর নিকট এসে তাঁর চাদরটি ধরে ভীষণ জোরে টান দিল। আমি লক্ষ্য করলাম, সজোরে চাদর টানার কারণে রাসূল (ছাঃ)-এর ঘাড়ের পার্শ্বদেশে দাগ পড়ে গেছে। বেদুইন বলল, হে মুহাম্মাদ! আপনার নিকট আল্লাহর দেয়া যে মাল-সম্পদ রয়েছে, তা থেকে আমাকে কিছু দেয়ার ব্যবস্থা করুন। তিনি লোকটির প্রতি তাকিয়ে হেসে দিলেন এবং তাকে কিছু দেওয়ার নির্দেশ দিলেন’ (বুখারী, মুসলিম, রিয়াযুছ ছালেহীন হা/৬৪৫)।\n\nআব্দুল্লাহ  ইবনে মাসঊদ (رضي الله عنه) হতে বর্ণিত, তিনি বলেন, আমি যেন রাসূলুল্লাহ (ছাঃ)-এর দিকে তাকিয়ে আছি, তিনি আম্বিয়া আলাইহিমুস সালামের মধ্যকার একজন সম্পর্কে বর্ণনা করছিলেন। তাঁকে তাঁর জাতি আঘাতে আঘাতে রক্তাক্ত করে দিয়েছিল। তিনি নিজের চেহারা থেকে রক্ত মুছছিলেন আর বলছিলেন, হে আল্লাহ! আমার কওমকে ক্ষমা করুন। কারণ এরা তো অবুঝ’ (বুখারী, মুসলিম, রিয়াযুছ ছালেহীন হা/৬৪৬)।\n\nরাসূলুল্লাহ (ছাঃ) প্রকৃত বীরের পরিচয় দিতে গিয়ে বলেন, لَيْسَ الشَّدِيْدُ بِالصُّرْعَةِ اِنَّمَا الشَّدِيْدُ الَّذِىْ يَمْلِكُ نَفْسَهُ عِنْدَ الْغَضَبِ- ‘কুস্তিতে প্রতিপক্ষকে হারিয়ে জয়লাভ করাতে বীরত্ব নেই; রবং ক্রোধের মুহূর্তে নিজেকে সংবরণ করতে পারাই প্রকৃত বীরত্বের পরিচায়ক’ (বুখারী, মুসলিম, মিশকাত হা/৫১০৫; ঐ, বঙ্গানুবাদ হা/৪৮৭৮ ‘শিষ্টাচার’ অধ্যায় ‘ক্রোধ ও অহংকার’ অনুচ্ছেদ)।\n\n৯. পারস্পরিক সন্দেহমুক্ত সম্পর্ক হওয়া :\n\nইসলামী আন্দোলনের কর্মীদের মাঝে সন্দেহমুক্ত সম্পর্ক গড়ে ওঠা আবশ্যক। ধারণা থেকে তারা থাকবে সম্পূর্ণ মুক্ত। তবেই পারস্পরিক দ্বীনী মুহাববত সুদৃঢ় হবে। কেননা ধারণানির্ভর কথাবার্তা ও ক্রিয়া-কলাপই পরস্পরের মধ্যে দূরত্ব সৃষ্টি করে এবং পর্যায়ক্রমে সম্পর্কের মারাত্মক অবনতি ঘটায়। পবিত্র কুরআন ও ছহীহ হাদীছে ধারণা করাকে চূড়ান্তভাবে নিষেধ করা হয়েছে। আল্লাহ বলেন,  يَاَيُّهَا الَّذِيْنَ آمَنُوْا اِجْتَنِبُوْا كَثِيْرًا مِّنَ الظَّنِّ اِنَّ بَعْضَ الظَّنِّ اِثْمٌ- ‘হে ঈমানদারগণ! তোমরা অধিক ধারণা থেকে বেঁচে থাক। নিশ্চয়ই কতেক ধারণা পাপ’ (হুজুরাত ১২)।\nরাসূলুল্লাহ (ছাঃ) বলেনে, اِيَّاكُمْ وَالظَّنِّ فَاِنَّ الظَّنَّ اَكْذَبُ الْحَدِيْثِ-  ‘তোমরা ধারণা থেকে বেঁচে থাক। নিশ্চয়ই ধারণা মহাপাপ’ (বুখারী, মুসলিম, মিশকাত হা/৫০২৮; ঐ, বঙ্গানুবাদ হা/৪৮০৮ ‘শিষ্টাচার’ অধ্যায় ‘সম্পর্ক ত্যাগ, বিচ্ছিন্নতা ও দোষান্বেষণের নিষেধাজ্ঞা’ অনুচ্ছেদ)।\n\n১০. নেতৃত্বের প্রতি শ্রদ্ধাশীল হওয়া :\n\nইসলামী আন্দোলনের কর্মীরা নেতৃত্বের প্রতি হবে পরম শ্রদ্ধাশীল। তারা কখনো নেতৃত্ব নিয়েও ঝগড়া-বিবাদে লিপ্ত হবে না। কেননা ইসলামে নেতৃত্ব চেয়ে নেওয়ার কোন বিধান নেই। তাক্বওয়া ও যোগ্যতার বিবেচনায় নেতা মনোনীত হয়ে থাকেন মাত্র। এ ক্ষেত্রে ঊর্ধ্বতন নেতৃত্বের সিদ্ধান্ত মাথা পেতে মেনে নেওয়া সকলের জন্য আবশ্যক। উবাদা ইবনে ছামেত (رضي الله عنه) বলেন, بَايَعْنَا رَسُوْلَ اللهِ صَلَّى اللهُ عَلَيْهِ وَ سَلَّمَ عَلَى السَّمْعِ وَالطَّاعَةِ فِى الْعُسْرِ وَالْيُسْرِ َالْمَنْشَطِ وَالْمَكْرَهِ وَ عَلَى اَثَرَةٍ عَلَيْنَا وَ عَلَى اَنْ لاَ نُنَازِعَ الْأَمْرَ اَهْلَهُ وَ عَلَى اَنْ نَقُوْلَ بِالْحَقِّ اَيْنَمَا كُنَّا لاَ نَخَافُ فِى اللهِ لَوْمَةَ لاَئِمٍ- ‘আমরা রাসূলুল্লাহ (ছাঃ)-এর নিকটে এই মর্মে বায়‘আত করেছিলাম যে, আমরা আমীরের আদেশ শুনব ও মেনে চলব কষ্টে হৌক স্বাচ্ছন্দ্যে হৌক, আনন্দে হৌক অপসন্দে হৌক বা আমাদের উপরে কাউকে প্রাধান্য দেওয়ার ক্ষেত্রে হৌক এবং বায়‘আত করেছিলাম এই মর্মে যে, নেতৃত্ব নিয়ে আমরা কখনো ঝগড়া করব না। যেখানেই থাকি সর্বদা সত্য কথা বলব এবং আল্লাহর হুকুম মেনে চলার ব্যাপারে কোন নিন্দুকের নিন্দাবাদকে ভয় করব না’ (মুত্তাফাক্ব আলাইহ, মিশকাত ‘ইমারত’ অধ্যায় হা/৩৬৬৬)।\n\nউপসংহার :\n\nসম্পর্ক সুন্দর ও নিঃস্বার্থ হলে কাজ সুন্দর ও স্বচ্ছ হয়। আর সম্পর্কে ফাটল ধরলে কাজের গতি মন্থর হয়ে পড়ে। সাংগঠনিক জীবনের গুরুত্বপূর্ণ বিষয় হল কর্মীদের মধ্যে পারস্পরিক সম্পর্ক। আর এ সম্পর্কের সাথে স্বার্থ জড়িত হলে মূল উদ্দেশ্য হবে ব্যাহত। অতএব ইসলামী আন্দোলনের সকল স্তরের কর্মীকেই উপরোক্ত গুণাবলী হাছিলে সর্বাত্মকভাবে সচেষ্ট হতে হবে। তবেই কাংখিত লক্ষ্যে পৌঁছা সম্ভব হবে ইনশাআল্লাহ। আল্লাহ আমাদের প্রচেষ্টাকে কবুল করুন-আমীন!!\n\nলেখক: ড. মুহাম্মাদ সাখাওয়াত হোসাইন"
    },
    {
        "1": "ইসলাম ও জিহাদ",
        "2": ""
    },
    {
        "1": "ভুমিকা",
        "2": "ভূমিকা\nলেখক : শহীদ হাসানুল বান্না\n\nজিহাদ একটি অবশ্য পালনীয় কর্তব্য : জিহাদ প্রত্যেক মুসলমানের জন্যে ওয়াজিব। আল্লাহর দৃষ্টিতে জিহাদের গুরুত্ব অপরিসীম। আল্লাহর দীনের যারা মুজাহিদ এবং যারা তাঁরই সন্তুষ্টি লাভের উদ্দেশ্যে নিজেদের প্রাণ বিলিয়ে দিয়ে শাহাদাত বরণ করেন তাঁদের জন্যে রয়েছে আল্লাহর পক্ষ থেকে অফুরন্তু পুরস্কার। তিনি তাদেরকে এমন সম্মান-সম্ভ্রম ও মর্যাদা দান করেছেন, যা আর কাউকে দান করেননি। শহীদানের পূত-পবিত্র রক্ত আল্লাহর হুজুরে বিজয় ও সাহায্যের নিদর্শন বই আর কিছু নয় এবং আল্লাহর দরবারে তাঁদের উচ্চ মর্যাদা ও সম্মানের এটিই হচ্ছে মৌল মাপকাঠি। জিহাদ ফি সাবিলিল্লায় যারা পিছ পা হয় আল্লাহর কাছে রয়েছে তাদের জন্যে ভয়াবহ পরিণাম এবং তারা অপমানিত ও ঘৃণিত। আল্লাহ কঠোরভাবে নিন্দা করেছেন জিহাদের ভয়ে ভীত কাপুরুষ মুসলমানদেরকে। দুনিয়াতে তাদের জন্যে রয়েছে লাঞ্ছনা, গঞ্জনা, অপমান, আর আখেরাতে রয়েছে যন্ত্রণাদায়ক শাস্তি। এমনকি সোনার পাহাড়ের বিনিময়েও তারা এ শাস্তি থেকে রেহাই পাবে না। জিহাদ না করা আল্লাহর দৃষ্টিতে গুরুতর অপরাধ। কোনো জাতি না করা আল্লাহর দৃষ্টিতে গুরুতর অপরাধ। কোনো জাতি বা সম্প্রদায়ের জন্যে জিহাদ পরিত্যাগ করা মৃত্যুকে আলিঙ্গন করার শামিল।\n\nসত্য ও ন্যায়ের জন্যে সংগ্রাম, প্রয়োজনে শক্তি প্রয়োগ এবং পারস্পরিক ঐক্য ও ভ্রাতৃত্বের ওপর ইসলাম সর্বাধিক গুরুত্ব আরোপ করেছে। দুনিয়ার অন্য কোনো ধর্ম বা মতবাদ এসব বিষয়ের ওপর এত বেশী জোর দেয়নি। এমনতর বিধি-ব্যবস্থা অতীতে বা বর্তমানে কোনো রাষ্ট্রীয় আইন-কানুন বা ধর্মে অনুসন্ধান করলে পাওয়া যাবে না। আল্লাহর কুরআন ও রাসূল (ﷺ) এর হাদীস জিহাদের শিক্ষায় ভরপুর। ইসলাম আমাদেরকে জিহাদের আহ্বান জানায়, মুজাহিদ জীবন যাপনে উদ্বুদ্ধ করে এবং জিহাদের জন্যে প্রয়োজনীয় উপায়-উপকরণ ও অস্ত্র-শস্ত্র সংগ্রহের নির্দেশ দান করে।\n\nবক্ষ্যমান প্রবন্ধে আমরা আল্লাহ ও তাঁর রাসূল (ﷺ) জিহাদ সম্পর্কে যে সমস্ত মূল্যবান হেদায়াত দিয়েছেন তা সংক্ষেপে আলোচনা করবো। এ প্রসঙ্গে উল্লেখিত কুরআনুল কারীমের পবিত্র আয়াত ও হুজুর (ﷺ) এর হাদীসমসূহের বিস্তারিত ব্যাখ্যাদান আমাদের উদ্দেশ্যে নয়। কারণ এ সম্পর্কিত আল্লাহ ও তাঁর রাসূলের বাণী অত্যন্ত সুস্পষ্ট, যুক্তিযুক্ত ও আধ্যাত্মিকতায় পরিপূর্ণ এবং তাতে কোনো ব্যাখ্যার অবকাশ নেই।"
    },
    {
        "1": "আল্লাহর পথে জিহাদ",
        "2": "সকল প্রশংসা একমাত্র আল্লাহ তা’আলারই জন্যে, আল্লাহর অশেষ রহমত ও বরকত বর্ষিত হোক তাঁর প্রিয় নবী, সরদারে মুজাহিদীন, ইমামুল মুত্তাকীন হযরত মুহাম্মাদ মোস্তফা (ﷺ) এবং তাঁর আহলে বায়েত ও সম্মানিত সাহাবীগণের ওপর।"
    },
    {
        "1": "অধ্যায় ০১ : আল কুরআন থেকে জিহাদ প্রসঙ্গে কয়েকটি আয়াত",
        "2": "এক: “যুদ্ধ তোমাদের জন্যে ফরয করা হলো, যদি তোমরা তা অপছন্দ কর। (বস্তুত) এমন অনেক বিষয়কে তোমরা পছন্দ কর না অথচ তা তোমাদের জন্যে কল্যাণকর এবং এমন অনেক কিছু তোমরা শ্রেয় মনে কর অথচ আসলেই তা তোমাদের জন্যে ক্ষতিকর। (এর কারণ এই যে) আল্লাহই জানেন এবং তোমরা জান না”। (সূরা আল বাকারা : ২১৬)\n\nদুই: “হে ঈমানদারগণ, কাফেরদের ন্যায় কথাবার্তা বলো না, যাদের নিকটাত্মীয়রা যদি কখনও বিদেশে যায় বা যুদ্ধে শরীক হয় (এবং সেখানে কোনো দুর্ঘটনার শিকার হয়) তখন তারা বলে যে, তারা আমাদের কাছে থাকলে মারা যেত না বা নিহত হতো না। আল্লাহ এ ধরণের কথাবার্তা তাদের মনে দু:খ ও চিন্তার কারণ বানিয়ে দেন। প্রকৃতপক্ষে আল্লাহর পথে মারা যাও অথবা নিহত হও, তাহলে আল্লাহর যে রহমত ও মাগফেরাত তোমরা পাবে, তা এ ধরনের লোকেরা যা কিছুই সংগ্রহ-সঞ্চয় করেছ তার চেয়ে অনেক উত্তম। আর তোমরা মৃত্যুবরণ করো বা নিহত হও, সকল অবস্থায়ই তোমাদের সবাইকে আল্লাহর নিকট সমবেত হতে হবে”। (সূরা আলে ইমরান : ১৫৬-১৫৮)\n\nএখন চিন্তা করা উচিত প্রথম আয়াতে আল্লাহর রাহে মৃত্যু বা হত্যার মোকাবেলায় তাঁর অপার করুণা ও ক্ষমার কথা বলা হয়েছে কিন্তু দ্বিতীয় আয়াতে তা বলা হয়নি এতে জিহাদের উল্লেখ নেই।\n\nতিন: “যারা আল্লাহর পথে নিহত হয়েছে, তাদেরকে মৃত মনে করো না, প্রকৃতপক্ষে তারা জীবিত। তারা তাদের প্রভুর নিকট রিযিক পাচ্ছে। আল্লাহ তাদেরকে নিজ অনুগ্রহে যা কিছু দান করেছেন তা নিয়ে তারা খুশী ও পরিতৃপ্ত। এবং যেসব ঈমানদার লোক তাদের পেছনে দুনিয়ায় রয়ে গেছে এবং এখনো তাদের সাথে এসে মিলিত হয়নি তাদের জন্যে কোনো ভয় ও চিন্তা নেই”। (সূরা আলে ইমরান : ১৬৮-১৭০)\n\nএ সূরার ১৭১ থেকে ১৭৫ পর্যন্ত আয়াতসমূহে অনুরূপ কথা বলা হয়েছে, কুরআনে হাকীম খুললে তা দেখা যাবে।\n\nচার : “যারা দুনিয়ার জীবনের বিনিময়ে আখেরাতকে খরিত করে, তাদের উচিত আল্লাহর রাহে লড়াই করা। যে আল্লাহর পথে যুদ্ধ করবে, সে তাতে নিহত হোক বা বিজয়ী হোক, তাকে আমরা অবশ্যই বিরাট প্রতিদান দেব।” (সূরা আন নিসা : ৭৪)\n\nএ সূরার ৭১-৭৮ পর্যন্ত আয়াতসমূহে একই বিষয়ে আলোচনা করা হয়েছে। আল কুরআনের সূরা নিসা একবার পড়ে দেখুন। তাতে দেখবেন আল্লাহ তা’আলা মুসলমানদেরকে কিভাবে সদা হুশিয়ার থাকার জন্যে বলেছেন এবং কখনো বা পূর্ণ যুদ্ধের প্রস্তুতি নিয়ে জামায়াতবদ্ধভাবে বা একাকী জিহাদে ঝাঁপিয়ে পড়ার জন্যে ডাক দিয়েছেন, আপনি বুঝতে পারবেন আল্লাহ তা’আলা কি ভাষায় জিহাদের কর্তব্য পালনে অবহেলাকারী মুসলমানদেরকে তাদের নিষ্ক্রিয়তা, কাপুরুষতা ও স্বার্থপরতা জন্যে ধমক দিয়েছেন। দুর্বলের সাহায্য ও মজলুমের প্রতিরক্ষার জন্যে আল্লাহ কি করতে চান তাও এসব আয়াত থেকে বুঝা যাবে। সূরা আন নিসার আয়াতসমূহে আল্লাহ নামায-রোযার সাথে জিহাদেও যোগ করেছেন এবং জিহাদ যে ইসলামী জীবন ব্যবস্থারূপী ইমারতের একটি গুরুত্বপূর্ণ খুঁটি, তাও তিনি বুঝিয়ে বলেছেন। শুধু তাই নয়, দুর্বল মুসলমানদে মনের দোদুল্যমানতা, তাদের সন্দেহ-সংশয় দূর করে আল্লাহ তাদের মনে সাহস ও বীরত্বের সঞ্চার করেছেন। এ সূরার মহান আয়াতগুলো মুসলমানদের মন এমন মৃত্যুঞ্জয়ী মনোভাব সৃষ্টি করে যারা ভিত্তিতে তারা প্রভুর নিকট থেকে নিশ্চিত প্রতিদানের আশায় মৃত্যুর মোকাবেলায় দৃপ্ত পদক্ষেপে এগিয়ে যায়। তাদের মনে এ দৃঢ় বিশ্বাস থাকে যে, ত্যাগ-কুরবানী তা যত ক্ষুদ্রই হোক না কেন, মহান প্রতিপালক তার উপযুক্ত প্রতিদান থেকে কাউকে বঞ্চিত করবেন না।\n\nপাঁচ: সূরা আনফাল পুরোটাই জিহাদের দাওয়াত ও যুদ্ধের আহ্বানে ভরপুর। এর শুরু থেকে শেষ পর্যন্ত মুসলমানদেরকে জিহাদে উদ্বুদ্ধ করা হয়েছে এবং জিহাদের বিস্তারিত বিধি-বিধান সুস্পষ্টভাবে বর্ণনা করা হয়েছে। এজন্যে রাসূলে কারীম (ﷺ) এর সংগী-সাথীরা এ সূরাকে যুদ্ধ-সংগীত হিসেবে ব্যবহার করেছেন। মরণপণ জিহাদ যখন শুরু হয়ে যেত, অস্ত্রের ঝনঝনায় যখন দশদিন মুখরিত হতো তখন ইসলামের মুজাহিদরা এ সূরার মর্মস্পর্শী ভাষায় তেলাওয়াত করতেন আর আল্লাহর রাহে প্রাণ বিলিয়ে দোয়ার জন্যে ব্যাকুল হয়ে যেতেন। উদাহরণ স্বরূপ পড়ুন, “আর তোমরা যতদূর সম্ভব হাতিয়ার প্রস্তুত কর এবং সদাসজ্জিত ঘোড়া তাদের মোকাবেলার জন্যে প্রস্তুত রেখো যেন এর সাহায্যে আল্লাহ বিরোধী ও তোমাদের জানা না-জানা দুশমনের ভীত-শঙ্কিত করতে পারে। আল্লাহ এদের জানেন।–(সূরা আল আনফাল)\n\nআরো ইরশাদ হচ্ছে:\n\n“হে নবী! মুমিনদেরকে শত্রু দমনের উদ্দেশ্যে সশস্ত্র অভিযানে উৎসাহিত করুন। তোমাদের মধ্যে যারা দৃঢ়-চিত্ত ও ধৈর্যশীল হবে, তারা বিশজন হলে দুশমনদের দু’শজনকে পরাজিত করবে এবং একশজন হলে এক হাজার কাফেরকে পরাভূত করবে। কারণ তারা অজ্ঞান”।\n\nছয়: সূরা আত তাওবাও একটি যুদ্ধের দাওয়াত। এ সূরা পড়লে মনে হয় যেন একটি রণভেরী। এতে যুদ্ধের নিয়ম-কানুনও রয়েছে। লক্ষ্য করুন আল্লাহ কিভাবে চুক্তি ভঙ্গকারী মুশরিকদের প্রতি লা’নত বর্ষণ করেছেন-\n\n“তাদের বিরুদ্ধে লড়ে যাও। আল্লাহ তোমাদের হাতেই তাদের শাস্তি দেবেন এবং তাদেরকে লাঞ্চিত ও অপামানিত করবেন। তাদের মোকাবেলায় তোমাদের সাহায্য দান করবেন এবং মুমিনদের বুক ঠান্ডা করবেন।” (সূরা আত তাওবা)\n\nএবার আহলে কিতাব (ইহুদী ও খ্রীষ্টান)-দের সম্পর্কে আল্লাহ কি বলেছেন তা লক্ষ্য করুন:\n\n“আহলে কিতাবদের মধ্যে যারা আল্লাহ ও পরকালে বিশ্বাসী নয় এবং আল্লাহ ও তার রাসূল যেসব বস্তুতে হারাম ঘোষণা করেছেন, সেগুলোকে হারাম মনে করে না আর মেনে নেয় না দীনে হককে, তোমরা সেসব কিতাবধারীদের সাথে যুদ্ধে লিপ্ত থাক, যতক্ষণ না তারা অধীনতা ও বশ্যতা স্বীকার করে নিজেদের হাতে জিজিয়া দানে স্বীকৃত হবে”। -(সূরা আত তাওবা)\n\nপরের কয়েকটি আয়াতে কারীমায় সামগ্রিক বিপ্লবের নির্দেশ দেখা যায় । এ নির্দেশ আপনার কাছে মনে হবে যেন মেঘমালার গর্জন আর বিজলীর চোখ ঝলসানো চমক। শেষের দিকে রয়েছে এ আয়াতটি-\n\n“বের হয়ে যাও (জিহাদের উদ্দেশ্যে) অস্ত্র-শস্ত্র হালকা হোক বা ভারী হোক এবং আল্লাহর পথে তোমাদের জান-মাল লাগিয়ে দিয়ে জিহাদ কর”। -(সূরা আত তাওবা)\n\nএরপরে দেখুন যারা জিহাদের সময়ে ঘরে বসে থাকে তাদের সম্পর্কে কালামে ইলাহীতে কি বলা হয়েছে-\n\n“রাসূলের যুদ্ধে চলে যাওয়ার পর যারা জিহাদ থেকে বিরত থেকে ঘরে বসে থাকলো এবং আল্লাহর পথে ধন-সম্পদ ব্যয় করে ও প্রাণ বিলিয়ে দিয়ে জিহাদ করা অপছন্দ করলো-বললো, তোমরা এ তীব্র গরমে বের হয়ো না, এর খুবই উৎফুল্ল হয়ে পড়েছে। হে নবী, তুমি বলে দাও যে, জাহান্নামের আগুন এর চেয়েও বেশী গরম-যদি তাদের বোধশক্তি কিছু থেকে থাকে”। -(সূরা আত তাওবা)\n\nপরের প্রসঙ্গে রাসূলে (ﷺ) ও তাঁর সাথী মুজাহিদীন-ই-ইসলাম, “কিন্তু রাসূল (ﷺ) ও তাঁর সাথে যারা ছিলেন তাঁরা জান-মাল দিয়ে জিহাদ করেছেন। এবং তা-ই তাদের জন্যে কল্যাণকর এবং এরাই বিজয়ী। আল্লাহ তাদের জন্যে তৈরী করে রেখেছেন বেহশেত –যার নীচ দিয়ে প্রবহমান রয়েছে নহরাজি এবং সেখানেই তারা চিরকাল থাকবে”।\n\nআরও দেখুন-\n\n“নিশ্চয়ই আল্লাহ খরিদ করে দিয়েছেন মুমিনদের কাছ থেকে তাদের জান-প্রাণ এ ধন-মালকে, এর বিনিময়ে তাদের জান্নাত দেবেন বলে। মুমিনরা আল্লাহর পথে আল্লাহরই সন্তোষ লাভের উদ্দেশ্যে যুদ্ধ করে। আর এ যুদ্ধে তারা যেমন আল্লাহরই দুশমনদের হত্যা করবে, তেমনি তারা নিজেরাও নিহত হবে শত্রুর হাতে। এটি হচ্ছে আল্লাহর চেয়ে বেশী ওয়াদা, তাওরাত, ইনজিল ও কুরআন। এবং আল্লাহর চেয়ে বেশী ওয়াদা রক্ষাকারী আর কে আছে? অতএব তুমি যা খরিদ করেছ তাতেই সন্তুষ্ট থাক এবং এটাই তোমরা জন্যে শ্রেষ্ঠ বিজয়”। -(সূরা আত তাওবা)\n\nসাত: কুরআন মজীদের একটি সূরারই নামকরণ করা হয়েছে সূরা কিতাল, যার অপর নাম হচ্ছে সূরা মুহাম্মদ। সৈনিক জীবনের প্রাণ হলো দু’টি জিনিস-আনুগত্য ও শৃঙ্খলা। আল্লা তা’আলা পাক কুরআনের দু’টি আয়াতে এ দু’টি জিনিস সন্নিবেশিত করছেন। আনুগত্য প্রসঙ্গে এ সূরাতেই আল্লাহ বলেন:\n\n“যারা ঈমানদার তারা বলে কোনো আয়াত কেন নাযিল হলো না? এরপরে যখন কোনো সুস্পষ্ট ও সুদৃঢ় আয়াত নাযিল হয় এবং তাতে জিহাদের উল্লেখ থাকে, তখন তুমি দেখাবে যাদের অন্তকরণ রোগগ্রস্ত। তারা মৃত্যুর ভয়ে বিবর্ণ হয়ে তোমরা দিকে তাকাচ্ছে। অতএব তাদের আনুগত্যের পরীক্ষা হয়ে গেল এবং কথাও জানা গেল”।\n\nসূরা আস সফ-এ শৃঙ্খলা প্রসংগে দেখুন-\n\n“নিশ্চয়ই আল্লাহ তাদেরকে ভালবাসেন যারা সারিবদ্ধভাবে সীসা নির্মিত দেয়ালের ন্যায় মজবুতভাবে আল্লাহর পথে শত্রু দমনে সশস্ত্র অভিযান করে, যুদ্ধ করে”।\n\nআট: সূরা ফাতাহ-এ একটি যুদ্ধের বর্ণনা রয়েছে। ইরশাদ হচ্ছে আল্লাহ মুমিনদের উপর সন্তুষ্ট হলেন যখন তারা একটি গাছের নীচে তোমার [মুহাম্মদ (ﷺ)] হাতে বাইয়াত গ্রহণ করছিল। তারা জেনে নিয়েছিল যা তাদের অন্তরে ছিল। অতপর তিনি তাদের ওপর শাস্তি ও স্বস্তি নাযিল করেন। অচিরেই তারা বিজয়ী হয় এবং গণিমতের মাল তাদের হস্তগত হয় এবং আল্লাহ জবরদস্ত ও প্রজ্ঞার অধিকারী।\n\nকুরআনে হাকীমের এ সমস্ত আয়াতের পরিপ্রেক্ষিতে আজকের যুগের মুসলমানদের চিন্তা করা উচিত তারা জিহাদের সওয়াব থেকে কত দূরে আছে।\n\nএ প্রসঙ্গে হাদীসে রাসূল থেকে কিছু আলোচনা করা যায়।"
    },
    {
        "1": "অধ্যায় ০২ : জিহাদ প্রসঙ্গে হাদীসে রাসূল (ﷺ)",
        "2": "এক: হযরত আবূ হুরাইরা (রা) থেকে বর্ণিত, জিহাদ সম্পর্কিত একটি দীর্ঘ হাদীসের শেষাংশে প্রিয় নবী করীম (ﷺ) বলেন, “সেই আল্লাহর শপথ যাঁর হাতে আমার জীবন, আমর মন তো চায় আল্লাহর পথে আমি শহীদ হই, আবর জীবিত হই, আবার শহীদ হই, আবার জীবিত হই এবং আবার শহীদ হই”।\n\n-(বুখারী, মুসলিম)\n\nদুই: হযরত আবু হুরাইরা (রা) থেকে বর্ণিত, রাসূল (ﷺ) বলেছেন-যাঁর হাতে আমার জীবন সে সর্বশক্তিমানের শপথ। যে ব্যক্তিই আল্লাহর পথে জখম হয়, আল্লাহ তাকে ভালবাভাবেই জানেন। কিয়ামতের দিন সে রক্তের রং ও মিশকের সুগন্ধি নিয়ে আগমন করবে।\n\nতিন: হযরত আনাস (রা) থেকে বর্ণিত তিনি বলেন, আমার চাচা আনাস বিন নযর বদরের যুদ্ধে শরীক হতে পারেননি। রাসূলুল্লাহ (ﷺ) এর দরবারে তিনি আরজ করেন- ইয়া রাসূলাল্লাহ (ﷺ) মুশরিকদের বিরুদ্ধে আপনার প্রথম যুদ্ধে আমি অনুপস্থিত ছিলাম। আল্লাহর শপথ, যদি আমাকে মুশরিকদের বিরুদ্ধে আসন্ন জিহাদে শরীক হওয়ার সুযোগ দেন, তাহলে আপনি দেখতে পাবেন, আমি কি করি। সুতরাং যখন ওহুদের যুদ্ধে মুসলমানেরা ছিন্ন-বিচ্ছিন্ন হয়ে গেল, তখন তিনি হঠাৎ চিৎকার করে বললেন, হে আল্লাহ! আমার সাথীরা যাকিছু করেছেন, আমি সে জন্যে তোমার কাছে মাফ চাইছি এবং মুশরিকগণ যা কিছু করছে আমি তা থেকে পবিত্র। অতপর তিনি সামনে এগিয়ে যেতেই সাদ বিন মায়াজকে দেখলেন এবং চিৎকার করে ওঠলেন, হে সাদ বিন মায়াজ। জান্নাত। জান্নাত। আমার প্রভুর শপথ। আমি তার খোশবু পাচ্ছি। ওহুদের দিক থেকেই আসছে। হযরত সাদ আরজ করলেন, হে আল্লাহর রাসূল, তিনি না করলেন তা আমি পারালাম না। হযরত আনাস বলেন, পরে আমরা তাঁর শরীরে তলোয়ার, তীর ও বল্লমের আশিটি আঘাত দেখেছি। আমরা তাকে শহীদ অবস্থায় পেয়েছি। মুশরিকেরা তার অঙ্গ-প্রতঙ্গ কেটে ফেলেছিল, এজন্যে কেউ তাঁকে চিনতে পারেনি। তাঁর বোন আঙ্গুল দেখে তাকে চিনেছেন। হযরত আনাস বলেন- আমরা মনে করতাম এঁদের মত লোকদের জন্যেই “এরূপ কত মুমিন রয়েছেন যাঁরা আল্লাহর সাথে ওয়াদা পূরণ করেছেন” এ আয়াতটি নাযিল করেছেন।\n\nচার: হযরত উষ্মে হারেসা বিনতে সারাকা থেকে বর্ণিত, “তিনি হুজুর (ﷺ) এর দরবারে এসে আরজ করলেন, ইয়া রাসূলাল্লাহ, আপনি কি হারেসা সম্পর্কে কিছু বলবেন না? জঙ্গে বদরের পূর্বে একটি অজ্ঞাত তীর এসে তাঁর শরীরে বিঁধে যায় এবং তিনি শহীদ হন। যদি তিন জান্নাতবাসী হয়ে থাকেন তাহলে আমি সবর করবো, অন্যথায় প্রাণ ভরে কাঁদব। হুজুর (ﷺ) জবাব দিলেন, হারেসার মা! বেহেশতে তো অনেক বেহেশতবাসীই রয়েছেন তোমরা ছেলে তো সেরা ফেরদাউসে রয়েছেন।” (বুখারী)\n\nচিন্তা করে দেখুন জান্নাতের চিন্তা কিভাবে তাঁদেরকে প্রাণ প্রিয় পুত্রের শোক পর্যন্ত ভুলিয়ে দেয়।\n\nপাঁচ: হযরত আবদুল্লাহ বিন আবি আওফা (রা) থেকে বর্ণিত, “আল্লাহর রাসূল (ﷺ) বলেছেন, জেনে রেখো বেহেশত তরবারির ছায়াতলে”।\n(বুখারী, মুসলিম, আবু দাউদ)\n\nছয়: হযরত জায়দ বিন কালিদ জুহানী থেকে বর্নিত, “রাসূলুল্লাহ (ﷺ) বলেন, যে ব্যক্তি কাউকে জিহাদ ফি সাবিলিল্লাহর জন্যে তৈরী করেছে, সে যেন নিজেই জিহাদ করলো এবং যে আল্লাহর পথে বের হয়েছে এমন কোনো গাজীর পরিবারের সাথে ভাল ব্যবহার করেছে সে যেন স্বয়ং জিহাদে শরীক হলো”।\n\n-(বুখারী, মুসলিম, আবু দাউদ ও তিরমিযী)\n\nসাত: “হযরত আবু হুরাইয়া (রা) থেকে বর্ণিত, “হুজুরে পাক (ﷺ) এরশাদ করেছেন,যে ব্যক্তি আল্লাহর ওপর পূর্ণ আস্থা ও বিশ্বাস সহকারে জিহাদে কোনো ঘোড়া দান করে, কিয়ামতের দিন উক্ত ঘোড়ার খাদ্য, পানীয় এবং গোবরও তাঁর মিজানে থাকবে”-(বুখারী)\n\nআট: হযরত আবু হুরাইরা (রা) থেকে বর্ণিত, অপর একটি দীর্ঘ হাদীসের শেষাংশে রাসূলে কারীম (ﷺ) বলেন, “আল্লাহর রাহে মুজাহিদের উদাহরণ সেই ব্যক্তির ন্যায়, যে রোযাও রাখে, রাতে নামাযও পড়ে এবং কালামে পাক তেলাওয়াত করে। কিন্তু রোযার সে কাতর হয় না, নামাযেও তার শৈথিল্য আসে না। ফিরে না আসা পর্যন্ত আল্লাহর পথে জিহাদকারীর অবস্থাও অনুরূপ থাকে”।\n_(বুখারী, মুসলিম, নাসায়ী, ইবনে মাজা ও তিরমিযী)\n\nনয়: হযরত আবু সাঈদ খুদরী (রা) থেকে বর্ণিত, “রাসূল (ﷺ) বলেন, আমি কি তোমাদেরকে ভাল লোক আর কে মন্দ লোক তা জানিয়ে দেব না? সে ব্যক্তি ভাল লোকদের মধ্যে অন্যতম, যে ব্যক্তি ঘোড়া বা উটে সওয়াব হয়ে বা পায়ে হেটে সকল অবস্থাতেই মৃত্যু পর্যন্ত আল্লাহর রাহে কর্মতৎপর থাকে। অপরদিকে সে ব্যক্তি মন্দ লোকদের অন্যতম, যে আল্লাহর কিতাব তেলাওয়াত করে অথচ তা থেকে কোনো নসিহত কবুল করে না”। -(নাসায়ী)\n\nদশ: হযরত হযরত ইবেন আব্বাস (রা) বলেন, “আমি আল্লাহর রাসূল (ﷺ) কে বলতে শুনেছি, দু’প্রকারের চক্ষুকে আগুন স্পর্শ করে না, প্রথম সে চক্ষু যা আল্লাহর ভয়ে কাঁদে, দ্বিতীয়টি হলো সে চক্ষু যা শত্রুর প্রতীক্ষায় আল্লাহর পথে পাহারাদারী করে রাত কাটিয়েছে।“-তিরমিযী)\n\nএগার: হযরত আবু হুরায়রা (রা) থেকে বর্ণিত আছে যে, “নবী করীম (ﷺ) বলেছেন, সারা দুনিয়ার মানুষ আমার হয়ে যাওয়ার চেয়ে আল্লাহর রাস্তায় মৃত্যুবরণ করা আমার কাছে অধিক প্রিয়”। -(নাসায়ী)\n\nবার: হযরত রাশেদ বিন সা’দ জনৈক সাহাবী থেকে বর্ণনা করেছেন, কোনো এক ব্যক্তি রাসূলুল্লাহ (ﷺ) কে জিজ্ঞেস করলেন, হে আল্লাহর রাসূল (ﷺ) কবরে সকল মুমিনের পরীক্ষা হবে, কিন্তু শহীদের হবে না, এর কারণ কি? হুজুর (ﷺ) জবাবে বলেন, তার মাথার ওপর তলোয়ার চমকানোই তার পরীক্ষার জন্যে যথেষ্ট”। -(নাসায়ী)\n\nতের: হযরত আবু হুরাইরা (রা) থেকে বর্ণিত, “রাসূলুল্লাহ (ﷺ) বলেছেন, মওতের ছোঁয়া একজন শহীদের কাছে তেমন, যেমনটি তোমাদেরকে কেউ চিমটি কাটলে অনুভব কর”। -(তিরমিযী, নাসায়ী, দারেমী)\n\nচৌদ্দ: হযরত আবদুল্লাহ ইবনে মাসউদ (রা) থেকে বর্ণিত আছে, “রাসূলে করীম (ﷺ) বলেন, আমাদের মহান আল্লাহ যে ব্যক্তির ওপর অত্যন্ত সন্তুষ্ট, যে আল্লাহর রাহে জিহাদ করে এবং তাঁর সঙ্গী-সাথীরা পরাজয় বরণ করলেও জিন দায়িত্ব উপলদ্ধি করে ফিরে দাঁড়ায় এবং আমৃত্যু লড়াই করে। তখন আল্লাহ ফেরেশতাদের উদ্দেশ্যে বলেন, তোমরা আমার এ বান্দার দিকে লক্ষ্য কর, আমার পুরস্কারের আশায় এবং শাস্তির ভয়ে সে পুনরায় জিহাদে লিপ্ত হয়েছে শেষ পর্যন্ত নিজের জান দিয়েছে। তোমরা সাক্ষী থাক, আমি তাকে মাফ করে দিলাম”। -(আবু দাউদ)\n\nপনর: আবু দাউদ শরীফে হযরত আবুল খায়ের বিন সাবেত বিন কয়েস বিন সাষ্মাস তাঁর পিতা থেকে এবং তিনি তাঁর দাদা থেকে বর্ণিত একটি হাদীসে দেখা যায় আহলে কিতাবের বিরুদ্ধে জিহাদে নিহত হলে, নিহত মুসলমান দু’জন শহীদের সাওয়াব পাবে।\nএ হাদীস থেকে প্রমাণিত হয় আহলে কিতাবদের সাথে জিহাদ করা অবশ্য কর্তব্য। জিহাদ কেবল মুশরিকদের বিরুদ্ধে নয় বরং যারাই ইসলামের দুশমন তাদের সকলের বিরুদ্ধেই জিহাদ করতে হবে। আর আহলে কিতাবদের বিরুদ্ধে জিহাদ করলে আল্লাহর নিকট তাঁর জন্যে দ্বিগুণ পুরুস্কার থাকবে।\n\nঘোল: হযরত সহল বিন হানিফ থেকে বর্ণিত আছে। “রাসূলুল্লাহ (ﷺ) বলেছেন, যে ব্যক্তি খালেস অন্তকরণে আল্লাহর কাছে শাহাদাতের বাসনা করে, সে ব্যক্তি বিছানায় মারা গেলেও আল্লাহ তাকে শহীদের মর্যাদা দেবেন”। -(মুসলিম, আবু দাউদ, তিরমিযী, নাসায়ী ও ইবনে মাযাহ)ঘোল: হযরত সহল বিন হানিফ থেকে বর্ণিত আছে। “রাসূলুল্লাহ (ﷺ) বলেছেন, যে ব্যক্তি খালেস অন্তকরণে আল্লাহর কাছে শাহাদাতের বাসনা করে, সে ব্যক্তি বিছানায় মারা গেলেও আল্লাহ তাকে শহীদের মর্যাদা দেবেন”। -(মুসলিম, আবু দাউদ, তিরমিযী, নাসায়ী ও ইবনে মাযাহ)\n\nসতের: হযরত আবু হুরাইরা (রা) থেকে বর্ণিত, “একজন সাহাবী কোনো এক স্থান অতিক্রম করছিলেন, সেখানে একটি নহর ছিল। তিনি নহরটি পছন্দ করলেন এবং মনে মনে চিন্তা করলেন, এ জায়গায় একাকবী বসে ইবাদাত করলে কতই না ভাল হতো। তিনি তাঁর ইচ্ছা নবী করীম (ﷺ) এর কাছে ব্যক্ত করলেন। হুজুর (ﷺ) বললেন, তা করবে না। তোমাদের পক্ষে ঘরে বসে সত্তর বছর নামাযে কাটানোর চেয়ে আল্লাহর পথে বের হওয়া অধিক উত্তম। তোমরা কি চাও না যে, আল্লাহ তোমাদের ক্ষমা করে দিন এবং বেহেশতে স্থান দান করুন। আল্লাহর পথে জিহাদ করা। যে ব্যক্তি কিছুক্ষণ সময়ের জন্যে আল্লাহর পথে যুদ্ধ করেছে, তার জন্যে জান্নাত অবধারিত। -(তিরমিযী)\n\nঊনিশ: হযরত মিকদাদ বিন মাদকারব থেকে বর্ণিত, “রাসূলুল্লাহ (ﷺ) ইরশাদ করেছেন, আল্লাহর নিকট শহীদের ছয়টি বৈশিষ্ট্য। প্রথম আক্রমণেই তাকে মাগফেরাত করা হয়, দুনিয়ায় থাকাকালীন অবস্থাতেই তাকে বেহেশতের ঠিকানা জানিয়ে দেয় হয়, কবর আযাব থেকে তার নাজাত হয়,কিয়ামতের ভয়াবহ আতংক থেকে সে নিরাপদ থাকবে, তাকে ইয়াকুত খচিত একটি সম্মানিত টুপি পরিধান করানো হবে, যা সারা দুনিয়া এবং দুনিয়ার মধ্যে যা কিছু রয়েছে তার চেয়েও মূল্যবান হবে, মৃগ-নয়না হুরেরা তার স্ত্রী হবে এবং সে সত্তর জন আত্মীয়ের জন্যে শাফায়াত করবে”। -(তিরমিযী, ইবনে মাজাহ)\n\nবিশ: হযরত আবু হুরাইরা (রা) থেকে বর্ণিত আছে। “রাসূল (ﷺ) বলেছেন, যে ব্যক্তি জিহাদের চিন্তা ব্যতিরেকে আল্লাহর সাথে দেখা করবে তার সে সাক্ষাত ত্রুটিপূর্ণ হবে”। -(তিরমিযী, ইবেন মাজাহ)\n\nএকুশ: হযরত আনাস (রা) থেকে বর্ণিত, “রাসূলে কারীম (ﷺ) বলেন, যে ব্যক্তি খুলুছিয়াতের সাথে শাহাদাত কামনা করে, শহীদ না হলেও তাকে শহীদের মর্যাদা দেয়া হবে”। -(মুসলিম)\n\nবাইশ: হযরত ওসমান বিন আফফান (রা) থেকে বর্ণিত, “রাসূলুল্লাহ (ﷺ) বলেছেন, যে ব্যক্তি আল্লাহর রাহে একরাতও কোনো ঘাঁটি পাহারা দেয়, তার জন্যে তার হাজার রাতের নামাযেরে সমান (সওয়াব) হবে”। -(ইবনে মাজাহ)\n\nতেইশ: হযরত আবু দারদা (রা) থেকে বর্ণিত, “নবী করীম (ﷺ) বলেছেন, একটি নৌযুদ্ধ দশটি স্থল যুদ্ধের সমান এবং যে নদীতে পড়ে গেল, সে যেন আল্লাহর রাহে খুনে সিক্ত হয়ে গোসল করে ওঠলো”। -(ইবনে মাজাহ)\n\nচব্বিশ: হযরত জাবির বিন আবদুল্লাহ (রা) বলেন, “জঙ্গে ওহুদের দিন আবদুল্লাহ বিন আমর বিন হিশাম শহীদ হলে পর তাঁর ছেলে জাবিরকে রাসূলুল্লাহ (ﷺ) বলেন যে, আল্লাহ জাবিরের পিতার সাথে একেবারে মুখোমুখী কথা বলেছেন। এ হাদীসের শেষাংসে বলা হয়েছে আবদুল্লাহ বিন আমরের প্রার্থনা অনুযায়ী আল্লাহ এ আয়াত নাযিল করেন, “যারা আল্লাহর পথে নিহত হয়েছেন তাদের তোমরা মৃত মনে করো না”।\n\nপঁচিশ : হযরত আনাস (রা) তার পিতা থেকে বর্ণনা করেন যে, “নবী করীম (ﷺ) বলেছেন, আল্লাহর পথে কোনো জিহাদকারীকে বিদায় দেয়ার উদ্দেশ্যে সকাল বিকাল, কিছুদূর অগ্রসর হওয়া এবং তাকে সওয়ারীর পিঠে আরোহণে সাহায্য করা, আমার কাছে দুনিয়া ও তার মধ্যে যা কিছু রয়েছে, তার সবকিছু থেকে প্রিয়”। -(ইবনে মাজাহ)\n\nছাব্বিশ: হযরত আবু হুরাইরা (রা) থেকে বর্ণিত, “আল্লাহর রাসূল (ﷺ) বলেন, আল্লাহর মেহমান তো কেবল তিনজন, গাজী, হাজী ও ওমরাহ সম্পাদনকারী”। -(মুসলিম)\n\nসাতাশ: হযরত আবু দারদা (রা) থেকে বর্ণিত, “রাসূলে কারীম (ﷺ) বলেন, শহীদ তার বংশের সত্তর ব্যক্তির জন্যে শাফায়াত করবে”। -(আবু দাউদ)\n\nআঠাশ: হযরত আবদুল্লাহ বিন ওমর (রা) থেকে বর্ণিত, “রাসূলুল্লাহ (ﷺ) বলেছেন, তোমরা যখন ধারে বেচা-কেনা করবে, গাভীর লেজ ধরে থাকবে, চাষাবাদে লেগে যাবে এবং জিহাদ পরিত্যাগ করবে, আল্লাহ তখন তোমাদের ওপর অপমান চাপিয়ে দেবেন এবং তা তোমরা হাটতে পারবে না, যতক্ষণ না তোমরা নিজের দ্বীনের দিকে প্রত্যাবর্তন করো”। -(আহমাদ, আবু দাউদ এবং হাকেম)\n\nঊনত্রিশ: হযরত আবু হুরাইরা (রা) বর্ণনা করেন, “রাসূলুল্লাহ (স) সাহাবীগণ সহ মুশরিকদের যখন পৌঁছে গেল তখন হুজুর (ﷺ) ইরশাদ করলেন, অগ্রসর হও, সেই জান্নাতের দিকে যা সমস্ত আকাশ ও পৃথিবীর সমান প্রশস্ত। হযরত ওমায়ের বিন হাম্মামের মুখ থেকে নির্গত হলো, হ্যাঁ, হ্যাঁ। রাসূল (ﷺ) জিজ্ঞেস করলেন, হ্যাঁ হ্যাঁ কেন, তিনি উত্তরে বললেন, ইয়া রাসূলুল্লাহ, কসম খেয়ে বলছি আমি জান্নাতবাসী হতে চাই, এজন্যেই হ্যাঁ হ্যাঁ বলেছি। তখন রাসূলূল্লাহ (ﷺ) বলেন, সে সময়ে তিনি থলি থেকে কিছু খেজুর নিয়ে খেতে খেতে বললেন, আমি যদি এ খেজুর শেষ করা পর্যন্ত বেঁচে থাকি তাই হবে আমার জন্যে দীর্ঘ জীবন। সুতরাং তাঁর কাছে যত খেজুর ছিল মাটিতে ফেলে দিয়ে লড়াই শুরু করলেন এবং শেষ পর্যন্ত তিনি শাহাদাত বরণ করলেন”। -(মুসলিম)\n\nত্রিশ: হযরত আবু ইমরানের বর্ণনা অনুযায়ী মুসলমানেরা যখন রোম শহরে ছিলেন তখন বিরাট এক রোমান বাহিনী মুসলমানদের আক্রমণ করে। মুসলমান ও রোমকদের মধ্যে লড়াই শুরু হয়ে যায়। এ যুদ্ধের বর্ণনা প্রসঙ্গে তিনি হযরত আবু আইয়ুব আনসারীর এক প্রেরণাদায়ক ঐতিহাসিক ভাষণের কথা উল্লেখ করেছেন, যুদ্ধরত হযরত আবু আইয়ুব আনসারী বলেন, তোমরা নিজেদেরকে ধ্বংসের মুখে ঠেলে দিও না’ –কুরআনে করীমের এ আয়াতের অর্থ হচ্ছে নিজের সম্পত্তি রক্ষণাবেক্ষণের পেছনে সমস্ত সময় ব্যয় করা, এ কাজে নিয়োজিত থাকা এবং জিহাদ পরিত্যাগ করা। আবু আইয়ুব আনসারী আল্লাহর রাস্তায় জিহাদে মৃত্যু পর্যন্ত দৃঢ় থাকেন এবং রোমেই তাঁর দাফন হয়”। _(তিরমিযী)\n\nএখানে লক্ষ্য করার বিষয়, এ সময় হযরত আইয়ুব আনসারী বার্ধক্যের দ্বার অতিক্রম করছিলেন। অথচ তিনি জীবনের শেষ প্রান্তে দ্বার অতিক্রম করছিলেন। অথচ তিনি জীবনের শেষ প্রান্তে এসেও এ যুদ্ধের সময় দ্বীনের বিজয় ও ইসলামের গৌরবের জন্যে অস্থির হয়ে উঠেছিলেন এবং যৌবনের আবেগ-উচ্ছাসে উদ্বেলিত হয়েছিলেন।\n\nএকত্রিশ: হযরত আবু হুরাইরা (রা) থেকে বর্ণিত, “নবী করীম (ﷺ) এরশাদ করেন, যে ব্যক্তি মরে গেল, অথচ সে জিহাদ করেনি বা তার মনে জিহাদের জন্যে কোনো চিন্তা, সংকল্প বা ইচ্ছাও দেখা যায়নি তবে সে মুনাফিকের ন্যায় মারা গেল”। -(মুসলিম ও আবু দাউদ)\n\nএধরনের আরো অনেক হাদীস রয়েছে যাতে নৌযুদ্ধ, স্থল যুদ্ধ, কিতাবধারী জাতিদের বিরুদ্ধে যুদ্ধ ইত্যাদি সম্পর্কীয় বিস্তারিত হেদায়াত ও নিয়মাবলী রয়েছে। এসব হাদীসের সংখ্যা এতবেশী যে, একটি বিরাট গ্রন্থ এ সম্পর্কে আলোচনার জন্যে আমাদের যথেষ্ট নয়। অনুরূপভাবে “আল মাশারেউল আশওয়াক ইলা মাশারেউল উশশাক” এবং “মছিরুল কারাম ইলা দারিল ইসলাম” এবং সিদ্দিক হাসান খানের “আল ইবরাতু ফিমা আরাদা আনিল্লাহ হে রাসূলিহি ফিল গিজওয়া অল জিহাদে অল হিজরতে” প্রভৃতি গ্রন্থে উক্ত শ্রেণীর প্রচুর তথ্য পাওয়া যাবে। হাদীস গ্রন্থের জিহাদ অধ্যায়ে এ ধরনের বহু মূল্যবান হাদীস রয়েছে।"
    },
    {
        "1": "মুসলিম আইনবিদদের দৃষ্টিতে জিহাদ",
        "2": "পবিত্র কুরআন ও হাদীস শরীফ থেকে জিহাদের ফযীলত সম্পর্কিত আয়াতে কারীমা ও হাদীসে নববী আপনাদের অবগতির জন্য পেশ করা হলো। এখন এ সম্পর্কে আমরা মুসলিম ফিকাহবিদদের কিছু বক্তব্য পেশ করছি। একই সাথে আধুনিক আলেমদের মতামতও আমরা উল্লেখ করছি, যাতে করে সংশ্লিষ্ট সকলেই জিহাদের গুরুত্ব অনুধাবন করতে পারেন এবং এ ব্যাপারে বর্তমান মুসলিম সমাজের উদাসীনতা সম্পর্কেও সচেতন হতে পারেন।\n\nএক: “মাজমাউল আনহার ফি সারহি মুলতাকিযুল আবহার”- এর গ্রন্থকার হানাফী দৃষ্টিকোণ থেকে আলোচনা প্রসঙ্গে বলেন, “জিহাদের আভিধানিক অর্থ হলো নিজেদের মুখের এবং কাজকর্মের সমগ্র শক্তিকে কাজে লাগানো। কিন্তু শরীয়াতের পরিভাষায় জিহাদ বলতে বুঝায় ধর্মের দুশমনদের দমন, তাদেরকে খতম করে দেয়া এংব দ্বীনের ভিত্তিকে মজবুত করার জন্য আপ্রাণ চেষ্টা চালিয়ে যাওয়া। এ জিহাদ করতে হবে বিরুদ্ধবাদীদের সাথে, মুশরিকদের এমনকি ধর্মদ্রোহীদের বিরুদ্ধেও। বিদ্রোহীদের সাথে লড়াই করা ফরযে কেফায়া। জিহাদের আহবান এসে গেলে তা প্রত্যেকের ওপর ফরয হয়ে যায়, যদিও তার জন্য অনেকে প্রস্তুত থাকেন না। সকলেই যদি জিহাদ ছেড়ে দেয় তাহলে প্রত্যেকে প্রস্তুত থাকেন না। সকলেই যদি জিহাদ ছেড়ে দেয় তাহলে প্রত্যেকেই গুনাহগার হবে। হুজুর (ﷺ) বলেছেন, কোনো মুসলিম শহর অথবা মুসলিম জনবসতি যদি অমুসলমানেরা দখল করে নেয়, তাহলে প্রত্যেকের জন্য জিহাদ করা ফরযে আইন হবে। এক্ষেত্রে স্বামী, পিতা-মাত, প্রভু বা পাওনাদার অনুমতি না দিলেও যথাক্রমে তাদের স্ত্রী, সন্তান, গোলাম ও ঋণগ্রস্ত ব্যক্তিদের জিহাদে যোগদান করতে হবে। স্ত্রী, সন্তান, গোলাম ও ঋণগ্রস্ত ব্যক্তিদের জিহাদে যোগদান করতে হবে। এজন্যে কোনো প্রকার অনুমতি বা সম্মতির প্রয়োজন নেই।\n\nদুই: “বাসালাতুস সালেক লি-আকরাবুল মাসালেক ফি মাজহাবিল ইমাম মালিক” এর গ্রন্থকার বলেন, ইসলামের বিজয়ের জন্যে প্রতি বছর জিহাদ করা ফরযে কেফায়া। কিছু রোক জিহাদে লিপ্ত থাকলে বাকীরা দায়িত্ব মুক্ত থাকেন। ইমাম যদি হুকুম দেন অথবা মুসলিম জনবসতি দুশমনের হামলার সম্মুখীন হয়, তাহলে সে এলাকার সকল মুসলমানের ওপর নামায-রোযার ন্যায় জিহাদও ফরযে আইন হবে। যদি সে এলাকার লোক দুশমনের মোকাবেলার জন্যে যথেষ্ট না হয়, তাহলে প্রতিবেশী মুসলমানদের জন্যে জিহাদ করা ফরয হবে। এ পরিস্থিতিতে স্ত্রীলোক ও গোলামদের ওপরেও জিহাদ ফরয, যদিও স্বামী ও প্রভুর অনুমতি না থাকে। দেনাদারেরর জন্যেও জিহাদ ফরয। মা-বাবা সন্তানকে ফরযে আইন পালন করা থেকে নিষেধ করতে পারেন না, তবে ফরযে কেফায়ার ব্যাপারে বারণ করতে পারেন, দুশমনের হাতে বন্দী মুসলমানকে মুক্ত করা ফরযে কেফায়া, যদি বন্দী নিজের মুক্তিগণ আদায় করার জন্যে প্রয়োজনীয় সম্পদের অধিকারী না হয় তবে প্রয়োজনে মুসলমানদের সকল সম্পদের বিনিময়ে তাকে ছাড়িয়ে আনার ব্যবস্থা করতে হবে।\n\nতিন: শাফী মাযহাবের সমর্থক ইমাম নববী বলেন, “নবী করীম (ﷺ) এর যুগে জিহাদ ফরযে কেফায়া ছিল। কারো কারো মতে ফরযে আইন ছিল। তাঁর মতে কাফেরদের নিজস্ব এলাকায় তাদের বিরুদ্ধে জিহাদ করা ফরযে কেফায়া। কিন্তু তারা যদি মুসলিম এলাকায় হামলার উদ্দেশ্যে প্রবেশ করে, সে ক্ষেত্রে তাদেরকে যে কোনো উপায়ে হটিয়ে দিতে হবে। এজন্যে যে জিহাদ হবে, তা সবার জন্যেই বাধ্যতামূলক হবে”। -(মতনুল মিনহাজ)\n\nচার: ইমাম কুদামা হাম্বলী “আল মুগনীতে” লিখেছেন যে, জিহাদ ফরযে কেফায়া, তবে কাফের ও মুসলিম সৈন্যরা মুখোমুখি হলে যুদ্ধ ক্ষেত্র থেকে পালিয়ে যাওয়া নাজায়েয। এ সময় অটল থাকা ফরযে আইন। এছাড়া কাফেরদেরকে অনুপ্রবেশের পর কোনো শহর থেকে বের করার জন্য যুদ্ধ করা এবং আমীরের নির্দেশ মোতাবেক বছরে একবার জিহাদের জন্যে বের হওয়া ফরযে আইন।\n\nপাঁচ: ইমাম আহমদ ইবনে হাম্বলের মতে ফরজের পরে জিহাদের চেয়ে উত্তম কাজআর কিছু হতে পারে না। হযরত আনাস বিন মালেক (রা) বলেন, “একবার রাসূলে করীম (ﷺ) সহাস্য মুখে ঘুম থেকে উঠেন। উম্মে হারাম বলেন-আমি জিজ্ঞেস করলাম,ইয়া রাসূলুল্লাহ! আপনার হাসার কারণ কি? তিনি জবাব দিলেন, আমার উম্মতের মধ্যে কিছু লোক আল্লাহর পথে জিহাদে বের হয়েছে-এটা আমাকে স্বপ্নে দেখানো হয়েছে, তারা এমনভাবে সমুদ্রের ওপর আরোহণ করছে যেমন একজন বাদশাহ তার শাহী মসনদে গিয়ে বসে”। -(বুখারী, মুসলিম)\n\nএ হাদীসেই পরে দেখা যায় যে, উম্মে হারাম (রা) আরজ করেন- দোয়া করুন যেন আল্লাহর রাহে জিহাদকারীদের তালিকায় আমার নামও লেখা হয়। হুজুর (ﷺ) তাঁর জন্যে দোয়া করেন। এরপর অনেক দিন পর্যন্ত তিনি বেঁচে থাকেন এবং যেসব মুসলমান সাগর পাড়ি দিয়ে সাইপ্রাস যান এবং জিহাদ করে সে দেশ জয় করেন, তিনিও তাঁদের সাথী হয়েছিলেন। সেখানেই তিনি মারা যান এবং সে স্থানে তার কবরও রয়েছে।\n\nছয়: আল্লামা ইবনে হাযম জাহেরী ‘আল মুহাল্লা’ গ্রন্থে বলেন, জিহাদ মুসলমানদের জন্যে ফরয। কিছু লোক যদি জিহাদে শরীক থাকে, দুশমনদেরকে নিজ এলাকায় ঢুকতে না দেয়, মুসলিম দেশের সীমান্ত রক্ষা করে এবং দুশমনদের এলাকায় ঢুকে তাদের বিরুদ্ধে লড়াই করে তাহলে অন্যান্র মুসলমানেরা জিহাদের দায়িত্ব পালন থেকে অব্যাহতি পাবে, অন্যতা কারো দায়িত্ব মুক্তির প্রশ্নই ওঠে না। আল্লাহ বলেন, “বের হয়ে যাও (জিহাদের উদ্দেশ্যে) অস্ত্র-শস্ত্র হালকা হোক বা ভারী হোক এবং আল্লাহর পথে তোমার জান-মাল দিয়ে জিহাদ কর।” সাধারণত মা-বাবার অনুমতি ছাড়া সন্তানের পক্ষে জিহাদে যোগদান বৈধ নয়। কিন্তু কোনো মুসলিম জনবসতি আক্রান্ত হলে সক্ষম সকল মুসলমানের ওপর জিহাদ ফরয, পিতা-মাতার অনুমতি না থাকলেও। জিহাদে গেলে পিতা-মাতা উভয়ে বা তাদের কোনো একজনের মারা যাওয়ার আশাংকা থাকলে তাদেরকে বাড়ীতে রেখে জিহাদে শরীক হওয়া জায়েয নেই।\n\nসাত: ইমাম শাওকানী তাঁর প্রসিদ্ধ গ্রন্থ-‘আল সাইফুল জাব্বার’-এ বলেন যে, জিহাদ অবশ্যই ফরযে কেফায়া। কিছু লোক এ দায়িত্ব পালন করলে অন্যরা অব্যাহতি পাবেন। কিন্তু লোক এ দায়িত্ব পালন করলে অন্যরা অব্যাহতি পাবেন। কিন্তু যতক্ষণ পর্যন্ত সে জনবসতির কিছু সংখ্যক লোক জিহাদে যোগদান না করে, ততক্ষণ পর্যন্ত সকলের ওপরই জিহাদ ফি সাবিলিল্লাহ ওয়াজিব থাকে। একইভাবে আমীর যদি জিহাদের আদেশ দান করেন তাহলে সেটা ফরযে আইন হবে।\n\nসকলেই বুঝতে পারেন, মুজতাহিদ, মুকাল্লিদ, প্রাচীন ও আধুনিক যুগের সকল ওলামাই এ ব্যাপারে একমত যে, দ্বীনের প্রচারের উদ্দেশ্যে জিহাদ ফরজে কেফায়া এবং হামলাকারী দুশমনদের বিরুদ্ধে জিহাদ করা ফরযে আইন। একথা সবাই জানেন,\n\nমুসলমানেরা যদি কাফেরদের হাতে পরাজিত হয় তাহলে তাদের দেশ, মান-ইজ্জত, ধন-সম্পদ সব কিছুই বিপন্ন হয়, তখন তাদের পক্ষে দীনের প্রচার করা তো দূরের কথা, স্বয়ং তাদের ঘরেই দীনের অবস্থা শোচনীয় হয়ে উঠে। এমতাবস্থায় প্রত্যেক মুসলমানেরা ওপর জিহাদ করা ফরয হিসেবে এসে পড়ে। কাজেই জিহাদের আশা নিয়েই সে পৃথিবীতে বেঁচে থাকবে আর সেই জন্যে সর্বক্ষণ প্রস্তুত থাকবে।\n\nবর্তমান যুগে মুসলমানরা যেভাবে জিহাদ ছেড়ে দিয়েছে, ইতিপূর্বে তা কখনো দেখা যায়নি, আগে তারা এ ব্যাপারে এতটুকুও গাফেল হয়নি। মনে হচ্ছে বর্তমান যুগই মুসলমানদের জন্যে অন্ধকার যুগ। কারণ তাদের পূর্বের সে সাহবস-বীরত্ব আজ আর দেখা যায় না। অথচ আগের জামানার আলেম, ওলামা, সুধী, মেহনতী মানুষ নির্বিশেষে সকলেই জিহাদী জজবায় মশগুল থাকতেন। উদাহরণস্বরূপ বলা যায়, বিখ্যাত ফকীহ ও অলিআল্লাহ হযরত আবদুল্লাহ বিন মুবারক অধিকাংশ সময়ই জিহাদে থাকতেন এবং শিষ্য-শাগরিদদের মধ্যে জিহাদী জোশ সৃষ্টি করতেন। বিখ্যাত মুহাদ্দিস ও ফকীহ আল্লামা বদরুদ্দীন আইনী এক বছর জিহাদ, এক বছর জিহাদ, এক বছর শিক্ষকতা ও এক বছর হজ্জ করে কাটাতেন। কাজী আসাদ ইবনুল ফোরাদ মালেকী তাঁর যুগের বিখ্যাত নৌ-প্রধান ছিলেন। ইমাম শাফেয়ী দু’শ তীর নিক্ষেপ করলে কোনোটিই ব্যর্থ হতো না।\n\nএখন বলুন আমাদের পূর্বপুরুষদের অবস্থার সাথে আমাদের হাল-হাকিকতের কোনো মিল আছে কি?"
    },
    {
        "1": "অধ্যায় ০৩ : জিহাদ ও মুসলমান",
        "2": "জিহাদ সম্পর্কে ইসলামের বিধি-বিধান পূর্বে অনেকেই বুঝনেনি। বরং তাদের অভিযোগ ছিল এই যে, ইসলাম যুদ্ধ চায় এবং খুনা-খুনী পছন্দ করে। আসলে ইসলাম শান্তি প্রতিষ্ঠার উদ্দেশ্যেই সদাসর্বদা জিহাদের জন্যে তৈরী ও প্রস্তুত থাকার নির্দেশ দিয়েছে। জুলুম, না-ইনসাফী, অন্যায়-অনাচার-ব্যভিচারের সয়লাব সৃষ্টি করার জন্যে বা প্রবৃত্তির হীন চাহিদা পূরণ অথবা স্বীয় স্বার্থ সিদ্ধির উদ্দেশ্যে আল্লাহ তা’আলা জিহাদ ফরয করেননি, একথা আমাদের মনে রাখা দরকার। আল্লাহ জিহাদ ফরয করেছেন ইসলামের প্রচার, প্রসার ও আন্দোলনের কাজ যাতে সুষ্ঠুভাবে পরিচালনা করা যায়, শান্তি ও নিরাপত্তা কায়েম হয় এবং ন্যায় ও সততা প্রতিষ্ঠিত থাকে। কারণ একমাত্র এ পথেই মুসলমানগণ তাদের ওপর অর্পিত-মহান দায়িত্ব পালন করতে পারে। তাছাড়া এ-ও লক্ষ্য করার বিষয়, জিহাদ ও কিতালের সাথে সাথে ইসলাম সন্ধিও করতে আগ্রহী হয়, তাহলে তোমরাও তাতে সম্মত হওয় এবং আল্লাহর ওপর নির্ভর কর।\n\nমুসলমান যুদ্ধের ময়দানে যায় শুধু একটি বাসনা নিয়ে। আর তাহলে আল্লাহর কালেমা বুলন্দ হোক, তা ছড়িয়ে পড়ুক সবখানে। মান-ইজ্জত, ধন-দৌলত, ভোগ-ঐশ্বর্য, মালে-গণিমতের খেয়াল বা জুলুম-অবিচারের চেষ্টা এর কোনোটাই মুসলমানেরা কামনা থাকতে পারে না, যদি সত্যিকারের মুজাহিদ সে হয়। এ ক্ষেত্রে তার শুধুমাত্র একটি জিনিসই হালাল তা হচ্ছে, আল্লাহর রাস্তায় তার শির লুটিয়ে দেয়া এবং তাঁর সৃষ্টির হেদায়াতের জন্যে আকুল আগ্রহ পোষণ করা।\n\nহযরত হারিস বিন মুসলিম বিন হারিস বর্ণনা করেন, “আমার পিতা আমাকে বলেন, একবার রাসূলুল্লাহ (ﷺ) আমাকে একটি মুজাহিদ বাহিনীর সাথে জিহাদে পাঠান। দুশমনের আক্রমণ করার স্থানে পৌঁছেই আমি ঘোড়ার লাগাম টেনে সাথীদের পেছনে ফেলে সামনে গিয়ে উপস্থিত হলাম। গোত্রের লোকজন তখন আমার কাছে অনুনয় বিনয় শুরু করে । আমি তাদের উদ্দেশ্যে বললাম, ‘লা-ইলাহা ইল্লাল্লাহ বল, শান্তি পেয়ে যাবে। তারা তাই করলো। এতে আমার সংগী-সাথীরা আমার ওপর অসন্তুষ্ট হয়ে মত প্রকাশ করেন যে, আমি তাদেরকে গনিমতের মাল থেকে বঞ্চিত করেছি। ফিরে আসার পর তারা এ ঘটনা হুজুর (ﷺ) কে জানায়। ঘটনা শুনে হুজুর (ﷺ) আমাকে ডেকে আমার কাজের খুবই প্রশংসা করলেন এবং বললেন, খুশী হও, আল্লাহ সেই গোত্রের প্রত্যেকটি লোকের বিনিময়ে তোমাদের জন্যে এত এত প্রতিদান বরাদ্দ করেছেন। তিনি আরো বললেন, আমি তোমাকে একটি অছিয়ত লিখে দিচ্ছি, আমার অবর্তমানে তোমার কাজে লাগবে। এরপরে তিনি অছিয়ত লিখে তাতে মোহর লাগিয়ে আমাকে দিয়ে দেন।” -(আবু দাউদ)\n\nহযরত সাদ্দাদ বিন ইলহুদী (রা) থেকে বর্ণিত আছে। “এক বেদুইন এসে রাসুলুল্লাহ (ﷺ) এর হাতে ইসলাম কবুল করে। তিনি হিজরত করে রাসূল (ﷺ) এর খেদমতে আসার জন্যে তাঁর কাছে আরজ পেশ করেন। রাসূল (ﷺ) তাকে সাহায্য করার জন্যে এক সাহাবীকে নির্দেশ দান করে। পরে এক যুদ্ধে কিছু মালে গণিমত পাওয়া গেলে রাসূলুল্লাহ (ﷺ) অন্যান্যদর সাথে তাঁকেও অংশ দেন। এতে তিনি বলেন যে, তিনি মালে গণিমতের আশায় মুসলমান হননি। তিনি আরো বলেন, আমি এজন্যে সাথী হয়েছি যে, একটি তীর এসে আমার গলায় বিধবে এবং মৃত্যুর সাথে মোলাকাত করে আমি জান্নাত চলে যাবো। হুজুর (ﷺ) বললেন, তুমি যদি সত্যবাদী হও, তাহলে আল্লাহ তোমার আশা পূরণ করবেন। কিছুক্ষণ পরে যখন যুদ্ধ শুরু হয়ে গেল তখন রাসূল (ﷺ) এর সামনে তাঁর লাশ পেশ করা হলো। দেখা গেল, তিনি যে স্থানে চেয়েছিলেন ঠিক সে স্থানেই একটি তীর বিদ্ধ হয়েছে। নবী করীম (ﷺ) জিজ্ঞেস করলেন, এ কি সে-ই। লোকেরা বললো, জী হ্যাঁ। রাসূল (ﷺ) বললেন, তার কামনা সত্য ছিল। আল্লাহ তার দুটি আশা পূরণ করেছেন। হুজুর (ﷺ) এর পবিত্র জুব্বা দ্বারা তাঁর কাফন হয় এবং হযরত (ﷺ) নিজে তাঁর জানাযার নামায পড়ান। নামাযের সময়ে রাসূলুল্লাহ (ﷺ) এর মুখে একথা শুনা যায়, আল্লাহ তোমার বান্দা তোমার পথে জিহাদ করেছে, অতপর শহীদ হয়েছে, আমি এর সাক্ষী”। -(নাসায়ী)\n\nহযরত আবু হুরাইরা (রা) এর বর্ণিত একটি হাদীস, “এক ব্যক্তি রাসূল (ﷺ) এর কাছে আরজ করে, ইয়া রাসূলুল্লাহ কোনো ব্যক্তি যদি আল্লাহর পথে জিহাদ করে এবং তার মনে মালে গণিমতের আকাঙ্ক্ষাও থাকে, তাহলে কেমনে হবে? ইরশাদ হলো, তার জন্যে কোনো প্রতিদান নেই। সে তিনবার প্রশ্ন করে আর তিনবারই হুজুর উত্তর দেন, ‘তার জন্যে কোনো প্রতিদান নেই”। -(আবু দাউদ)\n\nহযরত আবু মূসা (রা) থেকে বর্ণিত আছে, “এক বেদুইন আল্লাহর রাসূলের নিকট হাজির হয়ে জিজ্ঞেস করলো, এক ব্যক্তি বাহাদুরী দেখাবার জন্যে যুদ্ধ করে, এক ব্যক্তি ক্রোধের বশে যুদ্ধ করে, এক ব্যক্তি সুনাম-সুখ্যাতির জন্যে যুদ্ধ করে, কার যুদ্ধ আল্লাহর কালেমা সর্বোচ্চ ও সর্বোন্নত হোক কেবল তারই যুদ্ধ মহান আল্লাহর পথে সুম্পন্ন হবে” –(মুসলিম, আবু দাউদ, তিরমীযী, নাসায়ী, ইবনে মাজাহ)\n\nআল কুরআন ও হাদীসে রাসূলের এ সমস্ত বর্ণনা ছাড়াও প্রিয়নবী (ﷺ) এর সম্মানিত সংগী-সাথীদের জীবনের ঘটনাবলী পর্যালোচনা ও মুসলমানদের বিজিত এলাকায় নিয়োজিত দায়িত্বশীলদের কার্যকলাপ আলোচনা করলে এটা সুস্পষ্ট হয়ে যায় যে, তাঁরা লোভ-লালসা ও ব্যক্তি স্বার্থের ঊর্ধে ছিলেন। আসলে জীবনের মূল লক্ষ্যের প্রতি তাঁরা ছিলেন পুরোপুরি বিশ্বস্ত এবং মানুষের হেদায়াত ও আল্লাহর কালেমার প্রসারের জন্যে তাঁদের জীবনের সামগ্রিক কর্মকাণ্ড এটাই যে, সাক্ষ্য দেয়। তাঁদের বিরুদ্ধে নিছক ক্ষমতা দখল বা পররাজ্য আক্রমণ ও দখলের লালসার অভিযোগ বা ধন-সম্পদ লাভের উগ্র আকাঙ্ক্ষার অপবাদ একেবারেই ভিত্তিহীন।"
    },
    {
        "1": "অধ্যায় ০৪ : জিহাদ ও মানব প্রেম",
        "2": "ইসলামী জিহাদের লক্ষ্য যেমন মহান, তেমনি তার নিয়ম পদ্ধতি, পন্থা ও কর্মসূচী, উন্নত ও পবিত্র। এ প্রসঙ্গে আল্লাহর বাণী প্রণিধান যোগ্য। আল্লাহ বলেন, এবং বাড়াবাড়ী করবে না, নিশ্চয়ই আল্লাহ সীমা লংঘনকারীদের ভালবাসেন না।\n\nঅন্যদিকে সর্বাবস্থায় ন্যায়-ইনসাফ বজায় রাখার তাগিদ দিয়েছেন আমাদের মহান প্রভু। আল্লাহ বলেন, “সাবধান! কোনো জাতি সম্প্রদায়ের প্রতি দুশমনি যেন তোমাদেরকে তাদের প্রতি ইনসাফ করা থেকে বিরত না রাখে, আদল-ইনসাফ কর, এটাই তাকওয়ার নিকটবর্তী।”\n\nঅনুরূপভাবে তিনি মুসলমানদেরকে দয়ালু ও কোমল হওয়ার জন্যে হেদায়াত দিয়েছেন। তাদেরকে জিহাদ করার জন্যে তাগিদ করেছেন, কিন্তু শর্ত এই যে, তারা আল্লাহর দেয়া সীমারেখা লংঘন করবে না, অসদাচরণ করবে না, আহতদের অঙ্গচ্ছেদ ঘটাবে না, লুটতরাজ করবে না, মহিলাদের ইজ্জত-সম্ভ্রম নস্ট করবে না এবং কাউকে অহেতুক কোনো কষ্ট দেবে না। যুদ্ধের সময়ে হোক বা শান্তির সময়ে, তাদের উন্নত চরিত্রের পরিচয় দিতে হবে।\n\nহযরত বুরাইদা (রা) থেকে বর্নিত আছে, “নবী করীম (ﷺ) যাদেরকে জিহাদে সৈন্যদেরকে আমীর নিযুক্ত করতেন তাদেরকে তাকওয়া অবলম্বন ও মুমিনদের প্রতি সদ্ব্যবহার তাগিদ করে নির্দেশ দিতেন, যাও আল্লাহর নামে আল্লাহর রাহে জিহাদ করো, যে আল্লাহকে অস্বীকার করে তাকে হত্যা কর। যাও যুদ্ধ করো, দেখ, খেয়ানত করবে না, ধোঁকা দেবে না, অঙ্গচ্ছেদন করবে না, শিশু হত্যা থেকে বিরত থাকবে।” –(মুসলিম)\n\nহযরত আবু হুরাইরা (রা) হতে বর্ণিত আছে যে, “রাসূলুল্লাহ (ﷺ) বলেছেন, তোমরা যখন লড়াই কর (দুশমনের চেহারায় আঘাত করবে না”। -(বুখারী, মুসলিম)\n\nহযরত ইবনে মাসউদ (রা) থেকে বর্ণিত, রাসূল (ﷺ) বলেন, মুমিন হত্যা করার সময়ও নিজের প্রবৃত্তির ঊর্ধে থাকে”। -(আবু দাউদ)\n\nআবদুল্লাহ বিন এজিদ আনসারী থেকে বর্ণিত আছে যে, “আল্লাহর রাসূল (ﷺ) লুটতরাজ এবং অঙ্গচ্ছেদন নিষেধ করেছেন”। -(বুখারী)\n\nএছাড়াও নারী, শিশু, বৃদ্ধ, আহত ব্যক্তিদেরকে হত্যা, সন্যাসী, নির্জনবাসী ও সন্ধি-প্রিয়দের সাথে বিরোধ করতে কঠোরভাবে নিষেধ করা হয়েছে। এখন চিন্তা করে দেখুন আধুনিক সভ্য জগতের নিয়ম কানুন আর আল্লাহর দেয়া শরীয়াতের মধ্যে পার্থক্য কতটুকু এবং কোনটি বেশী ন্যায়ানুগ? ইসলামী আইন ছাড়া আর কোনো আইনে এমন সহানুভূতি, ভ্রাতৃত্ববোধ ও মানবতা দেখা যায় কি?\n\nহে আল্লাহ! মুসলমানদেরকে দ্বীনি অন্তদৃষ্টি দান করুন এবং সারা দুনিয়াকে ইসলামের আলোকে সমুজ্জ্বল করে দিন।"
    },
    {
        "1": "অধ্যায় ০৫ : একটি ভুল ধারণার অপনোদন",
        "2": "আজকাল এক ধরনের ভুল ধারণা সৃষ্টি হয়েছে। সেটা হলো, দুশমনদের বিরুদ্ধে যুদ্ধ ছোট জিহাদ, বড় জিহাদ হলো নফসের সাথে সংগ্রাম করা। এর দলীল হিসেবে এ হাদীসটি পেশ করা হয়, ‘আমরা ছোট জিহাদ থেকে বড় জিহাদের দিকে ফিরে যাচ্ছি। লোকেরা জিজ্ঞেস করলে বড় জিহাদ কি? এরশাদ হলো, মন বা নফসের সাথে জিহাদ”। অথচ সত্যি কথা হলো এই যে, এটা কোনো হাদীসই নয়।\n\nহাফেজ ইবনে হাজর এর মতে এটি একটি প্রবাদ বাক্য যা ইবরাহীম বিন আবলা বলেছেন। উল্লেখ্য যে, হাদীস ও সুন্নাতের ক্ষেত্রে ইবনে হাজর অপরিসীম মর্যদার অধিকারী।\n\n‘তুখরীজু আহাদীসুল ইয়াহইয়া’ গ্রন্থে ইরাকী বলেন, ইমাম বায়হাকী দুর্বল সনদ সহ হযরত জাবির থেকে একটি বর্ণনা করেছেন। কাজেই যারা দুশমনের বিরুদ্ধে জিহাদ করাকে ছোট জিহাদ বলতে চায় তারা আসলে মুসলমানদের মন থেকে জিহাদের ধালণাকে মিটিয়ে দিতে চায় এবং মুসলিম জাতিকে জিহাদের প্রস্তুতি থেকে গাফেল রাখতে চায়।\n\nতাছাড়া প্রবাদ বাক্যটিকে হাদীস বলে স্বীকার করে নিলেও একথা মোটেই প্রমাণিত হয় যে, আমাদের যাবতীয় কাজকর্মের মধ্যে আন্তরিকতা সৃষ্টি এবং কেবলমাত্র আল্লাহকেই রাজী করার উদ্দেশ্যে কাজ করার মনোভাব পয়দা করার জন্যে নিজের প্রবৃত্তির সাথে সংগ্রাম অপরিহার্য।\n\nএকথাও মনে রাখা দরকার যে, জিহাদ শুধু নফসের সাথে হয় না। সৎকাজের আদেশ-নির্দেশ দান ও অসৎকাজের প্রতিরোধের জন্যে সংগ্রাম করাও তো জিহাদ। হুজুর (ﷺ) বলেন, “অত্যাচারী শাসকের আমলে সত্য কথা বলা উত্তম জিহাদ”।\n\nকিন্তু কোনো জিহাদই শাহাদতে কোরবার সমান হতে পারে না। কোনো প্রতিদানই মুজাহিদীনের জন্যে নির্ধারিত মহান প্রতিদানের সমকক্ষ হতে পারে না। যারা মহান ও গৌরবান্বিত শাহাদাত কামনা করেন, তাদের জন্য একটি মাত্র পথই খোলা রয়েছে-তাহলে আল্লাহর রাহে জান লুটিয়ে দেয়া।\n\nশেষ কথা\n\nপ্রিয় ভাইয়েরা, যে জাতির বেঁচে থাকা ও দুনিয়া থেকে বিদায় নেয়া উভয়ই সুন্দর, যারা ইজ্জত-সম্মানের সাথে মৃত্যুকে আলিঙ্গন করতে অভ্যস্ত, তারা দুনিয়াতে সম্মানিত হয় এবং আখেরাতে জান্নাতের অধিকারী হয়। কিন্তু আধুনিক যুগে আমরা পার্থিব জীবনকেই বেশী ভালবাসি, তাই আমরা পদে পদে লাঞ্চিত, অপমানিত ও পর্যুদস্ত হচ্ছি। আর মৃত্যুর ভয়ে শাঙ্কিত আছি সর্বক্ষণ। সুতরাং জিহাদের জন্যে প্রস্তুত হোন। মরণকে বরণ করার জন্যে তৈরী থাকুন। জীবন আপনাদেরকে খুঁজে নেবে।\n\nএকটু চিন্তা করুন। মৃত্যুর হাত থেকে কারো রেহাই নেই। মৃত্যু একবার সবারই জন্যে আসবে। কিন্তু এ মৃত্যু যদি আল্লাহর পথে হয় তাহলে দুনিয়া ও আখেরাতের উভয় জগতেই সফলতা লাভ করতে পারবেন। আর আকথা সত্যি যে, আল্লাহ যা তকদিরে রেখেছেন, তাইতো ঘটবে। কাজেই চিন্তার কি কারণ থাকতে পারে? আল্লাহর এ বাণী সম্পর্কে চিন্তা করুন-\n\n“অতএব এ চিন্তা ও দু:খের পর পুনরায় আল্লাহ তোমাদের মধ্যে কিছু লোকের ওপর পরম সান্ত্বনা নাযিল পরে দিলেন এমনভাবে যে, তারা তন্দ্রাবিশিষ্ট হতে লাগলো। কিন্তু অপর একটি দল-যাদের কাছে গুরুত্ব ছিল একমাত্র স্বার্থের তারা আল্লাহ সম্পর্কে এমন সব জাহেলী মনোভাব পোষণ করতে লাগলো, যা ছিল সত্যের সুস্পষ্ট খেলাপ। (তারা এখন বলে) ‘এ সমস্ত বিষয় পরিচালনার ব্যাপারে আমাদেরও কি কোনো অংশ আছে? তাদের বলে দিন, সমস্ত বিষয়ের ইখাতিয়ার আল্লাহর হাতে। প্রকৃতপক্ষে এরা যে সমস্ত কথা নিজেদের মনে গোপন রেখেছে, তা আপনার কাছে প্রকাশ করছে না। এদের আসল বক্তব্য হলো, যদি ইখতিয়ারে আমাদের কোনো অংশ থাকতো, তবে এখানে আমরা নিহত হতাম না। তাদের বলে দিন, “তোমরা যদি নিজেদের ঘরে অবস্থান করতে, তবুও যাদের মৃত্যু অবধারিত ছিল, তারা নিশ্চয়ই তাদের মৃত্যু-স্থানের দিকে বের হয়ে আসতে। আর এই যে ব্যাপার ঘটলো, এর কারণ ছিল এই যে, তোমাদের বুকের মধ্যে যা কিছু লুকানো রয়েছে আল্লাহ তা পরীক্ষা করবেন এবং তোমাদের মনে যে কুটিলতা রয়েছে, আল্লাহ তা পরিস্কার করে ফেলবেন। আল্লাহ মনের অবস্থা খুব ভালভাবেই জানেন”।\n-(সূরা আলে ইমরান : ১৫৪)\n\nআসুন, আমার সবাই এমন পথের সন্ধান করি, যে পথে সম্মানের সাথে মৃত্যুকে আলিঙ্গুন করতে পারি। শুধুমাত্র এ পথেই পুণ্যেই অধিকারী হওয়া যায় আর সাফল্যের আগমন পথও এটাই। আল্লাহ আপনাদেরকে শাহাদাতের পেয়ালা পান করার তাওফিক দান করুন এবং আমাদেরকে শহীদের মর্যাদা দান করুন।"
    },
    {
        "1": "জিহাদ বিষয়ক কুরআনের আয়াত",
        "2": "وَلَا تَقُولُوا لِمَنْ يُقْتَلُ فِي سَبِيلِ اللَّهِ أَمْوَاتٌ ۚ بَلْ أَحْيَاءٌ وَلَٰكِنْ لَا تَشْعُرُونَ\nআর যারা আল্লাহর রাস্তায় নিহত হয়, তাদের মৃত বলো না। বরং তারা জীবিত, কিন্তু তোমরা তা বুঝ না।\nসূরা নং-2, আয়াত নং-154\nوَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنْفُسِ وَالثَّمَرَاتِ ۗ وَبَشِّرِ الصَّابِرِينَ\nএবং অবশ্যই আমি তোমাদিগকে পরীক্ষা করব কিছুটা ভয়, ক্ষুধা, মাল ও জানের ক্ষতি ও ফল-ফসল বিনষ্টের মাধ্যমে। তবে সুসংবাদ দাও সবরকারীদের।\nসূরা নং-2, আয়াত নং-155\nوَقَاتِلُوا فِي سَبِيلِ اللَّهِ الَّذِينَ يُقَاتِلُونَكُمْ وَلَا تَعْتَدُوا ۚ إِنَّ اللَّهَ لَا يُحِبُّ الْمُعْتَدِينَ\nআর লড়াই কর আল্লাহর ওয়াস্তে তাদের সাথে, যারা লড়াই করে তোমাদের সাথে। অবশ্য কারো প্রতি বাড়াবাড়ি করো না। নিশ্চয়ই আল্লাহ সীমালঙ্ঘনকারীদেরকে পছন্দ করেন না।\nসূরা নং-2, আয়াত নং-190\nوَاقْتُلُوهُمْ حَيْثُ ثَقِفْتُمُوهُمْ وَأَخْرِجُوهُمْ مِنْ حَيْثُ أَخْرَجُوكُمْ ۚ وَالْفِتْنَةُ أَشَدُّ مِنَ الْقَتْلِ ۚ وَلَا تُقَاتِلُوهُمْ عِنْدَ الْمَسْجِدِ الْحَرَامِ حَتَّىٰ يُقَاتِلُوكُمْ فِيهِ ۖ فَإِنْ قَاتَلُوكُمْ فَاقْتُلُوهُمْ ۗ كَذَٰلِكَ جَزَاءُ الْكَافِرِينَ\nআর তাদেরকে হত্যাকর যেখানে পাও সেখানেই এবং তাদেরকে বের করে দাও সেখান থেকে যেখান থেকে তারা বের করেছে তোমাদেরকে। বস্তুতঃ ফেতনা ফ্যাসাদ বা দাঙ্গা-হাঙ্গামা সৃষ্টি করা হত্যার চেয়েও কঠিন অপরাধ। আর তাদের সাথে লড়াই করো না মসজিদুল হারামের নিকটে যতক্ষণ না তারা তোমাদের সাথে সেখানে লড়াই করে। অবশ্য যদি তারা নিজেরাই তোমাদের সাথে লড়াই করে। তাহলে তাদেরকে হত্যা কর। এই হল কাফেরদের শাস্তি।\nসূরা নং-2, আয়াত নং-191\nوَقَاتِلُوهُمْ حَتَّىٰ لَا تَكُونَ فِتْنَةٌ وَيَكُونَ الدِّينُ لِلَّهِ ۖ فَإِنِ انْتَهَوْا فَلَا عُدْوَانَ إِلَّا عَلَى الظَّالِمِينَ\nআর তোমরা তাদের সাথে লড়াই কর, যে পর্যন্ত না ফেতনার অবসান হয় এবং আল্লাহর দ্বীন প্রতিষ্ঠিত হয়। অতঃপর যদি তারা নিবৃত হয়ে যায় তাহলে কারো প্রতি কোন জবরদস্তি নেই, কিন্তু যারা যালেম (তাদের ব্যাপারে আলাদা)।\nসূরা নং-2, আয়াত নং-193\nكُتِبَ عَلَيْكُمُ الْقِتَالُ وَهُوَ كُرْهٌ لَكُمْ ۖ وَعَسَىٰ أَنْ تَكْرَهُوا شَيْئًا وَهُوَ خَيْرٌ لَكُمْ ۖ وَعَسَىٰ أَنْ تُحِبُّوا شَيْئًا وَهُوَ شَرٌّ لَكُمْ ۗ وَاللَّهُ يَعْلَمُ وَأَنْتُمْ لَا تَعْلَمُونَ\nতোমাদের উপর যুদ্ধ ফরয করা হয়েছে, অথচ তা তোমাদের কাছে অপছন্দনীয়। পক্ষান্তরে তোমাদের কাছে হয়তো কোন একটা বিষয় পছন্দসই নয়, অথচ তা তোমাদের জন্য কল্যাণকর। আর হয়তোবা কোন একটি বিষয় তোমাদের কাছে পছন্দনীয় অথচ তোমাদের জন্যে অকল্যাণকর। বস্তুতঃ আল্লাহই জানেন, তোমরা জান না।\nসূরা নং-2, আয়াত নং-216\nيَسْأَلُونَكَ عَنِ الشَّهْرِ الْحَرَامِ قِتَالٍ فِيهِ ۖ قُلْ قِتَالٌ فِيهِ كَبِيرٌ ۖ وَصَدٌّ عَنْ سَبِيلِ اللَّهِ وَكُفْرٌ بِهِ وَالْمَسْجِدِ الْحَرَامِ وَإِخْرَاجُ أَهْلِهِ مِنْهُ أَكْبَرُ عِنْدَ اللَّهِ ۚ وَالْفِتْنَةُ أَكْبَرُ مِنَ الْقَتْلِ ۗ وَلَا يَزَالُونَ يُقَاتِلُونَكُمْ حَتَّىٰ يَرُدُّوكُمْ عَنْ دِينِكُمْ إِنِ اسْتَطَاعُوا ۚ وَمَنْ يَرْتَدِدْ مِنْكُمْ عَنْ دِينِهِ فَيَمُتْ وَهُوَ كَافِرٌ فَأُولَٰئِكَ حَبِطَتْ أَعْمَالُهُمْ فِي الدُّنْيَا وَالْآخِرَةِ ۖ وَأُولَٰئِكَ أَصْحَابُ النَّارِ ۖ هُمْ فِيهَا خَالِدُونَ\nসম্মানিত মাস সম্পর্কে তোমার কাছে জিজ্ঞেস করে যে, তাতে যুদ্ধ করা কেমন? বলে দাও এতে যুদ্ধ করা ভীষণ বড় পাপ। আর আল্লাহর পথে প্রতিবন্দ্বকতা সৃষ্টি করা এবং কুফরী করা, মসজিদে-হারামের পথে বাধা দেয়া এবং সেখানকার অধিবাসীদেরকে বহিস্কার করা, আল্লাহর নিকট তার চেয়েও বড় পাপ। আর ধর্মের ব্যাপারে ফেতনা সৃষ্টি করা নরহত্যা অপেক্ষাও মহা পাপ। বস্তুতঃ তারা তো সর্বদাই তোমাদের সাথে যুদ্ধ করতে থাকবে, যাতে করে তোমাদিগকে দ্বীন থেকে ফিরিয়ে দিতে পারে যদি সম্ভব হয়। তোমাদের মধ্যে যারা নিজের দ্বীন থেকে ফিরে দাঁড়াবে এবং কাফের অবস্থায় মৃত্যুবরণ করবে, দুনিয়া ও আখেরাতে তাদের যাবতীয় আমল বিনষ্ট হয়ে যাবে। আর তারাই হলো দোযখবাসী। তাতে তারা চিরকাল বাস করবে।\nসূরা নং-2, আয়াত নং-217\nإِنَّ الَّذِينَ آمَنُوا وَالَّذِينَ هَاجَرُوا وَجَاهَدُوا فِي سَبِيلِ اللَّهِ أُولَٰئِكَ يَرْجُونَ رَحْمَتَ اللَّهِ ۚ وَاللَّهُ غَفُورٌ رَحِيمٌ\nআর এতে কোন সন্দেহের অবকাশ নেই যে, যারা ঈমান এনেছে এবং যারা হিজরত করেছে আর আল্লাহর পথে লড়াই (জেহাদ) করেছে, তারা আল্লাহর রহমতের প্রত্যাশী। আর আল্লাহ হচ্ছেন ক্ষমাকারী করুনাময়।\nসূরা নং-2, আয়াত নং-218\nوَقَاتِلُوا فِي سَبِيلِ اللَّهِ وَاعْلَمُوا أَنَّ اللَّهَ سَمِيعٌ عَلِيمٌ\nআল্লাহর পথে লড়াই কর এবং জেনে রাখ, নিঃসন্দেহে আল্লাহ সবকিছু জানেন, সবকিছু শুনেন।\nসূরা নং-2, আয়াত নং-244\nأَلَمْ تَرَ إِلَى الْمَلَإِ مِنْ بَنِي إِسْرَائِيلَ مِنْ بَعْدِ مُوسَىٰ إِذْ قَالُوا لِنَبِيٍّ لَهُمُ ابْعَثْ لَنَا مَلِكًا نُقَاتِلْ فِي سَبِيلِ اللَّهِ ۖ قَالَ هَلْ عَسَيْتُمْ إِنْ كُتِبَ عَلَيْكُمُ الْقِتَالُ أَلَّا تُقَاتِلُوا ۖ قَالُوا وَمَا لَنَا أَلَّا نُقَاتِلَ فِي سَبِيلِ اللَّهِ وَقَدْ أُخْرِجْنَا مِنْ دِيَارِنَا وَأَبْنَائِنَا ۖ فَلَمَّا كُتِبَ عَلَيْهِمُ الْقِتَالُ تَوَلَّوْا إِلَّا قَلِيلًا مِنْهُمْ ۗ وَاللَّهُ عَلِيمٌ بِالظَّالِمِينَ\nমূসার পরে তুমি কি বনী ইসরাঈলের একটি দলকে দেখনি, যখন তারা বলেছে নিজেদের নবীর কাছে যে, আমাদের জন্য একজন বাদশাহ নির্ধারিত করে দিন যাতে আমরা আল্লাহর পথে যুদ্ধ করতে পারি। নবী বললেন, তোমাদের প্রতিও কি এমন ধারণা করা যায় যে, লড়াইর হুকুম যদি হয়, তাহলে তখন তোমরা লড়বে না? তারা বলল, আমাদের কি হয়েছে যে, আমরা আল্লাহর পথে লড়াই করব না। অথচ আমরা বিতাড়িত হয়েছি নিজেদের ঘর-বাড়ী ও সন্তান-সন্ততি থেকে। অতঃপর যখন লড়াইয়ের নির্দেশ হলো, তখন সামান্য কয়েকজন ছাড়া তাদের সবাই ঘুরে দাঁড়ালো। আর আল্লাহ তা’আলা জালেমদের ভাল করেই জানেন।\nসূরা নং-2, আয়াত নং-246\nفَلَمَّا فَصَلَ طَالُوتُ بِالْجُنُودِ قَالَ إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَمَنْ لَمْ يَطْعَمْهُ فَإِنَّهُ مِنِّي إِلَّا مَنِ اغْتَرَفَ غُرْفَةً بِيَدِهِ ۚ فَشَرِبُوا مِنْهُ إِلَّا قَلِيلًا مِنْهُمْ ۚ فَلَمَّا جَاوَزَهُ هُوَ وَالَّذِينَ آمَنُوا مَعَهُ قَالُوا لَا طَاقَةَ لَنَا الْيَوْمَ بِجَالُوتَ وَجُنُودِهِ ۚ قَالَ الَّذِينَ يَظُنُّونَ أَنَّهُمْ مُلَاقُو اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ ۗ وَاللَّهُ مَعَ الصَّابِرِينَ\nঅতঃপর তালূত যখন সৈন্য-সামন্ত নিয়ে বেরুল, তখন বলল, নিশ্চয় আল্লাহ তোমাদিগকে পরীক্ষা করবেন একটি নদীর মাধ্যমে। সুতরাং যে লোক সেই নদীর পানি পান করবে সে আমার নয়। আর যে, লোক তার স্বাদ গ্রহণ করলো না, নিশ্চয়ই সে আমার লোক। কিন্তু যে লোক হাতের আঁজলা ভরে সামান্য খেয়ে নেবে তার দোষঅবশ্য তেমন গুরুতর হবে না। অতঃপর সবাই পান করল সে পানি, সামান্য কয়েকজন ছাড়া। পরে তালূত যখন তা পার হলো এবং তার সাথে ছিল মাত্র কয়েকজন ঈমানদার, তখন তারা বলতে লাগল, আজকের দিনে জালূত এবং তার সেনাবাহিনীর সাথে যুদ্ধ করার শক্তি আমাদের নেই, যাদের ধারণা ছিল যে, আল্লাহর সামনে তাদের একদিন উপস্থিত হতে হবে, তারা বার বার বলতে লাগল, সামান্য দলই বিরাট দলের মোকাবেলায় জয়ী হয়েছে আল্লাহর হুকুমে। আর যারা ধৈর্য্যশীল আল্লাহ তাদের সাথে রয়েছেন।\nসূরা নং-2, আয়াত নং-249\nوَلَمَّا بَرَزُوا لِجَالُوتَ وَجُنُودِهِ قَالُوا رَبَّنَا أَفْرِغْ عَلَيْنَا صَبْرًا وَثَبِّتْ أَقْدَامَنَا وَانْصُرْنَا عَلَى الْقَوْمِ الْكَافِرِينَ\nআর যখন তালূত ও তার সেনাবাহিনী শত্রুর সম্মুখীন হল, তখন বলল, হে আমাদের পালনকর্তা, আমাদের মনে ধৈর্য্য সৃষ্টি করে দাও এবং আমাদেরকে দৃঢ়পদ রাখ-আর আমাদের সাহায্য কর সে কাফের জাতির বিরুদ্ধে।\nসূরা নং-2, আয়াত নং-250\nفَهَزَمُوهُمْ بِإِذْنِ اللَّهِ وَقَتَلَ دَاوُودُ جَالُوتَ وَآتَاهُ اللَّهُ الْمُلْكَ وَالْحِكْمَةَ وَعَلَّمَهُ مِمَّا يَشَاءُ ۗ وَلَوْلَا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَلَٰكِنَّ اللَّهَ ذُو فَضْلٍ عَلَى الْعَالَمِينَ\nতারপর ঈমানদাররা আল্লাহর হুকুমে জালূতের বাহিনীকে পরাজিত করে দিল এবং দাউদ জালূতকে হত্যা করল। আর আল্লাহ দাউদকে দান করলেন রাজ্য ও অভিজ্ঞতা। আর তাকে যা চাইলেন শিখালেন। আল্লাহ যদি একজনকে অপরজনের দ্বারা প্রতিহত না করতেন, তাহলে গোটা দুনিয়া বিধ্বস্ত হয়ে যেতো। কিন্তু বিশ্ববাসীর প্রতি আল্লাহ একান্তই দয়ালু, করুণাময়।\nসূরা নং-2, আয়াত নং-251\nوَالَّذِينَ هَاجَرُوا فِي سَبِيلِ اللَّهِ ثُمَّ قُتِلُوا أَوْ مَاتُوا لَيَرْزُقَنَّهُمُ اللَّهُ رِزْقًا حَسَنًا ۚ وَإِنَّ اللَّهَ لَهُوَ خَيْرُ الرَّازِقِينَ\nযারা আল্লাহর পথে গৃহ ত্যাগ করেছে, এরপর নিহত হয়েছে অথবা মরে গেছে; আল্লাহ তাদেরকে অবশ্যই উৎকৃষ্ট জীবিকা দান করবেন এবং আল্লাহ সর্বোৎকৃষ্ট রিযিক দাতা।\nসূরা নং-22,আয়াত নং-58\nوَجَاهِدُوا فِي اللَّهِ حَقَّ جِهَادِهِ ۚ هُوَ اجْتَبَاكُمْ وَمَا جَعَلَ عَلَيْكُمْ فِي الدِّينِ مِنْ حَرَجٍ ۚ مِلَّةَ أَبِيكُمْ إِبْرَاهِيمَ ۚ هُوَ سَمَّاكُمُ الْمُسْلِمِينَ مِنْ قَبْلُ وَفِي هَٰذَا لِيَكُونَ الرَّسُولُ شَهِيدًا عَلَيْكُمْ وَتَكُونُوا شُهَدَاءَ عَلَى النَّاسِ ۚ فَأَقِيمُوا الصَّلَاةَ وَآتُوا الزَّكَاةَ وَاعْتَصِمُوا بِاللَّهِ هُوَ مَوْلَاكُمْ ۖ فَنِعْمَ الْمَوْلَىٰ وَنِعْمَ النَّصِيرُ\nতোমরা আল্লাহর জন্যে শ্রম স্বীকার কর যেভাবে শ্রম স্বীকার করা উচিত। তিনি তোমাদেরকে পছন্দ করেছেন এবং ধর্মের ব্যাপারে তোমাদের উপর কোন সংকীর্ণতা রাখেননি। তোমরা তোমাদের পিতা ইব্রাহীমের ধর্মে কায়েম থাক। তিনিই তোমাদের নাম মুসলমান রেখেছেন পূর্বেও এবং এই কোরআনেও, যাতে রসূল তোমাদের জন্যে সাক্ষ্যদাতা এবং তোমরা সাক্ষ্যদাতা হও মানবমন্ডলির জন্যে। সুতরাং তোমরা নামায কায়েম কর, যাকাত দাও এবং আল্লাহকে শক্তভাবে ধারণ কর। তিনিই তোমাদের মালিক। অতএব তিনি কত উত্তম মালিক এবং কত উত্তম সাহায্যকারী।\nসূরা নং-22, আয়াত নং-78\nإِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ ۚ وَتِلْكَ الْأَيَّامُ نُدَاوِلُهَا بَيْنَ النَّاسِ وَلِيَعْلَمَ اللَّهُ الَّذِينَ آمَنُوا وَيَتَّخِذَ مِنْكُمْ شُهَدَاءَ ۗ وَاللَّهُ لَا يُحِبُّ الظَّالِمِينَ\nতোমরা যদি আহত হয়ে থাক, তবে তারাও তো তেমনি আহত হয়েছে। আর এ দিনগুলোকে আমি মানুষের মধ্যে পালাক্রমে আবর্তন ঘটিয়ে থাকি। এভাবে আল্লাহ জানতে চান কারা ঈমানদার আর তিনি তোমাদের কিছু লোককে শহীদ হিসাবে গ্রহণ করতে চান। আর আল্লাহ অত্যাচারীদেরকে ভালবাসেন না।\nসূরা নং-3, আয়াত নং-140\nأَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَعْلَمِ اللَّهُ الَّذِينَ جَاهَدُوا مِنْكُمْ وَيَعْلَمَ الصَّابِرِينَ\nতোমাদের কি ধারণা, তোমরা জান্নাতে প্রবেশ করবে? অথচ আল্লাহ এখনও দেখেননি তোমাদের মধ্যে কারা জেহাদ করেছে এবং কারা ধৈর্য্যশীল।\nসূরা নং-3,আয়াত নং-142\nوَكَأَيِّنْ مِنْ نَبِيٍّ قَاتَلَ مَعَهُ رِبِّيُّونَ كَثِيرٌ فَمَا وَهَنُوا لِمَا أَصَابَهُمْ فِي سَبِيلِ اللَّهِ وَمَا ضَعُفُوا وَمَا اسْتَكَانُوا ۗ وَاللَّهُ يُحِبُّ الصَّابِرِينَ\nআর বহু নবী ছিলেন, যাঁদের সঙ্গী-সাথীরা তাঁদের অনুবর্তী হয়ে জেহাদ করেছে; আল্লাহর পথে-তাদের কিছু কষ্ট হয়েছে বটে, কিন্তু আল্লাহর রাহে তারা হেরেও যায়নি, ক্লান্তও হয়নি এবং দমেও যায়নি। আর যারা সবর করে, আল্লাহ তাদেরকে ভালবাসেন।\nসূরা নং-3, আয়াত নং-146\nوَلَئِنْ قُتِلْتُمْ فِي سَبِيلِ اللَّهِ أَوْ مُتُّمْ لَمَغْفِرَةٌ مِنَ اللَّهِ وَرَحْمَةٌ خَيْرٌ مِمَّا يَجْمَعُونَ\nআর তোমরা যদি আল্লাহর পথে নিহত হও কিংবা মৃত্যুবরণ কর, তোমরা যা কিছু সংগ্রহ করে থাক আল্লাহ তা’আলার ক্ষমা ও করুণা সে সবকিছুর চেয়ে উত্তম।\nসূরা নং-3, আয়াত নং-157\nوَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا ۚ بَلْ أَحْيَاءٌ عِنْدَ رَبِّهِمْ يُرْزَقُونَ\nআর যারা আল্লাহর রাহে নিহত হয়, তাদেরকে তুমি কখনো মৃত মনে করো না। বরং তারা নিজেদের পালনকর্তার নিকট জীবিত ও জীবিকাপ্রাপ্ত।\nসূরা নং-3, আয়াত নং-169\nفَاسْتَجَابَ لَهُمْ رَبُّهُمْ أَنِّي لَا أُضِيعُ عَمَلَ عَامِلٍ مِنْكُمْ مِنْ ذَكَرٍ أَوْ أُنْثَىٰ ۖ بَعْضُكُمْ مِنْ بَعْضٍ ۖ فَالَّذِينَ هَاجَرُوا وَأُخْرِجُوا مِنْ دِيَارِهِمْ وَأُوذُوا فِي سَبِيلِي وَقَاتَلُوا وَقُتِلُوا لَأُكَفِّرَنَّ عَنْهُمْ سَيِّئَاتِهِمْ وَلَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهَارُ ثَوَابًا مِنْ عِنْدِ اللَّهِ ۗ وَاللَّهُ عِنْدَهُ حُسْنُ الثَّوَابِ\nঅতঃপর তাদের পালনকর্তা তাদের দোয়া (এই বলে) কবুল করে নিলেন যে, আমি তোমাদের কোন পরিশ্রমকারীর পরিশ্রমই বিনষ্ট করি না, তা সে পুরুষ হোক কিংবা স্ত্রীলোক। তোমরা পরস্পর এক। তারপর সে সমস্ত লোক যারা হিজরত করেছে, তাদেরকে নিজেদের দেশ থেকে বের করে দেওয়া হয়েছে এবং তাদের প্রতি উৎপীড়ন করা হয়েছে আমার পথে এবং যারা লড়াই করেছে ও মৃত্যুবরণ করেছে, অবশ্যই আমি তাদের উপর থেকে অকল্যাণকে অপসারিত করব। এবং তাদেরকে প্রবিষ্ট করব জান্নাতে যার তলদেশে নহর সমূহ প্রবাহিত। এই হলো বিনিময় আল্লাহর পক্ষ থেকে। আর আল্লাহর নিকট রয়েছে উত্তম বিনিময়।\nসূরা নং-3, আয়াত নং-195\nوَمَنْ يُطِعِ اللَّهَ وَالرَّسُولَ فَأُولَٰئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ ۚ وَحَسُنَ أُولَٰئِكَ رَفِيقًا\nআর যে কেউ আল্লাহর হুকুম এবং তাঁর রসূলের হুকুম মান্য করবে, তাহলে যাঁদের প্রতি আল্লাহ নেয়ামত দান করেছেন, সে তাঁদের সঙ্গী হবে। তাঁরা হলেন নবী, ছিদ্দীক, শহীদ ও সৎকর্মশীল ব্যক্তিবর্গ। আর তাদের সান্নিধ্যই হল উত্তম।\nসূরা নং-4, আয়াত নং-69\nيَا أَيُّهَا الَّذِينَ آمَنُوا خُذُوا حِذْرَكُمْ فَانْفِرُوا ثُبَاتٍ أَوِ انْفِرُوا جَمِيعًا\nহে ঈমানদারগণ! নিজেদের অস্ত্র তুলে নাও এবং পৃথক পৃথক সৈন্যদলে কিংবা সমবেতভাবে বেরিয়ে পড়।\nসূরা নং-4, আয়াত নং-71\nفَلْيُقَاتِلْ فِي سَبِيلِ اللَّهِ الَّذِينَ يَشْرُونَ الْحَيَاةَ الدُّنْيَا بِالْآخِرَةِ ۚ وَمَنْ يُقَاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْرًا عَظِيمًا\nকাজেই আল্লাহর কাছে যারা পার্থিব জীবনকে আখেরাতের পরিবর্তে বিক্রি করে দেয় তাদের জেহাদ করাই কর্তব্য। বস্তুতঃ যারা আল্লাহর রাহে লড়াই করে এবং অতঃপর মৃত্যুবরণ করে কিংবা বিজয় অর্জন করে, আমি তাদেরকে মহাপুণ্য দান করব।\nসূরা নং-4, আয়াত নং-74\nوَمَا لَكُمْ لَا تُقَاتِلُونَ فِي سَبِيلِ اللَّهِ وَالْمُسْتَضْعَفِينَ مِنَ الرِّجَالِ وَالنِّسَاءِ وَالْوِلْدَانِ الَّذِينَ يَقُولُونَ رَبَّنَا أَخْرِجْنَا مِنْ هَٰذِهِ الْقَرْيَةِ الظَّالِمِ أَهْلُهَا وَاجْعَلْ لَنَا مِنْ لَدُنْكَ وَلِيًّا وَاجْعَلْ لَنَا مِنْ لَدُنْكَ نَصِيرًا\nআর তোমাদের কি হল যে, তেমারা আল্লাহর রাহে লড়াই করছ না দুর্বল সেই পুরুষ, নারী ও শিশুদের পক্ষে, যারা বলে, হে আমাদের পালনকর্তা! আমাদিগকে এই জনপদ থেকে নিষ্কৃতি দান কর; এখানকার অধিবাসীরা যে, অত্যাচারী! আর তোমার পক্ষ থেকে আমাদের জন্য পক্ষালম্বনকারী নির্ধারণ করে দাও এবং তোমার পক্ষ থেকে আমাদের জন্য সাহায্যকারী নির্ধারণ করে দাও।\nসূরা নং-4, আয়াত নং-75\nالَّذِينَ آمَنُوا يُقَاتِلُونَ فِي سَبِيلِ اللَّهِ ۖ وَالَّذِينَ كَفَرُوا يُقَاتِلُونَ فِي سَبِيلِ الطَّاغُوتِ فَقَاتِلُوا أَوْلِيَاءَ الشَّيْطَانِ ۖ إِنَّ كَيْدَ الشَّيْطَانِ كَانَ ضَعِيفًا\nযারা ঈমানদার তারা যে, জেহাদ করে আল্লাহর রাহেই। পক্ষান্তরে যারা কাফের তারা লড়াই করে শয়তানের পক্ষে সুতরাং তোমরা জেহাদ করতে থাক শয়তানের পক্ষালম্বনকারীদের বিরুদ্ধে, (দেখবে) শয়তানের চক্রান্ত একান্তই দুর্বল।\nসূরা নং-4, আয়াত নং-76\nأَلَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَأَقِيمُوا الصَّلَاةَ وَآتُوا الزَّكَاةَ فَلَمَّا كُتِبَ عَلَيْهِمُ الْقِتَالُ إِذَا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً ۚ وَقَالُوا رَبَّنَا لِمَ كَتَبْتَ عَلَيْنَا الْقِتَالَ لَوْلَا أَخَّرْتَنَا إِلَىٰ أَجَلٍ قَرِيبٍ ۗ قُلْ مَتَاعُ الدُّنْيَا قَلِيلٌ وَالْآخِرَةُ خَيْرٌ لِمَنِ اتَّقَىٰ وَلَا تُظْلَمُونَ فَتِيلًا\nতুমি কি সেসব লোককে দেখনি, যাদেরকে নির্দেশ দেয়া হয়েছিল যে, তোমরা নিজেদের হাতকে সংযত রাখ, নামায কায়েম কর এবং যাকাত দিতে থাক? অতঃপর যখন তাদের প্রতি জেহাদের নির্দেশ দেয়া হল, তৎক্ষণাৎ তাদের মধ্যে একদল লোক মানুষকে ভয় করতে আরম্ভ করল, যেমন করে ভয় করা হয় আল্লাহকে। এমন কি তার চেয়েও অধিক ভয়। আর বলতে লাগল, হায় পালনকর্তা, কেন আমাদের উপর যুদ্ধ ফরজ করলে! আমাদেরকে কেন আরও কিছুকাল অবকাশ দান করলে না। ( হে রসূল) তাদেরকে বলে দিন, পার্থিব ফায়দা সীমিত। আর আখেরাত পরহেযগারদের জন্য উত্তম। আর তোমাদের অধিকার একটি সূতা পরিমান ও খর্ব করা হবে না।\nসূরা নং-4, আয়াত নং-77\nلَا يَسْتَوِي الْقَاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَالْمُجَاهِدُونَ فِي سَبِيلِ اللَّهِ بِأَمْوَالِهِمْ وَأَنْفُسِهِمْ ۚ فَضَّلَ اللَّهُ الْمُجَاهِدِينَ بِأَمْوَالِهِمْ وَأَنْفُسِهِمْ عَلَى الْقَاعِدِينَ دَرَجَةً ۚ وَكُلًّا وَعَدَ اللَّهُ الْحُسْنَىٰ ۚ وَفَضَّلَ اللَّهُ الْمُجَاهِدِينَ عَلَى الْقَاعِدِينَ أَجْرًا عَظِيمًا\nগৃহে উপবিষ্ট মুসলমান-যাদের কোন সঙ্গত ওযর নেই এবং ঐ মুসলমান যারা জান ও মাল দ্বারা আল্লাহর পথে জেহাদ করে,-সমান নয়। যারা জান ও মাল দ্বারা জেহাদ করে, আল্লাহ তাদের পদমর্যাদা বাড়িয়ে দিয়েছেন গৃহে উপবিষ্টদের তুলনায় এবং প্রত্যেকের সাথেই আল্লাহ কল্যাণের ওয়াদা করেছেন। আল্লাহ মুজাহেদীনকে উপবিষ্টদের উপর মহান প্রতিদানে শ্রেষ্ঠ করেছেন।\nসূরা নং-4, আয়াত নং-95\nفَإِذَا لَقِيتُمُ الَّذِينَ كَفَرُوا فَضَرْبَ الرِّقَابِ حَتَّىٰ إِذَا أَثْخَنْتُمُوهُمْ فَشُدُّوا الْوَثَاقَ فَإِمَّا مَنًّا بَعْدُ وَإِمَّا فِدَاءً حَتَّىٰ تَضَعَ الْحَرْبُ أَوْزَارَهَا ۚ ذَٰلِكَ وَلَوْ يَشَاءُ اللَّهُ لَانْتَصَرَ مِنْهُمْ وَلَٰكِنْ لِيَبْلُوَ بَعْضَكُمْ بِبَعْضٍ ۗ وَالَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمَالَهُمْ\nঅতঃপর যখন তোমরা কাফেরদের সাথে যুদ্ধে অবতীর্ণ হও, তখন তাদের গর্দার মার, অবশেষে যখন তাদেরকে পূর্ণরূপে পরাভূত কর তখন তাদেরকে শক্ত করে বেধে ফেল। অতঃপর হয় তাদের প্রতি অনুগ্রহ কর, না হয় তাদের নিকট হতে মুক্তিপণ লও। তোমরা যুদ্ধ চালিয়ে যাবে যে পর্যন্ত না শত্রুপক্ষ অস্ত্র সমর্পণ করবে! একথা শুনলে। আল্লাহ ইচ্ছা করলে তাদের কাছ থেকে প্রতিশোধ নিতে পারতেন। কিন্তু তিনি তোমাদের কতককে কতকের দ্বারা পরীক্ষা করতে চান। যারা আল্লাহর পথে শহীদ হয়, আল্লাহ কখনই তাদের কর্ম বিনষ্ট করবেন না।\nসূরা নং-47, আয়াত নং-4\nيَا أَيُّهَا الَّذِينَ آمَنُوا اتَّقُوا اللَّهَ وَابْتَغُوا إِلَيْهِ الْوَسِيلَةَ وَجَاهِدُوا فِي سَبِيلِهِ لَعَلَّكُمْ تُفْلِحُونَ\nহে মুমিনগণ! আল্লাহকে ভয় কর, তাঁর নৈকট্য অন্বেষন কর এবং তাঁর পথে জেহাদ কর যাতে তোমরা সফলকাম হও।\nসূরা নং-5, আয়াত নং-35\nيَا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَيُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكَافِرِينَ يُجَاهِدُونَ فِي سَبِيلِ اللَّهِ وَلَا يَخَافُونَ لَوْمَةَ لَائِمٍ ۚ ذَٰلِكَ فَضْلُ اللَّهِ يُؤْتِيهِ مَنْ يَشَاءُ ۚ وَاللَّهُ وَاسِعٌ عَلِيمٌ\nহে মুমিনগণ, তোমাদের মধ্যে যে স্বীয় ধর্ম থেকে ফিরে যাবে, অচিরে আল্লাহ এমন সম্প্রদায় সৃষ্টি করবেন, যাদেরকে তিনি ভালবাসবেন এবং তারা তাঁকে ভালবাসবে। তারা মুসলমানদের প্রতি বিনয়-নম্র হবে এবং কাফেরদের প্রতি কঠোর হবে। তারা আল্লাহর পথে জেহাদ করবে এবং কোন তিরস্কারকারীর তিরস্কারে ভীত হবে না। এটি আল্লাহর অনুগ্রহ-তিনি যাকে ইচ্ছা দান করেন। আল্লাহ প্রাচুর্য দানকারী, মহাজ্ঞানী।\nসূরা নং-5, আয়াত নং-54\nوَالَّذِينَ آمَنُوا بِاللَّهِ وَرُسُلِهِ أُولَٰئِكَ هُمُ الصِّدِّيقُونَ ۖ وَالشُّهَدَاءُ عِنْدَ رَبِّهِمْ لَهُمْ أَجْرُهُمْ وَنُورُهُمْ ۖ وَالَّذِينَ كَفَرُوا وَكَذَّبُوا بِآيَاتِنَا أُولَٰئِكَ أَصْحَابُ الْجَحِيمِ\nআর যারা আল্লাহ ও তাঁর রসূলের প্রতি বিশ্বাস স্থাপন করে তারাই তাদের পালনকর্তার কাছে সিদ্দীক ও শহীদ বলে বিবেচিত। তাদের জন্যে রয়েছে পুরস্কার ও জ্যোতি এবং যারা কাফের ও আমার নিদর্শন অস্বীকারকারী তারাই জাহান্নামের অধিবাসী হবে।\nসূরা নং-57, আয়াত নং-19\nيَا أَيُّهَا النَّبِيُّ جَاهِدِ الْكُفَّارَ وَالْمُنَافِقِينَ وَاغْلُظْ عَلَيْهِمْ ۚ وَمَأْوَاهُمْ جَهَنَّمُ ۖ وَبِئْسَ الْمَصِيرُ\nহে নবী! কাফের ও মুনাফিকদের বিরুদ্ধে জেহাদ করুন এবং তাদের প্রতি কঠোর হোন। তাদের ঠিকানা জাহান্নাম। সেটা কতই না নিকৃষ্ট স্থান।\nসূরা নং-66, আয়াত নং-9\nوَقَاتِلُوهُمْ حَتَّىٰ لَا تَكُونَ فِتْنَةٌ وَيَكُونَ الدِّينُ كُلُّهُ لِلَّهِ ۚ فَإِنِ انْتَهَوْا فَإِنَّ اللَّهَ بِمَا يَعْمَلُونَ بَصِيرٌ\nআর তাদের সাথে যুদ্ধ করতে থাক যতক্ষণ না ভ্রান্তি শেষ হয়ে যায়; এবং আল্লাহর সমস্ত হুকুম প্রতিষ্ঠিত হয়ে যায়। তারপর যদি তারা বিরত হয়ে যায়, তবে আল্লাহ তাদের কার্যকলাপ লক্ষ্য করেন।\nসূরা নং-8, আয়াত নং-39\nوَأَعِدُّوا لَهُمْ مَا اسْتَطَعْتُمْ مِنْ قُوَّةٍ وَمِنْ رِبَاطِ الْخَيْلِ تُرْهِبُونَ بِهِ عَدُوَّ اللَّهِ وَعَدُوَّكُمْ وَآخَرِينَ مِنْ دُونِهِمْ لَا تَعْلَمُونَهُمُ اللَّهُ يَعْلَمُهُمْ ۚ وَمَا تُنْفِقُوا مِنْ شَيْءٍ فِي سَبِيلِ اللَّهِ يُوَفَّ إِلَيْكُمْ وَأَنْتُمْ لَا تُظْلَمُونَ\nআর প্রস্তুত কর তাদের সাথে যুদ্ধের জন্য যাই কিছু সংগ্রহ করতে পার নিজের শক্তি সামর্থ্যের মধ্যে থেকে এবং পালিত ঘোড়া থেকে, যেন প্রভাব পড়ে আল্লাহর শুত্রুদের উপর এবং তোমাদের শত্রুদের উপর আর তাদেরকে ছাড়া অন্যান্যদের উপর ও যাদেরকে তোমরা জান না; আল্লাহ তাদেরকে চেনেন। বস্তুতঃ যা কিছু তোমরা ব্যয় করবে আল্লাহর রাহে, তা তোমরা পরিপূর্ণভাবে ফিরে পাবে এবং তোমাদের কোন হক অপূর্ণ থাকবে না।\nসূরা নং-8,আয়াত নং-60\nوَإِنْ جَنَحُوا لِلسَّلْمِ فَاجْنَحْ لَهَا وَتَوَكَّلْ عَلَى اللَّهِ ۚ إِنَّهُ هُوَ السَّمِيعُ الْعَلِيمُ\nআর যদি তারা সন্ধি করতে আগ্রহ প্রকাশ করে, তাহলে তুমিও সে দিকেই আগ্রহী হও এবং আল্লাহর উপর ভরসা কর। নিঃসন্দেহে তিনি শ্রবণকারী; পরিজ্ঞাত।\nসূরা নং-8, আয়াত নং-61\nوَإِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ ۚ هُوَ الَّذِي أَيَّدَكَ بِنَصْرِهِ وَبِالْمُؤْمِنِينَ\nপক্ষান্তরে তারা যদি তোমাকে প্রতারণা করতে চায়, তবে তোমার জন্য আল্লাহই যথেষ্ট, তিনিই তোমাকে শক্তি যুগিয়েছেন স্বীয় সাহায্যে ও মুসলমানদের মাধ্যমে।\nসূরা নং-8, আয়াত নং-62\nيَا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتَالِ ۚ إِنْ يَكُنْ مِنْكُمْ عِشْرُونَ صَابِرُونَ يَغْلِبُوا مِائَتَيْنِ ۚ وَإِنْ يَكُنْ مِنْكُمْ مِائَةٌ يَغْلِبُوا أَلْفًا مِنَ الَّذِينَ كَفَرُوا بِأَنَّهُمْ قَوْمٌ لَا يَفْقَهُونَ\nহে নবী, আপনি মুসলমানগণকে উৎসাহিত করুন জেহাদের জন্য। তোমাদের মধ্যে যদি বিশ জন দৃঢ়পদ ব্যক্তি থাকে, তবে জয়ী হবে দু’শর মোকাবেলায়। আর যদি তোমাদের মধ্যে থাকে একশ লোক, তবে জয়ী হবে হাজার কাফেরের উপর থেকে তার কারণ ওরা জ্ঞানহীন।\nসূরা নং-8, আয়াত নং-65\nالْآنَ خَفَّفَ اللَّهُ عَنْكُمْ وَعَلِمَ أَنَّ فِيكُمْ ضَعْفًا ۚ فَإِنْ يَكُنْ مِنْكُمْ مِائَةٌ صَابِرَةٌ يَغْلِبُوا مِائَتَيْنِ ۚ وَإِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ ۗ وَاللَّهُ مَعَ الصَّابِرِينَ\nএখন বোঝা হালকা করে দিয়েছেন আল্লাহ তা’আলা তোমাদের উপর এবং তিনি জেনে নিয়েছেন যে, তোমাদের মধ্য দূর্বলতা রয়েছে। কাজেই তোমাদের মধ্যে যদি দৃঢ়চিত্ত একশ লোক বিদ্যমান থাকে, তবে জয়ী হবে দু’শর উপর। আর যদি তোমরা এক হাজার হও তবে আল্লাহর হুকুম অনুযায়ী জয়ী হবে দু’হাজারের উপর আর আল্লাহ রয়েছেন দৃঢ়চিত্ত লোকদের সাথে।\nসূরা নং-8, আয়াত নং-66\nمَا كَانَ لِنَبِيٍّ أَنْ يَكُونَ لَهُ أَسْرَىٰ حَتَّىٰ يُثْخِنَ فِي الْأَرْضِ ۚ تُرِيدُونَ عَرَضَ الدُّنْيَا وَاللَّهُ يُرِيدُ الْآخِرَةَ ۗ وَاللَّهُ عَزِيزٌ حَكِيمٌ\nনবীর পক্ষে উচিত নয় বন্দীদিগকে নিজের কাছে রাখা, যতক্ষণ না দেশময় প্রচুর রক্তপাত ঘটাবে। তোমরা পার্থিব সম্পদ কামনা কর, অথচ আল্লাহ চান আখেরাত। আর আল্লাহ হচ্ছেন পরাক্রমশালী হেকমতওয়ালা।\nসূরা নং-8, আয়াত নং-67\nفَكُلُوا مِمَّا غَنِمْتُمْ حَلَالًا طَيِّبًا ۚ وَاتَّقُوا اللَّهَ ۚ إِنَّ اللَّهَ غَفُورٌ رَحِيمٌ\nসুতরাং তোমরা খাও গনীমত হিসাবে তোমরা যে পরিচ্ছন্ন ও হালাল বস্তু অর্জন করেছ তা থেকে। আর আল্লাহকে ভয় করতে থাক। নিশ্চয়ই আল্লাহ ক্ষমাশীল, মেহেরবান।\nসূরা নং-8, আয়াত নং-69\nإِنَّ الَّذِينَ آمَنُوا وَهَاجَرُوا وَجَاهَدُوا بِأَمْوَالِهِمْ وَأَنْفُسِهِمْ فِي سَبِيلِ اللَّهِ وَالَّذِينَ آوَوْا وَنَصَرُوا أُولَٰئِكَ بَعْضُهُمْ أَوْلِيَاءُ بَعْضٍ ۚ وَالَّذِينَ آمَنُوا وَلَمْ يُهَاجِرُوا مَا لَكُمْ مِنْ وَلَايَتِهِمْ مِنْ شَيْءٍ حَتَّىٰ يُهَاجِرُوا ۚ وَإِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلَّا عَلَىٰ قَوْمٍ بَيْنَكُمْ وَبَيْنَهُمْ مِيثَاقٌ ۗ وَاللَّهُ بِمَا تَعْمَلُونَ بَصِيرٌ\nএতে কোন সন্দেহ নেই যে, যারা ঈমান এনেছে, দেশ ত্যাগ করেছে, স্বীয় জান ও মাল দ্বারা আল্লাহর রাহে জেহাদ করেছে এবং যারা তাদেরকে আশ্রয় ও সাহায্য সহায়তা দিয়েছে, তারা একে অপরের সহায়ক। আর যারা ঈমান এনেছে কিন্তু দেশ ত্যাগ করেনি তাদের বন্ধুত্বে তোমাদের প্রয়োজন নেই যতক্ষণ না তারা দেশত্যাগ করে। অবশ্য যদি তারা ধর্মীয় ব্যাপারে তোমাদের সহায়তা কামনা করে, তবে তাদের সাহায্য করা তোমাদের কর্তব্য। কিন্তু তোমাদের সাথে যাদের সহযোগী চুক্তি বিদ্যমান রয়েছে, তাদের মোকাবেলায় নয়। বস্তুতঃ তোমরা যা কিছু কর, আল্লাহ সেসবই দেখেন।\nসূরা নং-8, আয়াত নং-72\nإِنَّ اللَّهَ اشْتَرَىٰ مِنَ الْمُؤْمِنِينَ أَنْفُسَهُمْ وَأَمْوَالَهُمْ بِأَنَّ لَهُمُ الْجَنَّةَ ۚ يُقَاتِلُونَ فِي سَبِيلِ اللَّهِ فَيَقْتُلُونَ وَيُقْتَلُونَ ۖ وَعْدًا عَلَيْهِ حَقًّا فِي التَّوْرَاةِ وَالْإِنْجِيلِ وَالْقُرْآنِ ۚ وَمَنْ أَوْفَىٰ بِعَهْدِهِ مِنَ اللَّهِ ۚ فَاسْتَبْشِرُوا بِبَيْعِكُمُ الَّذِي بَايَعْتُمْ بِهِ ۚ وَذَٰلِكَ هُوَ الْفَوْزُ الْعَظِيمُ\nআল্লাহ ক্রয় করে নিয়েছেন মুসলমানদের থেকে তাদের জান ও মাল এই মূল্যে যে, তাদের জন্য রয়েছে জান্নাত। তারা যুদ্ধ করে আল্লাহর রাহেঃ অতঃপর মারে ও মরে। তওরাত, ইঞ্জিল ও কোরআনে তিনি এ সত্য প্রতিশ্রুতিতে অবিচল। আর আল্লাহর চেয়ে প্রতিশ্রুতি রক্ষায় কে অধিক? সুতরাং তোমরা আনন্দিত হও সে লেন-দেনের উপর, যা তোমরা করছ তাঁর সাথে। আর এ হল মহান সাফল্য।\nসূরা নং-9, আয়াত নং-111\nأَلَا تُقَاتِلُونَ قَوْمًا نَكَثُوا أَيْمَانَهُمْ وَهَمُّوا بِإِخْرَاجِ الرَّسُولِ وَهُمْ بَدَءُوكُمْ أَوَّلَ مَرَّةٍ ۚ أَتَخْشَوْنَهُمْ ۚ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ\nতোমরা কি সেই দলের সাথে যুদ্ধ করবে না; যারা ভঙ্গ করেছে নিজেদের শপথ এবং সঙ্কল্প নিয়েছে রসূলকে বহিস্কারের? আর এরাই প্রথম তোমাদের সাথে বিবাদের সূত্রপাত করেছে। তোমরা কি তাদের ভয় কর? অথচ তোমাদের ভয়ের অধিকতর যোগ্য হলেন আল্লাহ, যদি তোমরা মুমিন হও।\nসূরা নং-9, আয়াত নং-13\nقَاتِلُوهُمْ يُعَذِّبْهُمُ اللَّهُ بِأَيْدِيكُمْ وَيُخْزِهِمْ وَيَنْصُرْكُمْ عَلَيْهِمْ وَيَشْفِ صُدُورَ قَوْمٍ مُؤْمِنِينَ\nযুদ্ধ কর ওদের সাথে, আল্লাহ তোমাদের হস্তে তাদের শাস্তি দেবেন। তাদের লাঞ্ছিত করবেন, তাদের বিরুদ্ধে তোমাদের জয়ী করবেন এবং মুসলমানদের অন্তরসমূহ শান্ত করবেন।\nসূরা নং-9, আয়াত নং-14\nالَّذِينَ آمَنُوا وَهَاجَرُوا وَجَاهَدُوا فِي سَبِيلِ اللَّهِ بِأَمْوَالِهِمْ وَأَنْفُسِهِمْ أَعْظَمُ دَرَجَةً عِنْدَ اللَّهِ ۚ وَأُولَٰئِكَ هُمُ الْفَائِزُونَ\nযারা ঈমান এনেছে, দেশ ত্যাগ করেছে এবং আল্লাহর রাহে নিজেদের জান ও মাল দিয়ে জেহাদ করেছে, তাদের বড় মর্যাদা রয়েছে আল্লাহর কাছে আর তারাই সফলকাম।\nসূরা নং-9, আয়াত নং-20\nقَاتِلُوا الَّذِينَ لَا يُؤْمِنُونَ بِاللَّهِ وَلَا بِالْيَوْمِ الْآخِرِ وَلَا يُحَرِّمُونَ مَا حَرَّمَ اللَّهُ وَرَسُولُهُ وَلَا يَدِينُونَ دِينَ الْحَقِّ مِنَ الَّذِينَ أُوتُوا الْكِتَابَ حَتَّىٰ يُعْطُوا الْجِزْيَةَ عَنْ يَدٍ وَهُمْ صَاغِرُونَ\nতোমরা যুদ্ধ কর আহলে-কিতাবের ঐ লোকদের সাথে, যারা আল্লাহ ও রোজ হাশরে ঈমান রাখে না, আল্লাহ ও তাঁর রসূল যা হারাম করে দিয়েছেন তা হারাম করে না এবং গ্রহণ করে না সত্য ধর্ম, যতক্ষণ না করজোড়ে তারা জিযিয়া প্রদান করে।\nসূরা নং-9, আয়াত নং-29\nانْفِرُوا خِفَافًا وَثِقَالًا وَجَاهِدُوا بِأَمْوَالِكُمْ وَأَنْفُسِكُمْ فِي سَبِيلِ اللَّهِ ۚ ذَٰلِكُمْ خَيْرٌ لَكُمْ إِنْ كُنْتُمْ تَعْلَمُونَ\nতোমরা বের হয়ে পড় স্বল্প বা প্রচুর সরঞ্জামের সাথে এবং জেহাদ কর আল্লাহর পথে নিজেদের মাল ও জান দিয়ে, এটি তোমাদের জন্যে অতি উত্তম, যদি তোমরা বুঝতে পার।\nসূরা নং-9, আয়াত নং-41\nفَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ ۚ فَإِنْ تَابُوا وَأَقَامُوا الصَّلَاةَ وَآتَوُا الزَّكَاةَ فَخَلُّوا سَبِيلَهُمْ ۚ إِنَّ اللَّهَ غَفُورٌ رَحِيمٌ\nঅতঃপর নিষিদ্ধ মাস অতিবাহিত হলে মুশরিকদের হত্যা কর যেখানে তাদের পাও, তাদের বন্দী কর এবং অবরোধ কর। আর প্রত্যেক ঘাঁটিতে তাদের সন্ধানে ওঁৎ পেতে বসে থাক। কিন্তু যদি তারা তওবা করে, নামায কায়েম করে, যাকাত আদায় করে, তবে তাদের পথ ছেড়ে দাও। নিশ্চয় আল্লাহ অতি ক্ষমাশীল, পরম দয়ালু।\nসূরা নং-9, আয়াত নং-5\nيَا أَيُّهَا النَّبِيُّ جَاهِدِ الْكُفَّارَ وَالْمُنَافِقِينَ وَاغْلُظْ عَلَيْهِمْ ۚ وَمَأْوَاهُمْ جَهَنَّمُ ۖ وَبِئْسَ الْمَصِيرُ\nহে নবী, কাফেরদের সাথে যুদ্ধ করুন এবং মুনাফেকদের সাথে তাদের সাথে কঠোরতা অবলম্বন করুন। তাদের ঠিকানা হল দোযখ এবং তাহল নিকৃষ্ট ঠিকানা।\nসূরা নং-9, আয়াত নং-73"
    },
    {
        "1": "জিহাদ নিয়ে বিভ্রান্তি ও এর জবাব",
        "2": "'জিহাদ' শব্দটি এসেছে 'জাহাদা' শব্দ থেকে যার অর্থ 'দুই পক্ষের মধ্যে পারস্পরিক ক্রিয়া'। আরবদের কাছে শাব্দিকভাবে 'জিহাদ'- এর অর্থ হলো 'কোনো কাজ বা মত প্রকাশ করার জন্য সর্বোচ্চ চেষ্টা বা কঠোর সাধনা করা'। আরো যেসব অর্থে জিহাদ শব্দটি ব্যবহার হয়:\n\n১. اَلْجَد বা প্রচেষ্টা ব্যয় করা\n২. الطَّاقَةُ বা কঠোর সাধনা করা\n৩. السَّعْىُ বা চেষ্টা করা\n৪. اَلْمُشَقَّةُ বা কষ্ট বহন করা\n৫. بَذْلُ القُوَّةِ বা শক্তি ব্যয় করা\n৬. النِهايَةُ والغايَةُ বা শেষ পর্যায়ে পৌঁছা\n৭. الارْضُ الصلبة বা শক্তভূমি\n৮. الكفاح বা সংগ্রাম করা\n\nইমাম নিশাপুরী (رحمة الله)-এর তাফসীরে স্পষ্টভাবে বলা হয়েছে যে, 'আল-জিহাদ অর্থ হলো কোনো উদ্দেশ্য বা ইচ্ছা বাস্তবায়নের জন্য প্রচেষ্টা চালানো'।\n\nমোট কথা, শাব্দিক অর্থে 'জিহাদ'-এর সংজ্ঞা হলো, অন্তত দুটি পক্ষের মধ্যে সর্বাত্মক চেষ্টা ও সক্ষমতার প্রকাশ ঘটানো।\n\nশাব্দিক অর্থ মোতাবেক, এই সর্বাত্মক প্রচেষ্টা সশস্ত্র কিংবা নিরস্ত্র উভয়ই হতে পারে; অর্থ ব্যয় করেও হতে পারে, ব্যয় না করেও হতে পারে। একইভাবে, দুটো পরস্পরবিরোধী প্রবৃত্তির মধ্যেও পরস্পরকে দমানোর জিহাদ (সর্বাত্মক প্রচেষ্টা) হতে পারে। এই জিহাদ (সর্বাত্মক প্রচেষ্টা) কেবল কথার মাধ্যমেও হতে পারে, অথবা কোনো একটি কাজ না করা বা কোনো একটি বিশেষ কথা না বলার মাধ্যমেও হতে পারে। উদাহরণস্বরূপ বলা যায় যে, কোনো ব্যক্তিকে যদি তার পিতামাতা আদেশ করে আল্লাহকে অমান্য করার জন্য আর সেই ব্যক্তি যদি পিতামাতার নির্দেশ অমান্য করে ও সবর অবলম্বন করে, তবে তা-ও জিহাদ। আবার কোনো ব্যক্তি যদি প্রবৃত্তির তাড়নাকে অগ্রাহ্য করে হারাম কাজ থেকে বিরত থাকার সর্বাত্মক প্রচেষ্টা চালায়, তবে তা-ও জিহাদ।\n\nজালালাইন শরীফ-এর হাশিয়াতুন জামাল-এ আছে: 'জিহাদ হলো প্রতিকূলতার মুখে সবর করা। এটা যুদ্ধের সময়ও হতে পারে, নফসের মধ্যেও হতে পারে।'\n\n'জিহাদ' শব্দের এই শাব্দিক ব্যাখ্যা অনুযায়ী মুসলিমদের জিহাদের প্রতিপক্ষ হতে পারে নিজের প্রবৃত্তি, শয়তান, দখলদার কিংবা কাফের শক্তি। পাশাপাশি, এই ব্যাখ্যা অনুযায়ী, জিহাদ হতে পারে আল্লাহর পথেও (জিহাদ ফি সাবীলিল্লাহ)। তাই এই জিহাদ হতে পারে আল্লাহকে খুশি করার জন্য, আবার হতে পারে শয়তানকে খুশি করার জন্যও। যেমন: কাফেরদের জিহাদ হলো শয়তানকে খুশি করার জন্য। ইমাম নিশাপুরী (رحمة الله) বলেন, 'এটি [জিহাদ] হলো কোনো উদ্দেশ্য বা ইচ্ছাকে অর্জন করার জন্য প্রচেষ্টা চালানো, উদ্দেশ্যকারীর উদ্দেশ্যের ধরন যা-ই হোক না কেন।' কাফের পিতারা তাদের মুমিন সন্তানদের সত্য বিশ্বাসকে পরিত্যাগ করানোর জন্য যেসব কাজ করতো, সেগুলোকে কুরআনে জিহাদ বলা হয়েছে:\n\nوَإِن جَاهَدَاكَ عَلَىٰ أَن تُشْرِكَ بِى مَا لَيْسَ لَكَ بِهِ عِلْمٌ فَلاَ تُطِعْهُمَا\n\nতোমার পিতামাতা যদি জিহাদ (সর্বাত্মক প্রচেষ্টা) করে যে, তুমি আমার সাথে এমন কিছু শরীক কর যে সম্বন্ধে তোমার কোনো জ্ঞান নেই, তবে তাদেরকে অমান্য কর। [সূরা লুকমান: ১৫]\n\nইসলামী শরীয়াতে 'জিহাদ' শব্দটিকে এর সাধারণ শাব্দিক অর্থে না রেখে কুরআন-হাদীসে ব্যবহৃত নির্দিষ্ট অর্থে সীমিত করা হয়েছে। শরীয়াতের পরিভাষায় জিহাদের অর্থ হচ্ছে 'আল্লাহর পথে যুদ্ধ করার জন্য সরাসরি বা আর্থিকভাবে বা মুখ দিয়ে বা অন্য কোনোভাবে সর্বাত্মক চেষ্টা চালানো'। এই বিশেষ অর্থটি প্রদান করা হয়েছে মদীনায়, যেখানে সশস্ত্র যুদ্ধকে ফরয করা হয়েছিল। মক্কায় সশস্ত্র যুদ্ধের অনুমতি ছিল না, তাই মাক্কী সূরাসমূহে 'জিহাদ' শব্দটি শরয়ী অর্থে নয়, বরং শাব্দিক অর্থেই ব্যবহৃত হয়েছে। যেমন: সূরা লুকমানের ১৫নং আয়াত, যেটি ইতোমধ্যে উদ্ধৃত হয়েছে। এরূপ আরো উদাহরণ হলো:\n\nوَمَن جَاهَدَ فَإِنَّمَا يُجَاهِدُ لِنَفْسِهِ إِنَّ ٱللَّهَ لَغَنِيٌّ عَنِ ٱلْعَالَمِينَ\n\nআর যে ব্যক্তি সাধনা (জিহাদ) করে, সে তো নিজেরই জন্য সাধনা করে। আল্লাহ্‌ তো বিশ্বজগত থেকে অমুখাপেক্ষী। [সূরা আনকাবুত: ৬]\n\nوَوَصَّيْنَا ٱلإِنْسَانَ بِوَالِدَيْهِ حُسْناً وَإِن جَاهَدَاكَ لِتُشْرِكَ بِى مَا لَيْسَ لَكَ بِهِ عِلْمٌ فَلاَ تُطِعْهُمَآ\n\nআমি মানুষকে স্বীয় মাতা-পিতার সাথে সদ্ব্যবহার করতে আদেশ দিয়েছি, তবে তারা যদি তোমার উপর চাপ (জিহাদ) দেয়, আমার সাথে এমন কিছু শরীক করতে যে সম্বন্ধে তোমার কোনো জ্ঞান নেই, এক্ষেত্রে তুমি তাদের আনুগত্য করবে না। [সূরা আনকাবুত: ৮]\n\nوَٱلَّذِينَ جَاهَدُواْ فِينَا لَنَهْدِيَنَّهُمْ سُبُلَنَا وَإِنَّ ٱللَّهَ لَمَعَ ٱلْمُحْسِنِينَ\n\nআর যারা আমার উদ্দেশ্যে কষ্ট সহ্য (জিহাদ) করে, আমি অবশ্যই তাদেরকে আমার পথে পরিচালিত করব। নিশ্চয় আল্লাহ নেককারদের সাথে আছেন। [সূরা আনকাবুত: ৬৯]\n\nفَلاَ تُطِعِ ٱلْكَافِرِينَ وَجَاهِدْهُمْ بِهِ جِهَاداً كَبيراً\n\nঅতএব আপনি কাফেরদের আনুগত্য করবেন না এবং তাদের সঙ্গে কুরআনের সাহায্যে কঠোর সংগ্রাম (জিহাদ) চালিয়ে যান। [সূরা ফুরকান: ৫২]\n\nমদীনায় অবতীর্ণ ২৬টি আয়াতে জিহাদের বিষয়টি এসেছে এবং এগুলোর অধিকাংশই সুস্পষ্টভাবে 'যুদ্ধ' (কিতাল) অর্থ বহন করে। যেমন:\n\nلاَّ يَسْتَوِى ٱلْقَاعِدُونَ مِنَ ٱلْمُؤْمِنِينَ غَيْرُ أُوْلِى ٱلضَّرَرِ وَٱلْمُجَاهِدُونَ فِى سَبِيلِ ٱللَّهِ بِأَمْوَالِهِمْ وَأَنْفُسِهِمْ فَضَّلَ ٱللَّهُ ٱلْمُجَاهِدِينَ بِأَمْوَالِهِمْ وَأَنْفُسِهِمْ عَلَى ٱلْقَاعِدِينَ دَرَجَةً وَكُـلاًّ وَعَدَ ٱللَّهُ ٱلْحُسْنَىٰ وَفَضَّلَ ٱللَّهُ ٱلْمُجَاهِدِينَ عَلَى ٱلْقَاعِدِينَ أَجْراً عَظِيماً\n\nসমান নয় সেসব মুমিন যারা বিনা ওজরে ঘরে বসে থাকে এবং ওইসব মুমিন যারা আল্লাহর পথে নিজেদের জান ও মাল দিয়ে জিহাদ করে। যারা স্বীয় জান ও মাল দিয়ে জিহাদ করে, আল্লাহ তাদের মর্যাদা বাড়িয়ে দিয়েছেন তাদের ওপর যারা ঘরে বসে থাকে। আর প্রত্যেককেই আল্লাহ কল্যাণের ওয়াদা করেছেন। আল্লাহ মুজাহিদীনদের মহান পুরস্কারের শ্রেষ্ঠত্ব দিয়েছেন যারা ঘরে বসে থাকে তাদের ওপর। [সূরা নিসা: ৯৫]\n\nএই আয়াতে পরিষ্কার বোঝা যাচ্ছে যে, জিহাদ মানে যুদ্ধের জন্য বের হওয়া এবং ঘরে থাকার চেয়ে সেটা উত্তম। সূরা তওবায় রয়েছে:\n\nٱنْفِرُواْ خِفَافاً وَثِقَالاً وَجَاهِدُواْ بِأَمْوَالِكُمْ وَأَنْفُسِكُمْ فِى سَبِيلِ ٱللَّهِ ذٰلِكُمْ خَيْرٌ لَّكُمْ إِن كُنتُمْ تَعْلَمُونَ\n\nতোমরা অভিযানে বের হয়ে পড়, হালকা অথবা ভারী অবস্থায়; এবং জিহাদ করো আল্লাহর পথে নিজেদের মাল দিয়ে এবং নিজেদের জান দিয়ে। এটাই তোমাদের জন্য শ্রেয়, যদি তোমরা জানতে। [সূরা তাওবা: ৪১]\n\nঐতিহাসিক তাবুক যুদ্ধের সময় প্রেক্ষাপটে এই আয়াত নাযিল হয়। তাবুক যুদ্ধ সংগঠিত হয়েছিল খেজুর কাটার মৌসুমে। তখন গরমও ছিল খুব বেশি। তাই কেউ কেউ ক্ষেত-খামার, ধন-সম্পদ নষ্ট হয়ে যাওয়ার অজুহাতে, কেউ পারিবারিক কাজের অজুহাতে, কেউ বা অসুস্থতার বাহানা তুলে যুদ্ধ না যাওয়ার অনুমতি চাইলো। আল্লাহর তখন এই আয়াত নাযিল করে তাদের প্রার্থনা বাতিল করে দিলেন এবং ইচ্ছুক-অনিচ্ছুক, খুশি-অখুশি, সশস্ত্র-নিরস্ত্র, ধনী-গরিব সবার জন্য যে কোনো অবস্থায় যুদ্ধে যাওয়া ফরয করে দিলেন। এখানে 'জিহাদ' শব্দটি পরিষ্কারভাবে 'যুদ্ধ' অর্থে ব্যবহৃত হয়েছে। একই অর্থ রয়েছে এই সূরার ৮৮ নাম্বার আয়াতেও:\n\nلَـٰكِنِ ٱلرَّسُولُ وَٱلَّذِينَ آمَنُواْ مَعَهُ جَاهَدُواْ بِأَمْوَالِهِمْ وَأَنْفُسِهِمْ وَأُوْلَـٰئِكَ لَهُمُ ٱلْخَيْرَاتُ وَأُوْلَـٰئِكَ هُمُ ٱلْمُفْلِحُونَ\n\nকিন্তু রাসূল ও যারা তাঁর সঙ্গে ঈমান এনেছে, তারা জিহাদ করেছে নিজেদের মাল ও নিজেদের জান দিয়ে, তাদেরই জন্য রয়েছে যাবতীয় কল্যাণ এবং তারাই প্রকৃত সফলকাম। [সূরা তাওবা: ৮৮]\n\nসুতরাং এটা স্পষ্ট যে, মাদানী আয়াতসমূহে 'জিহাদ' বলতে যুদ্ধ/লড়াইকে বোঝানো হয়েছে। যুদ্ধের জন্য প্রয়োজনীয় অর্থ, সাজ-সরঞ্জাম ইত্যাদিও এর অন্তর্ভুক্ত। এই আয়াতসমূহ জিহাদের পূর্বশর্ত বা জিহাদের বৈধতার শর্তও স্পষ্ট করে দেয়। আর এই শর্তগুলো হলো: অমুসলিমদেরকে ইসলাম গ্রহণের দাওয়াত দেওয়া এবং/অথবা ইসলামী রাষ্ট্রের কর্তৃত্ব মেনে নেওয়া।\n\nরাসূল (ﷺ)-এর শতশত হাদীসে 'জিহাদ'-কে শরয়ী অর্থে অর্থাৎ যুদ্ধ ও যুদ্ধের উপায়-উপকরণ অর্থে ব্যবহার করা হয়েছে। যেমন: আবু হুরায়রা (রা) থেকে বর্ণিত আছে, রাসূল (ﷺ) বলেছেন,\n\nمَثَلُ الْمُجَاهِدِ فِي سَبِيلِ اللَّهِ كَمَثَلِ الصَّائِمِ الْقَائِمِ الْقَانِتِ بِآيَاتِ اللَّهِ لَا يَفْتُرُ مِنْ صِيَامٍ وَلَا صَلَاةٍ حَتَّى يَرْجِعَ الْمُجَاهِدُ فِي سَبِيلِ اللَّهِ تَعَالَى\n\nআল্লাহর রাস্তায় মুজাহিদের তুলনা ওইরূপ রোযাদার, যে নামাযে দাঁড়িয়ে আল্লাহর আয়াত তিলাওয়াত করে যাচ্ছে - যে তার রোযা ও নামায আদায়ে বিন্দুমাত্র ক্লান্তি প্রকাশ করে না; (সে এরূপ সওয়াব পেতেই থাকবে) যতক্ষণ না আল্লাহ তা'আলার রাস্তায় মুজাহিদ ফিরে আসে। [বুখারী, মুসলিম]\n\nএই হাদীসে পরিষ্কারভাবেই 'মুজাহিদ' বলতে যোদ্ধাকে বোঝানো হয়েছে - যে যোদ্ধা 'যতক্ষণ না ফিরে আসে' ততক্ষণ পর্যন্ত হাদীসে বর্ণিত সওয়াবসমূহ পেতেই থাকে। অন্য হাদীসে, আবদুল্লাহ বিন হুবশী (রা) বলেন,\n\nقِيلَ فَأَيُّ الْجِهَادِ أَفْضَلُ قَالَ مَنْ جَاهَدَ الْمُشْرِكِينَ بِمَالِهِ وَنَفْسِهِ قِيلَ فَأَيُّ الْقَتْلِ أَشْرَفُ قَالَ مَنْ أُهَرِيقَ دَمُهُ وَعُقِرَ جَوَادُهُ\n\nলোকেরা রাসূল (ﷺ)-কে জিজ্ঞেস করলো, 'কোন জিহাদ উত্তম?' তিনি (ﷺ) জবাব দেন, জীবন ও সম্পদ দিয়ে মুশরিকদের বিরুদ্ধে লড়াই করা। আবার জিজ্ঞেস করা হলো, কী ধরনের মৃত্যুবরণ করা উত্তম? তিনি (ﷺ) জবাব দিলেন, ওই ব্যক্তি যার রক্ত প্রবাহিত করা হয় এবং সাথে তার সওয়ারী ঘোড়ার পাও কেটে ফেলা হয়। [আবু দাউদ]\n\nমুসনাদে আহমদ-এ বর্ণিত আরেকটি হাদীসে আছে,\n\n... أَيُّ الْجِهَادِ أَفْضَلُ قَالَ مَنْ عَقَرَ جَوَادَهُ وَأُهْرِيقَ دَمُهُ\n\nরাসূল (ﷺ)-কে জিজ্ঞেস করা হয়েছিল] কোন জিহাদ উত্তম? তিনি (ﷺ) বললেন, যে (যুদ্ধরত অবস্থায়) তার ঘোড়ার পা কর্তন করে ফেলল এবং তার রক্তও প্রবাহিত হয়েছে (তার জিহাদ)।\n\nআরেক হাদীসে ইবনে আব্বাস (রা) বলেন, রাসূল (ﷺ) বলেছেন,\n\nلَمَّا أُصِيبَ إِخْوَانُكُمْ بِأُحُدٍ جَعَلَ اللَّهُ أَرْوَاحَهُمْ فِي جَوْفِ طَيْرٍ خُضْرٍ تَرِدُ أَنْهَارَ الْجَنَّةِ تَأْكُلُ مِنْ ثِمَارِهَا وَتَأْوِي إِلَى قَنَادِيلَ مِنْ ذَهَبٍ مُعَلَّقَةٍ فِي ظِلِّ الْعَرْشِ فَلَمَّا وَجَدُوا طِيبَ مَأْكَلِهِمْ وَمَشْرَبِهِمْ وَمَقِيلِهِمْ قَالُوا مَنْ يُبَلِّغُ إِخْوَانَنَا عَنَّا أَنَّا أَحْيَاءٌ فِي الْجَنَّةِ نُرْزَقُ لِئَلَّا يَزْهَدُوا فِي الْجِهَادِ وَلَا يَنْكُلُوا عِنْدَ الْحَرْبِ فَقَالَ اللَّهُ سُبْحَانَهُ أَنَا أُبَلِّغُهُمْ عَنْكُمْ\n\nযখন উহুদ যুদ্ধে তোমাদের ভাইয়েরা নিহত হলো, আল্লাহ তাদের রুহগুলোকে সুবজ পাখির পালকের ভিতরে স্থাপন করে মুক্ত করে দেন। তাঁরা জান্নাতের ঝরণা ও উদ্যাসমূহ থেকে নিজেদের রিযিক আহরণ করেন এবং অতঃপর তাঁরা সেই আলোকধারায় ফিরে আসেন, যা তাঁদের জন্য আল্লাহর আরশের নিচে টাঙিয়ে দেওয়া হয়েছে। যখন তাঁরা নিজেদের আনন্দ ও শান্ত্মিময় জীবন প্রত্যক্ষ করলেন, তখন বললেন, 'আমাদের আত্মীয়-স্বজনরা পৃথিবীতে আমাদের মৃত্যুতে শোকার্ত; আমাদের অবস্থা সম্পর্কে কি কেউ তাদের জানিয়ে দিতে পারে, যাতে তারা আমাদের জন্য দুঃখ না করে এবং তারাও যাতে জিহাদে (অংশগ্রহণের) চেষ্টা করে।' তখন আল্লাহ বললেন, 'তোমাদের এ সংবাদ তাদেরকে পৌঁছে দিচ্ছি। এরই প্রেক্ষিতে সূরা আলে ইমরানের ১৬৯ নং আয়াত নাযিল হয়:\n\nوَلاَ تَحْسَبَنَّ ٱلَّذِينَ قُتِلُواْ فِى سَبِيلِ ٱللَّهِ أَمْوَاتاً بَلْ أَحْيَاءٌ عِندَ رَبِّهِمْ يُرْزَقُونَ\n\nআর যারা আল্লার পথে শহীদ হয়, তাদেরকে তুমি মৃত মনে করো না। বরং তারা নিজেদের পালনকর্তার নিকট জীবিত ও জীবিকাপ্রাপ্ত। [আবু দাউদ, তাফসীরে কুরতুবী]\n\nপ্রকৃতপক্ষে সশস্ত্র যুদ্ধে অর্থাৎ জিহাদে মৃত্যুবরণ করা খোদ রাসূল (ﷺ)-এরই একান্ত বাসনা ছিল:\n\nوَالَّذِي نَفْسِي بِيَدِهِ لَوْلَا أَنَّ رِجَالًا مِنْ الْمُؤْمِنِينَ لَا تَطِيبُ أَنْفُسُهُمْ أَنْ يَتَخَلَّفُوا عَنِّي وَلَا أَجِدُ مَا أَحْمِلُهُمْ عَلَيْهِ مَا تَخَلَّفْتُ عَنْ سَرِيَّةٍ تَغْزُو فِي سَبِيلِ اللَّهِ وَالَّذِي نَفْسِي بِيَدِهِ لَوَدِدْتُ أَنِّي أُقْتَلُ فِي سَبِيلِ اللَّهِ ثُمَّ أُحْيَا ثُمَّ أُقْتَلُ ثُمَّ أُحْيَا ثُمَّ أُقْتَلُ ثُمَّ أُحْيَا ثُمَّ أُقْتَلُ\n\nসেই সত্তার শপথ যার হাতে আমার প্রাণ, যদি কিছু মুমিন এমন না হতো যারা আমার সাথে জিহাদে অংশগ্রহণ না করাকে আদৌ পছন্দ করবে না, অথচ তাদের সবাইকে আমি সওয়ারী দিতে পারছি না, এই অবস্থা না হলে আল্লাহর পথে যুদ্ধরত কোনো ক্ষুদ্র সেনাদল হতেও দূরে থাকতাম না। সেই সত্তার শপথ যার হাতে আমার প্রাণ, আমার কাছে অত্যন্ত পছন্দনীয় হলো, আমি আল্লাহর পথে নিহত হই, অতঃপর জীবন লাভ করি। আবার নিহত হই আবার জীবন লাভ করি এবং আবার নিহত হই তারপর আবার জীবন লাভ করি। আবার নিহত হই। [বুখারী, মুসলিম]\n\nশরয়ী অর্থ ও শাব্দিক অর্থের পার্থক্য\n\nশাব্দিক অর্থ ও শরয়ী অর্থের এ পার্থক্য ইসলামের প্রত্যেকটি পরিভাষার ক্ষেত্রে রয়েছে। সুতরাং এ পার্থক্যকে না জানা অথবা না জানার ভান করা কোনো মুমিনের বৈশিষ্ট্য হতে পারে না। এরূপ পার্থক্যের কিছু উদাহরণ:\n\nসালাত এর শাব্দিক অর্থ হলো, আগুনে পুড়ে বাঁশ বা সরু গাছ সোজা বা বাঁকা করে (ধনুক তৈরি বা অন্য কাজের) ব্যবহার উপযোগী করা। এছাড়া ব্যবহারিকভাবেও সালাত শব্দটি চার অর্থে প্রয়োগ হয়। যথা: ১. দরুদ ২. তাসবীহ ৩. রহমত ৪. ইস্তিগফার।\n\nকিন্তু আমরা সালাত বলতে বুঝি নির্ধারিত সময়ে, বিশেষ নিয়মে, নির্দিষ্ট কিছু ইবাদত করাকে।\n\nসাওম এর আভিধানিক অর্থ বিরত থাকা। কিন্তু সাওম বলতে আমরা বুঝি, নির্ধারিত সময়ে বিশেষ নিয়মে, নির্দিষ্ট কিছু ইবাদত করাকে।\n\nহজ্জ এর আভিধানিক অর্থ ইচ্ছা করা। কিন্তু হজ্জ বলতে আমরা বুঝি, নির্ধারিত সময়ে বিশেষ স্থানে নির্দিষ্ট কিছু নিয়ম বিশিষ্ট ইবাদত পালন করাকে।\n\nযাকাত এর আভিধানিক অর্থ পবিত্র করা, বৃদ্ধি করা। কিন্তু যাকাত বলতে আমরা বুঝি, বিশেষ শর্তে নির্দিষ্ট পরিমাণ সম্পদ, নির্ধারিত খাতে ব্যয় করা।\n\nএকইভাবে জিহাদ শব্দের আভিধানিক অর্থ কষ্ট করা, চেষ্টা করা হলেও জিহাদ বলতে আমরা বুঝবো ইসলামী খিলাফতের পক্ষ থেকে, খলীফার নির্দেশে কাফিরদের বিরুদ্ধে যুদ্ধ করাকে।\n\nআমরা জানি হযরত মুহাম্মদ (ﷺ) ও সাহাবায়ে কিরামের মক্কী জীবনে দাওয়াত-তাবলীগ ছিল, আমর বিল মারুফ ও নাহি আনিল মুনকারসহ যিকির-ফিকির ও জালিমের সামনে হক কথা বলা ছিল, ছিল অন্যায়ের বিরুদ্ধে প্রতিবাদ। কিন্তু এতসব কর্মকাণ্ডকে মক্কী জীবনে জিহাদ বলা হয়নি। সাহাবায়ে কিরামও দাবি করেননি এসব সর্বাত্মক প্রচেষ্টা বা প্রাণান্তকর চেষ্টার নাম জিহাদ ছিল।\n\n* শরয়ী অর্থে জিহাদের প্রয়োগ\n\nকুরআন-সুন্নাহর এসব উদাহরণ থেকে বোঝা যায় যে, আল্লাহ 'জিহাদ' শব্দটিকে সাধারণ অর্থ থেকে বিশেষ অর্থ 'কিতাল' বা যুদ্ধ ও যুদ্ধ-সংশ্লিষ্ট প্রত্যক্ষ পরোক্ষ বিষয়াদিতে রূপান্ত্মর করেছেন। উল্লিখিত আয়াত ও হাদীস-সহ আরো বিপুল সংখ্যক আয়াত-হাদীসে 'জিহাদ'-কে যুদ্ধ অর্থে ব্যবহার করা হয়েছে। এজন্যই দেখা যায় যে, ইসলামী আইনশাস্ত্রের গ্রন্থসমূহে আইবিদগণ 'জিহাদ'-কে শরয়ী অর্থে তথা যুদ্ধ অর্থেই ব্যবহার করেছেন।\n\nহানাফী মাযহাবের আইন গ্রন্থ 'বাদাইস সানায়ী'-হতে জানা যায়, 'জিহাদের শাব্দিক অর্থ চেষ্টা করা। শরয়ী অর্থে জিহাদ হলো নফস, অর্থ ইত্যাদি সবকিছু দিয়ে যুদ্ধের সর্বাত্মক প্রচেষ্টা ও শক্তি খাটানো।' অপর হানাফী গ্রন্থ شَرْحُ الْوِقَايَةِ -এর গ্রন্থকার বলেন:\n\nاَلْجِهَادُ هُوَ الدُّعَاءُ إِلَى الدِّيْنِ الْحَقِ وَالْقِتَالُ مَنْ لَمْ يَقْبَلْهُ\n\n\nঅর্থাৎ جِهَاد হচ্ছে সত্য দ্বীনের প্রতি আহ্বান করা এবং তা অগ্রাহ্যকারীর বিরুদ্ধে যুদ্ধ করা।\n\nশাফেই মাযহাবের আইনগ্রন্থ আল ইকনা-তে বলা হয়েছে, 'জিহাদ হলো আল্লাহর রাস্তায় লড়াই করা।' আল-শিরাজী তার আল মুহাজাব-এ বলেন, 'জিহাদ হলো কিতাল (যুদ্ধ)'।\n\nবুখারী শরীফ ব্যাখ্যা করতে গিয়ে ইমাম ইবন হাজার (رحمة الله) ফাতহুল বারী-তে বলেন, জিহাদ-এর শরঈ অর্থ হলো وَشَرْعًا بَذْل الْجَهْد فِي قِتَال الْكُفَّار কাফেরদের বিরুদ্ধে যুদ্ধে সর্বাত্মকভাবে চেষ্টা-সংগ্রাম করা।\n\nমালিকী মাযহাবের আইনগ্রন্থ মানহুল জালীল-এ জিহাদকে সংজ্ঞায়িত করা হয়েছে এভাবে -\n\nقِتَالُ مُسْلِمٍ كَافِرًا غَيْرَ ذِي عَهْدٍ لِإِعْلَاءِ كَلِمَةِ اللَّهِ\n\n'আল্লাহর কালিমাকে সর্বোচ্চ করার জন্য কাফেরদের (যাদের সঙ্গে মুসলিমদের চুক্তি নেই) সঙ্গে মুসলিমদের লড়াই... ...।'\n\nহাম্বলী মাযহাবের আইনগ্রন্থ আল-মুগনী-তে ইবনে কুদামা-ও ভিন্ন কোনো সংজ্ঞা দেননি। 'কিতাবুল জিহাদ' অধ্যায়ে তিনি বলেন, যা কিছুই যুদ্ধের সঙ্গে সম্পৃক্ত সেটা ফরয-ই-আইন বা ফরয-ই-কিফায়া যা-ই হোক না কেন, অথবা এটা মুমিনদেরকে শত্রু থেকে রক্ষা করা হোক বা সীমান্ত রক্ষা হোক - সবকিছুই জিহাদের অন্তর্ভুক্ত। তিনি আরো বলেন, 'শত্রুরা এলে সীমান্তরক্ষীদের ওপর জিহাদ করা ফরয-ই-আইন হয়ে যায়। যদি শত্রুদের আগমন স্পষ্ট হয়ে যায়, তাহলে আমীরের নির্দেশ ছাড়া সীমান্তরক্ষীরা তাদেরকে মোকাবেলা না করে আসতে পারবে না। কারণ একমাত্র আমীরই যুদ্ধের ব্যাপারে নির্দেশ দিতে পারেন।'\n\nএছাড়া বুখারী শরীফ, মুসলিম শরীফ, মিশকাতসহ সকল হাদীস গ্রন্থে 'কিতাবুল জিহাদ' অধ্যায় কেবল সশস্ত্র যুদ্ধ বিষয়ক হাদীসই স্থান পেয়েছে।\n\nঅতএব এটা নিশ্চিত যে, ইসলামী শরীয়াতে 'জিহাদ' শব্দটিকে সাধারণ শাব্দিক অর্থ থেকে সুনির্দিষ্ট অর্থে রূপান্তর করা হয়েছে আর সেই অর্থটি যুদ্ধ/লড়াই ছাড়া অন্য কিছুই নয়। কিন্তু আজ অজ্ঞানতা, মূর্খতা, কাফেরদের ষড়যন্ত্র ও তাদের তাবেদার শাসকদের সহায়তায় জিহাদের মতো সুস্পষ্ট ব্যাপারকেও ধোঁয়াটে করে ফেলা হয়েছে।\n\nবিভ্রান্তি সৃষ্টিকারীরা বলছে যে, জিহাদ দুই রকম: জিহাদ-আল-আকবর (বড় জিহাদ) যা নফসের বিরুদ্ধে করা হয় এবং জিহাদ-আল-আসগর (ছোট জিহাদ) যা কাফেরদের বিরুদ্ধে যুদ্ধের ময়দানে করা হয়।\n\nনিজেদের বক্তব্যের সমর্থনে তারা 'তারীখে বাগদাদ' গ্রন্থে উদ্ধৃত একটি হাদীস ব্যবহার করে, যেখানে দাবি করা হয় যে, রাসূল (ﷺ) বলেছেন: 'আমরা ছোট জিহাদ থেকে বড় জিহাদে প্রবেশ করলাম।' তাঁকে জিজ্ঞাসা করা হলো: বড় জিহাদ কী? তিনি (ﷺ) বললেন, 'নফসের বিরুদ্ধে জিহাদ'।\n\nযদিও এটা সত্য যে, নফস বা শয়তানের বিরুদ্ধেও জিহাদ রয়েছে, কিন্তু এই জিহাদ কখনোই আল্লাহর দৃষ্টিতে কাফেরদের বিরুদ্ধে যুদ্ধ করার জিহাদের চেয়ে বড় নয়। কেননা, প্রথমত, কুরআন-হাদীসের শত শত আয়াত ময়দানের জিহাদকে শ্রেষ্ঠ প্রমাণ করে। দ্বিতীয়ত, বিভ্রান্তি সৃষ্টিকারীদের ব্যবহৃত হাদীসটিকে ইমাম জালালউদ্দিন সুয়ূতী তাঁর আল-জামী' আস-সাগীর গ্রন্থে 'জায়িফ' বলে চিহ্নিত করেছেন। ইমাম জাহাবী, দারা কুতনী, আহমদ ইবনে হাম্বলসহ বহু মুহাদ্দিস এই কথিত হাদীসটি বাতিল করে দিয়েছেন। একটি 'জায়িফ' হাদীস দিয়ে বিপুল সংখ্যক মুতাওয়াতির বর্ণনাকে অগ্রাহ্য করাটা মূর্খতা, গোঁড়ামির পরিচায়ক।\n\n* জিহাদ কি শুধু রক্ষণাত্মক?\n\nকাফেরদের চক্রান্তে পা দেয়া আরেক দল জ্ঞানপাপী প্রচার করে যে, জিহাদ শুধুমাত্র রক্ষাণাত্মক - এটি আক্রমণাত্মক নয়। এদের এই বক্তব্য আল্লাহর কুরআন, রাসূল (ﷺ)-এর সুন্নাহ ও মুসলিমদের গৌরবময় ইতিহাসের সম্পূর্ণ পরিপন্থি। আল্লাহ সুবহানাহু ওয়া তা'য়ালা বলেন:\n\nقَاتِلُواْ ٱلَّذِينَ لاَ يُؤْمِنُونَ بِٱللَّهِ وَلاَ بِٱلْيَوْمِ ٱلآخِرِ وَلاَ يُحَرِّمُونَ مَا حَرَّمَ ٱللَّهُ وَرَسُولُهُ وَلاَ يَدِينُونَ دِينَ ٱلْحَقِّ مِنَ ٱلَّذِينَ أُوتُواْ ٱلْكِتَابَ حَتَّىٰ يُعْطُواْ ٱلْجِزْيَةَ عَن يَدٍ وَهُمْ صَاغِرُونَ\n\n\nতোমরা যুদ্ধ করতে থাক আহলে কিতাবের ঐ লোকদের বিরুদ্ধে, যারা ঈমান আনে না আল্লাহর প্রতি এবং শেষ দিনের প্রতি, আল্লাহ ও তাঁর রাসূল যা হারাম করেছেন তা হারাম মনে করে না, এবং অনুসরণ করে না প্রকৃত সত্য দ্বীন, যে পর্যন্ত না তারা বশ্যতা স্বীকার করে, স্বহস্তে জিযিয়া প্রদান করে। [সূরা তাওবা: ২৯]\n\nরাসূল (ﷺ) বলেন:\n\nأُمِرْتُ أَنْ أُقَاتِلَ النَّاسَ حَتَّى يَشْهَدُوا أَنْ لَا إِلَهَ إِلَّا اللَّهُ وَأَنَّ مُحَمَّدًا رَسُولُ اللَّهِ وَيُقِيمُوا الصَّلَاةَ وَيُؤْتُوا الزَّكَاةَ ...\n\n\nআমি ততক্ষণ পর্যন্ত মানুষের সঙ্গে যুদ্ধ করতে আদেশপ্রাপ্ত হয়েছি যতক্ষণ না তার সাক্ষ্য দেয় যে, লা ইলাহা ইল্লাল্লাহু আন্না মুহাম্মাদার রাসূলুল্লাহ এবং তারা নামায কায়েম করে ও যাকাত আদায় করে...। [বুখারী]\n\nরাসূল (ﷺ) হুনায়নের যুদ্ধে হাওয়াজিন আক্রমণ করতে গিয়েছিলেন এবং মুতার যুদ্ধে রোমানদের আক্রমণ করতে সৈন্যদল পাঠিয়েছিলেন। এগুলো সবই আক্রমণাত্মক যুদ্ধ। বস্তুত রাসূল (ﷺ)-এর জীবনে সংগঠিত ২য় হিজরীর বদর থেকে শুরু ৯ম হিজরীর তাবুক পর্যন্ত অধিকাংশ যুদ্ধই ছিল আক্রমণাত্মক।\n\nহযরত আল্লামা ইদরিস কান্দলভী (رحمة الله) এ সম্পর্কে অভিমত প্রকাশ করেন যে, \"রাসূলে কারীম (ﷺ) কর্তৃক সরাসরি পরিচালিত অধিকাংশ যুদ্ধসমূহ ছিল আক্রমণাত্মক (offensive) এবং প্রতিরোধাত্মক (defensive) ছিল কম। অনুরূপভাবে ইসলামী খলীফা ও রাষ্ট্রপ্রধানগণের অধিকাংশ অভিযান ছিল আক্রমণাত্মক এবং তাৎক্ষণিক। যেসব লোক বলে যে ইসলামে আক্রমণাত্মক জিহাদ নেই, শুধু প্রতিরোধাত্মক জিহাদ আছে, তারা হল কুরআন ও সুন্নাহর বিকৃতকারী এবং বুজুর্গদের অতীত ইতিহাস গোপনকারী। বাতিলের ভয়ে মানসিক বিকারগ্রস্ত্র এসব মানুষের কোনো বক্তৃতা বা লেখার ওপর আস্থা রাখা উচিত নয়। [আল্লামা মোহাম্মদ ইদরিস কান্দলভী, \"দসতুর-ই-ইসলাম\", লাহোর, পৃষ্ঠা: ৩০]\n\nসাহাবীদের যুগেও আক্রমণাত্মক জিহাদের মাধ্যমেই ইরাক, পারস্য, শাম, মিশর ও উত্তর আফ্রিকা বিজয় হয়েছে। তাই আক্রমণাত্মক জিহাদের বিষয়ে সাহাবীদের ইজমাও সুস্পষ্ট। স্পেন, ভারতবর্ষ, এমন কি বাংলাদেশও সাহাবীদের পরবর্তী যুগের আক্রমণাত্মক জিহাদের মাধ্যমেই ইসলামের পতাকাতলে এসেছিল।\n\nইনশাআল্লাহ পরবর্তী খিলাফত প্রতিষ্ঠিত হওয়ার পর আক্রমণাত্মক জিহাদের যাত্রা আবার সত্যিকার অর্থে শুরু হবে। পৃথিবীর প্রান্তে প্রান্তে শাহাদাতের পতাকা উড়বে ইনশাআল্লাহ।\n\nأَنَّ الْجَنَّةَ تَحْتَ ظِلَالِ السُّيُوفِ\n\nজান্নাত তরবারীসমূহের ছায়ার নিচে। [বুখারী]\n\nإِنَّ أَبْوَابَ الْجَنَّةِ تَحْتَ ظِلَالِ السُّيُوفِ\n\nজান্নাতের দরজাগুলো তরবারীসমূহের ছায়ার নিচে। [মুসলিম]\n\nمَنْ مَاتَ وَلَمْ يَغْزُ وَلَمْ يُحَدِّثْ بِهِ نَفْسَهُ مَاتَ عَلَى شُعْبَةٍ مِنْ نِفَاقٍ\n\nযে ব্যক্তি যুদ্ধে কখনো অংশ নেয়নি এবং মনে মনে তার আকাঙ্ক্ষাও পোষণ না করে মারা যায়, সে মুনাফিকত্বের একটি শাখায় মৃত্যুবরণ করলো। [মুসলিম]"
    },
    {
        "1": "ইসলামী বিপ্লবের পথ",
        "2": ""
    },
    {
        "1": "দুটি কথা",
        "2": "তখনো ভারত স্বাধীন হয়নি। ভারত বিভক্ত হয়ে পাকিস্থান রাষ্ট্রের জন্ম হয়নি। কিন্তু ভারতের স্বাধীনতা লাভ আর মুসলমানদের জন্যে পৃথক আবাসভূমি এ দুটো বিষয়ই চূড়ান্তভাবে কার্যকর হবার দিকে অগ্রসর হচ্ছিল। মুসলমানরা একটি ইসলামী রাষ্ট্র প্রতিষ্ঠা করতে চাচ্ছিল, যেখানে সর্বক্ষেত্রে কার্যকর হবে কুরআন সুন্নাহ বিধান। কিন্তু যারা এই রাষ্ট্রটি প্রতিষ্ঠা করার ক্ষেত্রে নেতৃত্ব দিচ্ছিল, তাদের মধ্যে না ছিল ইসলামের যথার্থ জ্ঞান, না ছিল ইসলামী চরিত্র আর না ছিল নিরেট ইসলামী সমাজ গড়ার মন মানসিকতা। তাদের মধ্যে মুসলিম জাতীয়তাবাদী একটি চিন্তা ছিল মাত্র। স্রেফ মুসলমানদের হাতে ক্ষমতা আসাটাকেই কোন একটি দেশ ইসলামী রাষ্ট্র হবার জন্যে যথেষ্ট বলে তারা ধরে নিয়েছিল। সে দেশের আইন কানুন, শিক্ষা সংস্কৃতি, অর্থনীতি রাজনীতি যা-ই হোক না কেন?\n\nএটা ছিল একটা চরম ভ্রান্ত ধারণা। এই অবাস্তব পন্থায় কিছুতেই একটি ইসলামী রাষ্ট্র প্রতিষ্ঠিত হতে পারেনা। ইসলামী রাষ্ট্র প্রতিষ্ঠার বা ইসলামী বিপ্লব সাধনের একটি সুনির্দিষ্ট নিয়ম পন্থা রয়েছে। পৃথিবীর যে দেশের লোকেরাই ইসলামী রাষ্ট্র প্রতিষ্ঠা করতে চাইবে, তাদেরকে অবশ্যি সেই নির্দিষ্ট নিয়মপন্থা অনুসরণ করতে হবে। এ সময় মাওলানা মওদূদী (রঃ) এই কথাগুলো পরিষ্কারভাবে সকলের দৃষ্টিগোচর করা নিজের দায়িত্ব মনে করেন এবং সে হিসেবে ১৯৪০ সালের সেপ্টেম্বর মাসে আলীগড় বিশ্ববিদ্যালয়ের ষ্ট্রেচী হলে এ সম্পর্কে এক অনুপম বক্তব্য পেশ করেন। বক্তব্যের শিরোনাম ছিল “ইসলামী হুকুমত কেসতরাহ কায়েম হোতি হায়?” এর সরল অনুবাদ হলো, ‘ইসলামী রাষ্ট্র কিভাবে প্রতিষ্ঠিত হয়?’ বক্তব্যটি সাথে সাথে পুস্তিকাকারে প্রকাশিত হয়। অবশ্য বাংলা ভাষায় এটি ‘ইসলামী বিপ্লবের পথ’ নামে পরিচিত।\n\nকয়েক দশক আগে পুস্তিকাটি বাংলা সাধু ভাষায় অনূদিত ও প্রকাশিত হয়। এ যাবত পুস্তিকাটির বহু সংস্করণ মুদ্রিত হয়েছে। বহুবারের মুদ্রণের ফলে এতে স্থায়ীভাবে কিছু মুদ্রণজনিত ত্রুটি ঢুকে পড়ে। সে কারণে এবং চলতি ভাষার দাবী পূরণের লক্ষ্যে পুস্তিকাটি আমরা পুনঃ অনুবাদ করেছি চলতি ভাষায়।\n\nএই বক্তব্যটি পুস্তিকাকারে প্রকাশের সময় মাওলানা মওদূদী (রঃ) নিজেই প্রচলিত বাইবেল থেকে ইসলামী রাষ্ট্র সংক্রান্ত হযরত ঈসা আলাইহিস সালামের কিছু বাণী এর সাথে সংযোজন করে দেন। এই নতুন সংস্করণে আমরা সেই সংযোজনটিও সন্নিবেশিত করে দিয়েছি।\n\nবাংলাদেশে যারা ইসলামী বিপ্লব সাধন করতে চান, পুস্তিকাটি আগেও তাদের দিশারী ছিল, ভবিষ্যতেও অম্লান দিশারীর কাজ করবে বলে আমরা আশা করি।\n\n* আব্দুস শহীদ নাসিম ১৮.১১.১৯৯১\n“গণতান্ত্রিক রাষ্ট্রে ক্ষমতা তো সেইসব লোকদের হাতেই আসবে, যারা ভোটারদের সমর্থন লাভ করতে সক্ষম হবে। ভোটারদের মধ্যে যদি ইসলামী চিন্তা ও মানসিকতাই সৃষ্টি না হয়, যথার্থ ইসলামী নৈতিক চরিত্র গঠনের আগ্রহই যদি তাদের না থাকে এবং ইসলামের সেই সুবিচারপূর্ণ অলংঘনীয় মূলনীতিসমূহ তারা মেনে চলতে প্রস্তুত না হয়, যেগুলোর ভিত্তিতে ইসলামী রাষ্ট্র পরিচালিত হবে, তবে তাদের ভোটে কখনো খাঁটি মুসলমান নির্বাচিত হয়ে পার্লামেন্টে আসতে পারবে না।”\n\n“এ কাজের জন্যে এমন একদল দুঃসাহসী যুবকের প্রয়োজন, যারা সত্যের প্রতি ঈমান এনে তার উপর পাহাড়ের মতো অটল হয়ে থাকবে। অন্য কোনো দিকে তাদের দৃষ্টি নিবদ্ধ হবেনা। পৃথিবীতে যা-ই ঘটুক না কেন, তারা নিজেদের লক্ষ্য উদ্দেশ্যের পথ থেকে এক ইঞ্চিও বিচ্যুত হবেনা।”"
    },
    {
        "1": "ইসলামী রাষ্ট্র কিভাবে প্রতিষ্ঠিত হয়?",
        "2": "স্বাভাবিক নিয়মে একটি ইসলামী রাষ্ট্র প্রতিষ্ঠিত হবার কর্মপন্থা আমি সুস্পষ্টভাবে এ প্রবন্ধে তুলে ধরতে চাই। আমি দেখতে পাচ্ছি, বর্তমানে ইসলামী রাষ্ট্রের নাম শিশুদের খেলনায় পরিণত হয়েছে। বিভিন্ন পন্থা ও শ্রেণীর লোকেরা ইসলামী রাষ্ট্রের ধারণা ও তা প্রতিষ্ঠার খেয়াল ব্যক্ত করছেন। কিন্তু এই লক্ষ্যে উপনীত হবার জন্যে এমন সব অদ্ভুত পথ ও পন্থার প্রস্তাব তারা করছেন, যেসব পথ ও পন্থায় এই লক্ষ্যে উপনীত হওয়া সেরকমই অসম্ভব, মটর গাড়ীতে করে আমেরিকায় পৌঁছা যেরকমই অসম্ভব। এরকম অসার কল্পনার (Loose thinking) কারণ হলো, কোন না কোন ঐতিহাসিক ও রাজনৈতিক কারণে তাদের অন্তরে এমন একটি রাষ্ট্র প্রতিষ্ঠার খায়েশ পয়দা হয়ে গেছে, যার না হবে “ইসলামী রাষ্ট্র”। কিন্তু এই রাষ্ট্রটির ধরণ ও বৈশিষ্ট্য কি হবে, নিরেট বৈজ্ঞানিক (Scientific) পন্থায় তারা তা জানার চেষ্টা করেনি। আর এমন একটি রাষ্ট্র প্রতিষ্ঠিতই বা হয় কোন্ পন্থায়, তাও জানবার কোশেশ তারা করেনি। এমতাবস্থায়, বিষয়টিকে বৈজ্ঞানিক পন্থায় ভালোভাবে বিশ্লেষণ করার প্রয়োজন অনুভব করছি।"
    },
    {
        "1": "রাষ্ট্র ব্যবস্থার স্বাভাবিক বিবর্তন",
        "2": "যে কোনো ধরণের রাষ্ট্র ব্যবস্থাই যে কৃত্রিম পন্থায় প্রতিষ্ঠিত হতে পারেনা, সমাজ বিজ্ঞান সম্পর্কে কিছুমাত্র জ্ঞান রাখেন, এমন সবাই তা জানেন। রাষ্ট্র ব্যবস্থা এক জায়গা থেকে তৈরি করে এনে অন্য জায়গায় স্থাপন করার মতোও কোনো বস্তু নয়। রাষ্ট্র ব্যবস্থা তো কোনো একটি সমাজের মধ্যকার নৈতিক চরিত্র, চিন্তাচেতনা, মন মানসিকতা, সভ্যতা-সংস্কৃতি এবং ইতিহাস ঐতিহ্যগত কার্যকারণের সমন্বিত কর্ম প্রক্রিয়ার ফলশ্রুতিতে সম্পূর্ণ স্বাভাবিক নিয়মে জন্ম লাভ করে। এর জন্যে কিছুটা প্রাথমিক উপায় উপাদান (Prerequisites), কিছু সামাজিক ও সামষ্টিক চেষ্টা তৎপরতা এবং কিছু আবেগ উদ্দীপনা ও ঝোঁক প্রবণতা বর্তমান থাকা চাই, যেগুলোর সমন্বিত চাপের মুখে স্বাভাবিক পন্থায় রাষ্ট্র ব্যবস্থা অস্তিত্ব লাভ করে থাকে। যুক্তি বিদ্যায় সূত্র বিন্যাসের ভিত্তিতে যেমন সিদ্ধান্ত প্রকাশিত হয়, রসায়ন শাস্ত্রে রসায়নিক বৈশিষ্ট্য সম্পন্ন উপাদান সমূহকে বিশেষ পন্থায় সংমিশ্রিত করলে যেমন সেগুলোর সমগুণ সম্পন্ন রসায়নিক পদার্থই প্রস্তুত হয়, ঠিক একইভাবে, সমাজ বিজ্ঞানের সূত্র অনুযায়ী, একটি রাষ্ট্র কেবল সেই পরিবেশের দাবীর ফলশ্রুতিতেই জন্ম লাভ করে, যে পরিবেশ সৃষ্টি হয় কোনো সমাজে পারস্পারিক সমঝোতা ও সহযোগিতার ভিত্তিতে।\n\nআর রাষ্ট্রের প্রকৃতি কি হবে? তাও নির্ভর করে সমাজের সেই পরিবেশ ও দৃষ্টিভংগির উপর, যার চাপের ফলশ্রুতিতে রাষ্ট্র জন্ম লাভ করবে। যেমন, তর্ক শাস্ত্র এক ধরণের সূত্র বিন্যাসের ফলশ্রুতিতে অন্য ধরণের সিদ্ধান্ত প্রকাশ হতে পারেনা। যেমন, রসায়ন শাস্ত্রে সমবৈশিষ্ট্য সম্পন্ন রসায়নিক উপাদান সমূহের সংমিশ্রণে একটি ভিন্নধর্মী যৌগিক পদার্থ তৈরি হতে পারেনা। যেমন, লেবু গাছ লাগানোর পর তা বড় হয়ে আম ফলাতে পারেনা। ঠিক তেমনি উপায় উপাদান এবং কার্যকারণ যদি একটি বিশেষ প্রকৃতির রাষ্ট্র প্রতিষ্ঠার জন্যে হয়ে থাকে, আর সেগুলোর সমন্বিত কার্যক্রমও যদি হয় বিশেষ ধরণের রাষ্ট্রেরই আত্মপ্রকাশের অনুকূলে, তাহলে ক্রমবিকাশের পর্যায়সমূহ পার হয়ে রাষ্ট্র যখন পূর্ণতা লাভের দ্বার প্রান্তে উপনীত হবে, তখন এসব উপায় উপাদান ও কার্যক্রমের ফলশ্রুতিতে সম্পূর্ণ ভিন্ন প্রকৃতির রাষ্ট্র প্রতিষ্ঠিত হয়ে যাবে, তা কিছুতেই হতে পারেনা।\n\nএ বক্তব্য থেকে আপনারা আমাকে অদৃষ্টবাদের (Determinism) প্রবক্তা মনে করবেন না। একথাও মনে করবেন না যে, আমি মানুষের ইচ্ছাশক্তি ও স্বাধিকারকে অস্বীকার করছি। নিঃসন্দেহে রাষ্ট্রের প্রকৃতি নির্ধারণে ব্যক্তি ও সমষ্টির ইচ্ছাশক্তি এবং কার্যক্রমের ভূমিকা বিরাট। কিন্তু আমি আসলেই একটি কথাই প্রমাণ করার চেষ্টা করছি। আর তাহলো, যে ধরণের রাষ্ট্র ব্যবস্থাই সৃষ্টি করা উদ্দেশ্য হবে, প্রথম থেকেই ঠিক সে ধরণের রাষ্ট্রের স্বভাব প্রকৃতির সাথে সামঞ্জস্যশীল উপায় উপাদান সংগ্রহ করা এবং ঠিক সে লক্ষ্যেই পৌঁছুবার মতো কর্মপন্থা অবলম্বন করা একান্ত অপরিহার্য।\n\nআমরা যে বিশেষ রাষ্ট্র ব্যবস্থা প্রতিষ্ঠা করতে চাই, সে প্রকৃতির রাষ্ট্রব্যবস্থা প্রতিষ্ঠার জন্যে অবশ্যি ঠিক সে রকম আন্দোলন সৃষ্টি হতে হবে। সে ধরণের ব্যক্তিগত, দলীয় ও সামাজিক চরিত্র সৃষ্টি করতে হবে। সে ধরণের প্রশিক্ষণপ্রাপ্ত নেতৃত্ব এবং সে রকম সামাজিক কার্যক্রম ও পরিবেশ সৃষ্টি করতে হবে। কারণ, এগুলো এই বিশেষ ধরণের রাষ্ট্র ব্যবস্থার স্বাভাবিক দাবী। এসব উপায় উপাদান ও কার্যকারণের যখন সমন্বিতভাবে সংগৃহীত ও হস্তগত হয় এবং এক দীর্ঘ প্রাণান্তকর চেষ্টা সংগ্রামের পর তাদের মধ্যে এমন অপ্রতিরোধ্য শক্তি বলিষ্ঠতা সৃষ্টি হয়ে যায়, যার ফলে তাদের গড়া এই সমাজে অন্য কোনো ধরণের বাতিল ব্যবস্থার পক্ষে বেঁচে থাকাই অসম্ভব হয়ে পড়ে, তখন এর অপরিহার্য স্বাভাবিক পরিণতিতে সেই বিশেষ রাষ্ট্র ব্যবস্থারই আত্মপ্রকাশ ঘটে, যার জন্যে এই সকল উপায় উপাদান ও কার্যকারণের শক্তি সমন্বিত ও সমষ্টিগতভাবে চেষ্টা সংগ্রাম চালিয়েছে।\n\nযেমন একটি বীজ। তার থেকে অংকুরিত হলো একটি গাছ। যার অভ্যন্তরীণ উপাদানসমূহ তাকে প্রতিপালিত করে পৌঁছে দিলো একটি পর্যায়ে। তখন এ গাছ থেকে সম্পূর্ণ স্বাভাবিক নিয়মে সেই ফলই ফলতে থাকবে, যা ফলানোর জন্যে তার অভ্যন্তরীণ শক্তি ও উপায় উপাদানসমূহ দীর্ঘদিন ধরে রসসিঞ্চন করে আসছিল। এই অতি সত্যি বিষয়টি সম্পর্কে গভীরভাবে চিন্তা করে দেখলে আপনাকে একটি কথা স্বীকার করে নিতেই হবে। তাহলো, আন্দোলন, নেতৃত্ব, ব্যক্তিগত ও সামষ্টিক চরিত্র এবং কর্মপদ্ধতি ও কর্মকৌশলসহ প্রতিটি উপাদান যেখানে একটি বিশেষ ধরণের রাষ্ট্র প্রতিষ্ঠার জন্যে সম্পূর্ণ অনুকূল ও উপযোগী তৎপরতায় বলিষ্ঠভাবে সক্রিয়, এ সবের পরিণামে সেখানে সম্পূর্ণ বিপরীত ধরণের রাষ্ট্র ব্যবস্থা প্রতিষ্ঠিত হয়ে যাবার আশা করাটা মুর্খতা, খামখেয়ালী, অসার কল্পনা এবং অনভিজ্ঞতা ছাড়া আর কিছুই নাই।"
    },
    {
        "1": "আদর্শিক রাষ্ট্র (Ideological State)",
        "2": "আমরা যে রাষ্ট্রকে ‘ইসলামী রাষ্ট্র’ বলে আখ্যায়িত করেছি, তার প্রকৃত রূপটা কি? কি তার প্রকৃতি? কি তার ধরণ? কি তার বৈশিষ্ট্য ও আসল পরিচয়? – তা আমাদের ভালোভাবে বুঝে নেয়া দরকার। ইসলামী রাষ্ট্রের সর্বপ্রথম বৈশিষ্ট্য হলো, জাতীয়তাবাদের নাম গন্ধও এখানে সম্পূর্ণ অনুপস্থিত। এ জিনিসটিই ইসলামী রাষ্ট্রকে অন্য সব ধরণের রাষ্ট্র থেকে স্বাতন্ত্র্য দান করেছে। এ হচ্ছে নিছক একটি আদর্শিক রাষ্ট্র। এ ধরণের রাষ্ট্রকে আমি ইংরেজীতে ‘IDEOLOGICAL STATE’ বলবো। এমন আদর্শ ভিত্তিক রাষ্ট্রের সাথে মানুষ সব সময় পরিচিত ছিল না। আজও পৃথিবীতে এ ধরণের কোন আদর্শিক রাষ্ট্র প্রতিষ্ঠিত নেই। প্রাচীনকালে মানুষ বংশীয় বা শ্রেণীগত রাষ্ট্রের সাথে পরিচিত ছিলো। অতপর গোত্রীয় এবং জাতীয় রাষ্ট্রের সাথে পরিচিত হয়। এমন একটি আদর্শিক রাষ্ট্রের কথা মানুষ তার সংকীর্ণ মানসিকতায় কখনো স্থান দেয়নি, যার আদর্শ গ্রহণ করে নিলে বংশ, গোত্র, জাতি ও বর্ণ নির্বিশেষে সকলেই সে রাষ্ট্র পরিচালনায় অংশীদার হয়ে যাবে।\n\nখৃষ্টবাদ এর একটি অস্পষ্ট নকশা লাভ করেছিল। কিন্তু সেই পূর্ণাঙ্গ চিন্তা কাঠামো তারা লাভ করেনি, যার ভিত্তিতে একটি রাষ্ট্র প্রতিষ্ঠিত হতে পারে। ফরাসী বিপ্লবে আদর্শিক রাষ্ট্রের একটি ক্ষীণ রশ্মি মানুষ প্রত্যক্ষ করেছিল বটে, কিন্তু তা অচিরেই সংকীর্ণ জাতীয়তাবাদের অন্ধ গহবরে তলিয়ে যায়। কমিউনিজম আদর্শিক রাষ্ট্রের ধারণা বিশেষভাবে প্রচার করে। এমনকি এ মতবাদের ভিত্তিতে একটি রাষ্ট্রের বুনিয়াদ স্থাপনেরও কোশেশ করে। এর ফলে বিশ্ববাসীর মনে আদর্শিক রাষ্ট্রের ক্ষীণ ধারণাও জন্ম নিতে থাকে। কিন্তু অবশেষে এর ধমনীতেও ঢুকে পড়লো জাতীয়তাবাদের যাবতীয় তীর্যক ভাবধারা। জাতীয়তাবাদ কমিউনিজমের আদর্শিক ধারণাকে ভাসিয়ে নিয়ে ডুবিয়ে দিলো সমুদ্রের তলদেশে।\n\nপৃথিবীর প্রথম থেকে আজ পর্যন্ত একমাত্র ইসলামই হচ্ছে একমাত্র সেই আদর্শ নীতি, যা জাতীয়তাবাদের যাবতীয় সংকীর্ণ ভাবধারা থেকে মুক্ত করে রাষ্ট্র ব্যবস্থাকে নিরেট আদর্শিক বুনিয়াদের উপর প্রতিষ্ঠা করতে সক্ষম। আর একমাত্র ইসলামই হচ্ছে সেই মহান আদর্শ, যা গোটা মানব জাতিকে তার এই আদর্শ গ্রহণ করে অজাতীয়তাবাদী বিশ্বজনীন রাষ্ট্র গঠনের আহ্বান জানায়।\n\nবর্তমান বিশ্বে যেহেতু এমন একটি রাষ্ট্রের ধারণা অপরিচিত এবং যেহেতু বিশ্বের সবগুলো রাষ্ট্র ব্যবস্থার অবস্থা এ ধারণার সম্পূর্ণ বিপরীত, তাই কেবল অমুসলিমরাই নয়, স্বয়ং মুসলমানরা পর্যন্ত এমন একটি রাষ্ট্র এবং এর অন্তর্নিহিত ভাবধারা (IMPLICATIONS) অনুধাবন করতে অক্ষম হয়ে পড়েছে। যারা মুসলমানের ঘরে জন্ম নিয়েছে বটে, কিন্তু সমাজ ব্যবস্থার ধারণা গ্রহণ করেছে পুরোপুরিভাবে ইউরোপীয় ইতিহাস, রাজনীতি, ও সমাজ বিজ্ঞান (Social science) থেকে, তাদের মন মস্তিষ্কে এ ধরণের আদর্শ ভিত্তিক রাষ্ট্রের ধারণা কিছুতেই স্থান পায় না। উপমহাদেশের বাইরেও মুসলিম সংখ্যাগরিষ্ঠ যেসব দেশ স্বাধীন হয়েছে, সেসব দেশেও এ ধরণের লোকদের হাতেই রাষ্ট্রীয় কর্তৃত্ব এসেছে। জাতীয় রাষ্ট্র (National State) ছাড়া আর কোনো ধরণের রাষ্ট্রের কথা কল্পনাও করতে পারেনা। কারণ, তাদের মনমস্তিষ্ক তো ইসলামের জ্ঞান, চেতনা এবং আদর্শিক রাষ্ট্রের ধারণা থেকে সম্পূর্ণ মুক্ত। এই উপমহাদেশেও যারা সে ধরণের শিক্ষা দীক্ষা লাভ করেছে, তারাও এ জটিল সমস্যায় জর্জরিত।\n\nইসলামী রাষ্ট্রের নাম মুখে এরা উচ্চারণ করে বটে, কিন্তু যে শিক্ষা দীক্ষায় বেচারাদের মস্তিষ্ক গঠিত হয়েছে, তা থেকে ঘুরে ফিরে কেবল সেই ‘জাতীয় রাষ্ট্রের’ চিত্রই বারবার তাদের সামনে ভেসে উঠে। জ্ঞানত কিংবা অজ্ঞতাবশতঃ এরা কেবল জাতি পূজার (Nationalistic Ideology) বেড়াজালেই ফেঁসে যায়। তারা যে পরিকল্পনা ও কর্মসূচীর কথাই চিন্তা করুক না কেন, তা করে থাকে জাতীয়তাবাদেরই ভাবধারার ভিত্তিতে। ইসলামী রাষ্ট্র সম্পর্কে তারা সম্পূর্ণ গতানুগতিক ধারণা পোষণ করে।\n\nতারা মনে করে, ‘মুসলমান’ নামের যে ‘জাতিটি’ রয়েছে, তার হাতে রাষ্ট্রীয় ক্ষমতা কিংবা অন্তত রাজনৈতিক নেতৃত্ব এলেই তা ইসলামী রাষ্ট্র হবে। আর এ উদ্দেশ্য হাসিলের জন্যে তারা যতোই চিন্তাভাবনা করে, অন্যান্য জাতির অবলম্বিত কর্মপন্থা ছাড়া নিজেদের সেই জাতিটির জন্যে অন্য কোন কর্মপন্থাই তাদের নজরে পড়েনা। এই ধারণাই তাদের মগজকে আচ্ছন্ন করে রেখেছে যে, পৃথিবীর অন্যান্য জাতি যেসব উপায় উপাদানের সমন্বয়ে গঠিত হয়েছে, তারাও ওসব উপায় উপাদানের সমন্বয়েই তাদের জাতিটিকে গঠন করবে। তাদের মধ্যে জাতীয়তাবাদী চেতনা জাগ্রত করে দেয়া হবে। ১ তাদের মধ্যে কেন্দ্রীয় নেতৃত্ব সৃষ্টি করা হবে। জাতীয় গার্ডবাহিনী সংগঠিত করা হবে। গঠন করা হবে জাতীয় মিলিশিয়া বাহিনী। যেখানে তারা সংখ্যাগরিষ্ঠ হবে, সেখানে গণতন্ত্রের স্বীকৃত নীতি ‘সংখ্যাগরিষ্ঠের শাসন’ (Majority Rule) এর ভিত্তিতে তাদের জাতীয় রাষ্ট্র সংগঠিত হবে। আর সেখানে তারা সংখ্যালঘু, সেখানে তাদের ‘অধিকার’ সংরক্ষিত হবে।\n\nতারা মনে করে, তাদের স্বাতন্ত্র্য ঠিক সেভাবে সংরক্ষিত হওয়া উচিত, যেভাবে বিশ্বের অন্যান্য দেশে প্রতিটি সংখ্যালঘু জাতি (National Minority) নিজেদের স্বাতন্ত্র্য রক্ষা করতে চায়। তারা চায়, শিক্ষা, চাকুরী এবং নির্বাচনী সংস্থাসমূহে নিজেদের কোটা নির্ধারিত হবে। নিজেদের প্রতিনিধি নিজেরা নির্বাচন করবে। ইত্যাদি ইত্যাদি জাতীয়তাবাদী চিন্তা তাদের চিন্তা শক্তিকে গ্রাস করে রেখেছে। এসব জাতীয়তাবাদী চিন্তা প্রকাশ করার সময় তার উম্মাহ্, জামায়াত, মিল্লাত, আমীর ইতায়াত প্রভৃতি ইসলামী পরিভাষাই মুখে উচ্চারণ করে। কিন্তু এই শব্দগুলো তাদের কাছে জাতীয় ধর্মবাদের জন্যে ব্যবহৃত শব্দাবলীরই সমার্থক। সৌভাগ্যবশতঃ তারা এ শব্দগুলো পুরানো ভান্ডারে তৈরি করাই পেয়ে গেছে এবং এগুলো দিয়ে তাম্র মুদ্রার উপর স্বর্ণমুদ্রার মোহরাংকিত করার সুবিধে পাচ্ছে।\n\nআপনারা যদি আদর্শ ভিত্তিক রাষ্ট্রের সঠিক পরিচয় উপলব্ধি করে নিতে পারেন, তাহলে একথাটি বুঝতে বিন্দুমাত্র কষ্ট হবে না যে, এ ধরণের জাতীয়তাবাদী চিন্তাপদ্ধতি, কার্যসূচি তো দূরের কথা, বরঞ্চ এ মহান কাজের সূচনাই হতে পারেনা। সত্য কথা বলতে কি, জাতীয়তাবাদের প্রতিটি অংগ একেকটি তীক্ষ্মধার কুঠারের মতো, যা আদর্শিক রাষ্ট্রের মূলে কুঠারাঘাত করে, তাকে বিনাশ করে দেয়।\n\nআদর্শবাদী রাষ্ট্র যে ধারণা (IDEA) পেশ করে, তার মূল কথাই হচ্ছে, আমাদের সামনে ‘জাতি’ বা ‘জাতীয়তাবাদের’ কোনো অস্তিত্ব নেই। আমাদের সামনে রয়েছে শুধু মানুষ বা মানব জাতি। তাদের কাছে আমরা এক মহান আদর্শ এ উদ্দেশ্যে পেশ ও প্রচার করবো যে, এ আদর্শের ভিত্তিতে সমাজ ও রাষ্ট্রীয় কাঠামো গঠিত ও প্রতিষ্ঠিত হবার মধ্যেই তাদের সকলের কল্যাণ ও সাফল্য নিহিত রয়েছে। এই আদর্শ গ্রহণকারী সকল মানুষ ঐ আদর্শিক রাষ্ট্রটি পরিচালনায় সমান অংশীদার।\n\nএবার একটু চিন্তা করে দেখুন, যে ব্যক্তির মন মগজ, ভাষা বক্তব্য, কাজ কর্ম, তৎপরতা প্রভৃতি প্রতিটি জিনিসের উপর সংকীর্ণ জাতীয়তাবাদ ও জাতিপূজার মোহরাংকিত হয়ে আছে, সে কী করে এই মহান বিশ্বজনীন আদর্শিক দৃষ্টিভঙ্গী নিয়ে চলতে সক্ষম হবে? সংকীর্ণ জাতি পূজায় অন্ধ বিভোর হয়ে সে নিজের হাতেই তো বিশ্বমানবতাকে আহ্বান জানাবার পথ বন্ধ করে দিয়েছে। প্রথম কদমেই তো সে নিজের পজিশনকে ভ্রান্তির বেড়াজালে নিমজ্জিত করেছে। বিশ্বের যেসব জাতি জাতীয়তাবাদী বিদ্বেষে অন্ধ হয়ে আছে, জাতিপূজা এবং জাতীয় রাষ্ট্রই যাদের সমস্ত ঝগড়া লড়াইর মূল কারণ, তাদের পক্ষে বিশ্ব মানবতাকে কল্যাণের আদর্শের প্রতি আহ্বান করা সম্ভব নয়। যারা নিজেদের জাতীয় রাষ্ট্র এবং নিজ জাতির অধিকারের জন্যে ঝগড়ায় নিমজ্জিত, তারা কি বিশ্ব মানবতার কল্যাণের কথা চিন্তা করতে পারে? লোকদেরকে মামলাবাজী থেকে ফিরানোর আন্দোলন আদালতে মামলা দায়ের করার মাধ্যমে আরম্ভ করা কি যুক্তি সংগত কাজ হতে পারে?"
    },
    {
        "1": "আল্লাহর সার্বভৌমত্ব এবং মানুষের প্রতিনিধিত্ব ভিত্তিক রাষ্ট্র",
        "2": "ইসলামী রাষ্ট্রের দ্বিতীয় বৈশিষ্ট্য হলো, তার গোটা অট্টালিকা আল্লাহর সার্বভৌমত্বের ধারণার উপর প্রতিষ্ঠিত। এ ধারণার মূল কথা হলো, বিশ্ব সাম্রাজ্য আল্লাহর। তিনিই এ বিশ্বের সার্বভৌম শাসক। কোনো ব্যক্তি, বংশ, শ্রেণী, জাতি, এমনকি গোটা মানবজাতিরও সার্বভৌমত্বের (Sovereignty) বিন্দুমাত্র অধিকার নেই। আইন প্রণয়ন এবং নির্দেশ দানের অধিকার কেবলমাত্র আল্লাহর জন্যে নির্দিষ্ট।\n\nএই রাষ্ট্রের প্রকৃত স্বরূপ হচ্ছে, এখানে মানুষ আল্লাহর প্রতিনিধি হিসেবে কাজ করবে। আর এ প্রতিনিধিত্বের মর্যাদা মানুষ সঠিকভাবে লাভ করতে পারে মাত্র দুটি পন্থায়। হয়তো আল্লাহর পক্ষ থেকে সরাসরি কোনো মানুষের নিকট আইন ও রাষ্ট্রীয় বিধান অবতীর্ণ হবে এবং তিনি তা অনুসরণ ও কার্যকর করবেন। কিংবা মানুষ সেই ব্যক্তির অনুসরণ ও অনুবর্তন করবে, যার নিকট আল্লাহর পক্ষ থেকে আইন ও বিধান অবতীর্ণ হয়েছে।\n\nএই খিলাফত পরিচালনার কাজে এমন সব লোকই অংশীদার হবে, যারা এই আইন ও বিধানের প্রতি ঈমান আনবে এবং তা অনুসরণ ও কার্যকর করার জন্যে প্রস্তুত থাকবে। তাদেরকে এরূপ স্থায়ী অনুভূতির সাথে এ মহান কাজ পরিচালনা করতে হবে যে, সামষ্টিকভাবে আমাতের সকলকে এবং ব্যক্তিগতভাবে আমাদের প্রত্যেককে এর জন্যে সেই মহান আল্লাহ তায়ালার সম্মুখে জবাবদিহি করতে হবে, গোপন ও প্রকাশ্য সব কিছুই যার অবগতিতে রয়েছে। যার জ্ঞানের বাইরে কোন কিছুই গোপন নেই।\n\nএই চিন্তা প্রতিটি মূহুর্ত তাদের এ অনুভূতিকে জাগ্রত রাখবে যে, মানুষের উপর নিজেদের হুকুম ও কর্তৃত্ব চালানোর জন্যে, জনগণকে নিজেদের গোলাম বানানোর জন্যে, তাদেরকে নিজেদের সম্মুখে মাথা নত করতে বাধ্য করার জন্যে, তাদের থেকে ট্যাক্স আদায় করে নিজেদের জন্যে বিলাসবহুল আট্টালিকা নির্মাণ করার জন্যে, আর স্বেচ্ছাচারী ক্ষমতা প্রয়োগ করে বিলাসিতা, আত্মপূজা এবং হঠকারিতার সামগ্রী পূঞ্জিভূত করার জন্যে আমাদের উপর খিলাফতের এই মহান দায়িত্ব অর্পিত হয়নি। বরঞ্চ এই বিরাট দায়িত্ব আমাদের উপর এই জন্যে অর্পিত হয়েছে, যেনো আমরা আল্লাহর বান্দাদের উপর তাঁরই দেয়া ইনসাফ ভিত্তিক আইন ও বিধান কার্যকর করি এবং নিজেরা নিজেদের জীবনে তা পুরোপুরি অনুসরণ ও কার্যকর করি। এই বিধানের অনুসরণ এবং তা কার্যকর করার ব্যাপারে আমরা যদি বিন্দুমাত্র ত্রুটি করি, এ কাজে যদি অনূ পরিমাণ স্বার্থপরতা, স্বেচ্ছাচারিতা, বিদ্বেষ, পক্ষপাতিত্ব, কিংবা বিশ্বাসঘাতকতার অনুপ্রবেশ ঘটাই, তাহলে আল্লাহর আদালতে এর শাস্তি অবশ্যি আমাদেরকে ভোগ করতে হবে, দুনিয়ার জীবনে শাস্তি ভোগ থেকে যতোই মুক্ত থাকি না কেন?\n\nএই মহান আদর্শের ভিত্তির উপর প্রতিষ্ঠিত রাষ্ট্রীয় অট্টালিকা তার মূল ও কান্ড থেকে আরম্ভ করে ক্ষুদ্র থেকে ক্ষুদ্রতর শাখা প্রশাখা পর্যন্ত প্রতিটি বিষয়ে ধর্মহীন রাষ্ট্র (Secular States) থেকে সম্পূর্ণ ভিন্নতর হয়ে থাকে। তার গঠন প্রক্রিয়া, স্বভাব প্রকৃতি সবকিছুই সেক্যুলার রাষ্ট্র থেকে সম্পূর্ণ ভিন্নধর্মী। ইসলামী রাষ্ট্র প্রতিষ্ঠা ও পরিচালনার জন্যে প্রয়োজন এক বিশেষ ধরণের মানসিকতা। এক স্বাতন্ত্রধর্মী চারিত্রিক বৈশিষ্ট্য। এক অনুপম কর্মনৈপূণ্য। এ রাষ্ট্রের সেনাবাহিনী, পুলিশ বাহিনী, কোর্ট কাচারী, অর্থনৈতিক ব্যবস্থা, আইন কানুন, কর ও খাজন পরিচালনা পদ্ধতি, পররাষ্ট্রনীতি, যুদ্ধ, সন্ধি প্রভৃতি সব বিষয়ই ধর্মহীন রাষ্ট্র থেকে সম্পূর্ণ ভিন্নতর। সেক্যুলার রাষ্ট্রের প্রধান বিচারপতি ইসলামী রাষ্ট্রের কেরানী, এমনকি চাপরাশী হবারও যোগ্য নয়। সে রাষ্ট্রের পুলিশ ইনস্পেক্টর জেনারেল (ওএচ) ইসলামী রাষ্ট্রের একজন সাধারণ কনস্টেবল হবারও যোগ্যতা রাখেনা। ধর্মহীন রাষ্ট্রের ফিল্ড মার্শাল এবং জেনারেলরা ইসলামী রাষ্ট্রে সাধারণ সিপাহী পদেও ভর্তি হবার যোগ্যতা রাখেনা। তাদের পররাষ্ট্র মন্ত্রী ইসলামী রাষ্ট্রে কোনো পদ পাওয়া তো দূরের কথা, তার মিথ্যাচার, ধোকাবাজি এবং বিশ্বসাঘাতকতার কারণে হয়তো কারাগারে নিক্ষিপ্ত হওয়া থেকেও সে রক্ষা পাবেনা।\n\nমোট কথা, ধর্মহীন সেক্যুলার রাষ্ট্র পরিচালনার উপযোগী করে যেসব লোক তৈরি করা হয়েছে এবং সে ধরণের রাষ্ট্রের স্বভাব প্রকৃতির সাথে সামঞ্জস্য বিধান করে নৈতিক ও মানসিক প্রশিক্ষণ দেয়া হয়েছে, ইসলামী রাষ্ট্র পরিচালনার ক্ষেত্রে তারা সম্পূর্ণ অযোগ্য। ইসলামী রাষ্ট্রের নাগরিক, ভোটার, কাউন্সিলার, কর্মকর্তা, সিপাহী, জজ, ম্যাজিস্ট্রেট, বিভিন্ন বিভাগীয় কর্মকর্তা, সেনা প্রধান, রাষ্ট্রদূত, মন্ত্রীবর্গ, মোটকথা নিজেদের সমজা জীবনের প্রতিটি বিভাগ, পরিচালিকা যন্ত্রের প্রতিটি অংশ সম্পূর্ণ নতুনভাবে নিজস্ব আদর্শের ভিত্তিতে ঢেলে সাজাতে হবে।\n\nএ রাষ্ট্র পরিচালনায় প্রয়োজন এমন সব লোকের, যাদের অন্তরে রয়েছে আল্লাহর ভয়। যারা আল্লাহর সম্মুখে নিজেদের দায়ত্ব পালনের বিষয়ে জবাবদিহি করতে হবে বলে তীব্র অনুভূতি রাখে। যারা দুনিয়ার উপর আখিরাতকে প্রাধান্য দেয়। যাদের দৃষ্টিতে নৈতিক লাভ ক্ষতি পার্থিব লাভ ক্ষতির চাইতে অধিক মূল্যবান। যারা সর্বাবস্থায় সেইসব আইন কানুন নিয়মনীতি ও কর্মপন্থার অনুসরণ করবে, যা তাদের জন্যে বিশেষভাবে প্রণীত হয়েছে। তাদের যাবতীয় চেষ্টা তৎপরতার একমাত্র লক্ষ্য হবে আল্লাহর সন্তুষ্টি অর্জন। ব্যক্তিগত আর জাতিগত স্বার্থের দাসত্ব আর কামনা বাসনার গোলামীর জিঞ্জির থেকে তাদের গর্দান হবে সম্পূর্ণ মুক্ত। হিংসা বিদ্বেষ আর দৃষ্টির সংকীর্ণতা থেকে তাদের মন মানসিকতা সম্পূর্ণ পবিত্র। ধনসম্পদ ও ক্ষমতার নেশায় যারা উন্মাদ হবার নয়। ধনদৌলতের লালসা আর ক্ষমতার লিপ্সায় যারা কাতর হবার নয়।\n\nএইরূপ রাষ্ট্র পরিচালনার জন্যে এমন নৈতিক বলিষ্ঠতার অধিকারী একদল লোক প্রয়োজন, পৃথিবীর ধনভান্ডার হস্তগত হলেও, যারা নিখাঁদ আমানতদার প্রমাণিত হবে। ক্ষমতা হস্তগত হলে জনগণের কল্যাণ চিন্তায় যারা বিনিদ্র রজনী কাটাবে। আর জনগণও যাদের সুতীব্র দায়িত্বানুভূতিপূর্ণ রক্ষণাবেক্ষণাধীনে নিজেদের জানমাল, ইজ্জত আবরুসহ যাবতীয় ব্যাপারে থাকবে সম্পূর্ণ নিরাপদ ও নির্বিঘ্ন। ইসলামী রাষ্ট্র পরিচালনার জন্যে প্রয়োজন এমন একদল লোকের, যারা কোনো দেশে বিজয়ীর বেশে প্রবেশ করলে সেখানকার লোকেরা গণহত্যা, জনপদের ধ্বংসলীলা, জুলুম নির্যাতন, গুন্ডামী বদমায়েশী এবং ব্যভিচারের ভয়ে ভীত সন্ত্রস্ত হবেনা। বরঞ্চ বিজিত দেশের অধিবাসীরা এদের প্রতিটি সিপাহীকে পাবে তাদের জানমাল, ইজ্জত আবরু ও নারীদের সতীত্বের পূর্ণ হিফাযতকারী। আন্তর্জাতিক রাজনীতিতে তারা এতোটা সুখ্যাতি ও উচ্চ মর্যাদার অধিকারী হবে যে, তাদের সততা, সত্যবাদিতা, ন্যায়পরায়নতা, নৈতিক ও চারিত্রিক মূলনীতির অনুসরণ এবং প্রতিশ্রুতি ও চুক্তি পালনের ব্যাপারে গোটা বিশ্ব তাদের উপরে আস্থাশীল হবে।\n\nএ ধরণের এবং কেবলমাত্র এধরণের লোকদের দ্বারাই ইসলামী রাষ্ট্র প্রতিষ্ঠিত হতে পারে। কেবলমাত্র এরূপ লোকেরাই ইসলামী হুকুমাত পরিচালনা করতে সক্ষম। পক্ষান্তরে বস্তুবাদী স্বার্থান্বেষী (Utilitarian Mentality) লোকদের দ্বারা কিছুতেই একটি ইসলামী রাষ্ট্র প্রতিষ্ঠিত ও পরিচালিত হতে পারেনা। বরং রাষ্ট্রীয় কাঠামোর মধ্যে এরূপ লোকদের অস্তিত্ব অট্টালিকার অভ্যন্তরে উইপোকার অস্তিত্বের মতোই বিপজ্জনক। এরা পার্থিব স্বার্থ এবং ব্যক্তি ও জাতির স্বার্থে নিত্য নতুন নীতিমালা তৈরি করে। এদের মগজে না আছে আল্লাহর ভয়, না পরকালের। বরঞ্চ তাদের সমগ্র চেষ্টা তৎপরতার এবং নিত্য নতুন পলিসির মূলকথা হচ্ছে কেবলমাত্র পার্থিব লাভ লোকসানের ‘ধান্দা’।"
    },
    {
        "1": "ইসলামের বিপ্লবের পদ্ধতি",
        "2": "এতোক্ষণ ইসলামী রাষ্ট্রের যে রূপরেখা অংকন করা হলো, তার পুরো চিত্র স্মরণ রেখে চিন্তা করে দেখুন, এই লক্ষ্যে পৌঁছুবার সত্যিকার কর্মপন্থা কি হতে পারে? আগেই বলেছি, কোনো একটি সমাজের মধ্যকার নৈতিক চরিত্র, চিন্তা চেতনা, মন মানসিকতা, সভ্যতা সংস্কৃতি এবং ইতিহাস ঐতিহ্যগত কার্যকারণের সমন্বিত কর্ম প্রক্রিয়ার ফল স্বরূপ সম্পূর্ণ স্বাভাবিক নিয়মে ঠিক সে ধরণের একটি রাষ্ট্র অস্তিত্ব লাভ করে। একটি গাছ অংকুরিত হওয়া থেকে আরম্ভ করে পূর্ণাঙ্গ গাছে পরিণত হওয়া পর্যন্ত যদি তা লেবু গাছ হিসাবে পরিগঠিত হয়ে থাকে, তবে ফল ফলানোর সময় হঠাৎ করে সে গাছে কিছুতেই আম ফলাতে পারেনা। ঠিক তেমনি, ইসলামী রাষ্ট্রেরও অলৌকিকভাবে আবির্ভাব ঘটেনা।\n\nইসলামী রাষ্ট্র প্রতিষ্ঠিত হবার জন্যে প্রথমে এমন একটি আন্দোলনের প্রয়োজন, যার বুনিয়াদ নির্মিত হবে সেই জীবন দর্শন, সেই জীবনোদ্দেশ্য, সেই নৈতিক মানদন্ড এবং সেই চারিত্রিক আদর্শের উপর, যা হবে ইসলামের প্রাণশক্তির সাথে পূর্ণ সামঞ্জস্যশীল। কেবল সেসব লোকেরাই ঐ আন্দোলনের নেতা ও কর্মী হবার যোগ্যতা রাখবে, যারা মানবতার এ বিশেষ ছাঁচে ঢেলে নিজেদেরকে গড়ে তুলতে প্রস্তুত হবে। সেই সাথে যারা সমাজে অনুরূপ মনমানসিকতা ও নৈতিক প্রাণশক্তি প্রচারের জন্যে প্রাণান্তকর চেষ্টা সাধনা চালিয়ে যাবে।\n\nঅতঃপর এই একই ভিত্তির উপর এমন এক নতুন শিক্ষা ব্যবস্থা গড়ে তুলতে হবে, যা ঐ বিশেষ টাইপের লোক তৈরি করবে। যা থেকে সৃষ্টি হবে এমন সব মুসলিম বিজ্ঞানী, দার্শনিক, ঐতিহাসিক, অর্থনীতিবিদ, আইনজ্ঞ, রাজনীতিবিদ, মোটকথা জ্ঞান বিজ্ঞানের প্রতিটি শাখায় এমন সব বিশেষজ্ঞ তৈরি হবে, যারা নিজেদের মনমানসিকতা, ধ্যানধারণা ও চিন্তা দর্শনের দিক থেকে হবে পূর্ণ মুসলিম। যাদের ইসলামের মূলনীতির ভিত্তিতে বাস্তবধর্মী এক পরিপূর্ণ জীবন ব্যবস্থার নীল নকশা তৈরি করার থাকবে পূর্ণাঙ্গ যোগ্যতা। যারা খোদাদ্রোহী চিন্তানায়কদের মোকাবেলায় নিজেদের বুদ্ধিবৃত্তিক নেতৃত্ব (Intellectual leadership) -কে বিজয়ী ও সুপ্রতিষ্ঠিত করার পূর্ণ যোগ্যতা রাখবে।\n\nএই চিন্তা ও বুদ্ধিবৃত্তিক প্রেক্ষাপটের ভিত্তিতেই ইসলামী আন্দোলনকে সমাজের বুকে ছড়িয়ে থাকা ভ্রান্ত জীবন ব্যবস্থার বিরুদ্ধে সংগ্রাম চালিয়ে যেতে হবে। এই সংগ্রামে আন্দোলনের নেতৃবৃন্দকে বিপদ মুসীবত ও অত্যাচার নির্যাতন সহ্য করে, ত্যাগ ও কুরবানীর নজরানা পেশ করে, মার খেয়ে খেয়ে এবং জীবন দিয়ে দিয়ে নিজেদের ঐকান্তিক নিষ্ঠা ও মজবুত সংকল্পের প্রমাণ পেশ করতে হবে। যেনো কোনো প্রকার লোক তাদের নিখাঁদ খাঁটি (Finest standard) সোনাই দেখতে পায়। সংগ্রামের ময়দানে যে আদর্শের পতাকাবাহী হিসেবে তারা অবতীর্ণ হয়েছে, তাদের প্রতিটি কথা ও কাজে সে আদর্শ প্রতিফলিত হতে হবে। তাদের প্রতিটি কথা দ্বারা যেনো দুনিয়ার সামনে একথা দিবালোকের মতো স্পষ্ট হয়ে যায় যে, এমন নিষ্কলুষ, নিঃস্বার্থ, সত্যবাদী, পূতঃ চরিত্র, ত্যাগী, নীতিবান ও খোদাভীরু লোকেরা মানবতার কল্যাণের জন্যে যে আদর্শিক রাষ্ট্র প্রতিষ্ঠার আহ্বান জানাচ্ছে, তাতে অবশ্যি মানুষের জন্যে সুবিচার, শান্তি ও কল্যাণ নিহিত রয়েছে।\n\nএ ধরণের চেষ্টা সংগ্রামের মাধ্যমে সমাজের এমন সব লোকই ধীরে ধীরে এই আন্দোলনে শরীক হয়ে যাবে, যাদের প্রকৃতিতে সত্য ও সততার কিছু না কিছু উপাদান বিদ্যমান রয়েছে। এর মোকাবেলায় হীন চরিত্র ও নিকৃষ্ট পথের অনুসারীদের প্রভাব ধীরে ধীরে সমাজ থেকে বিলীন হয়ে যেতে থাকবে। জনগণের চিন্তা চেতনায় সৃষ্টি হবে এক প্রচন্ড বিপ্লব। সমাজ জীবনে উত্থিত হবে সেই বিশেষ রাষ্ট্র ব্যবস্থার তীব্র দাবী। তখন এই পরিবর্তিত মানসিকতার সমাজে অপর কোনো রাষ্ট্র ব্যবস্থা চালু থাকার পথ হয়ে যাবে সম্পূর্ণ রুদ্ধ।\n\nঅবশেষে, এক অবশ্যম্ভাবী ও স্বাভাবিক পরিণতির ফলে সেই কাংখিত রাষ্ট্র ব্যবস্থা প্রতিষ্ঠিত হয়ে যাবে, যার জন্যে দীর্ঘদিন থেকে জমীনকে তৈরি করা হয়েছে। এভাবে সেই রাষ্ট্র ব্যবস্থার বদৌলতে, তা পরিচালনার জন্যে একেবারে নিম্নশ্রেণীর কর্মচারী থেকে নিয়ে মন্ত্রী ও গভর্ণর পর্যায় পর্যন্ত সকল শ্রেণীর কর্মচারী ও কর্মকর্তা সেখানে মজুদ পাওয়া যাবে।\n\nএ হলো সেই বিপ্লবের চিত্র ও সেই রাষ্ট্র প্রতিষ্ঠার স্বাভাবিক পদ্ধতি, যাকে ইসলামী বিপ্লব ও ইসলামী রাষ্ট্র বলা হয়। পৃথিবীর সব বিপ্লবের ইতিহাস আপনাদের সামনে রয়েছে। একথা আপনাদের অজানা থাকার কথা নয় যে, একটি বিশেষ ধরণের বিপ্লব ঠিক সেই ধরণের আন্দোলন, অনুরূপ নেতৃত্ব ও কর্মী বাহিনী, অনুরূপ সামষ্টিক ও সামাজিক চেতনা এবং অনুরূপ সাংস্কৃতিক ও নৈতিক পরিবেশই দাবী করে।\n\nফরাসী বিপ্লবের জন্যে সেই বিশেষ ধরণের নৈতিকও মানসিক ভিত রচনারই প্রয়োজন ছিলো, যা তৈরি করেছিলেন রুশো, ভল্টেয়ার ও মন্টেস্কোর মতো দার্শনিক। কার্ল মার্ক্সের দর্শন এবং লেলিন ও ট্রটক্সির নেতৃত্ব আর হাজার হাজার সমাজতান্ত্রিক কর্মীর ত্যাগের বদৌলতেই রুশ বিপ্লব সম্ভব হয়েছিল, যারা নিজেদের জীবনকে সমাজতন্ত্রের ছাঁচে ঢেলে গঠন করেছিলো। জার্মানীর জাতীয় সমাজতন্ত্রের পক্ষে সেই বিশেষ নৈতিক, মনস্তাত্বিক ও সাংস্কৃতিক মাটিতেই শিকড় গাড়া সম্ভব হয়েছিল, যা সৃষ্টি করেছিল হেগেল, ফিস্টে, গ্যেটে এবং নিটশের মতো অসংখ্য চিন্তাবিদদের দর্শন ও মতাদর্শ, আর হিটলারের দুর্ধর্ষ নেতৃত্ব। ঠিক তেমনি, ইসলামী বিপ্লবও কেবল তখনি সংঘটিত হতে পারবে, যখন কুরআনী দর্শন ও মুহাম্মদ রাসূলুল্লাহর (সঃ) আদর্শের ভিত্তিতে একটি প্রচন্ড গণআন্দোলন উত্থিত হবে এবং সামাজিক জীবনের মানসিক, নৈতিক, মনস্তাত্বিক ও সাংস্কৃতিক ভিত্তিসমূহকে সংগ্রামের প্রচন্ডতায় আমূল পরিবর্তিত করে দেয়া সম্ভব হবে।\n\nএকথা অন্তত আমার বুঝে আসেনা যে, কোনো জাতিপূজা ধরণের আন্দোলন দ্বারা কি করে ইসলামী বিপব সংগঠিত হতে পারে? কারণ, এর পটভূমিতে তো রয়েছে সেই ত্রুটিপূর্ণ শিক্ষা ব্যবস্থা, যা বর্তমানে আমাদের দেশে চালু রয়েছে। আর এই শিক্ষা ব্যবস্থার ভিত্তি তো সুবিধাবাদী নৈতিকতা (Utilitarian Morals) এবং প্রয়োগবাদী (Pragmatism) মানসিকতার উপর প্রতিষ্ঠিত। সাবেক ফরাসী প্রধানমন্ত্রী মসিয়ে রোনোর মতো অলৌকিক পন্থায় আমি বিশ্বাস করিনা। আমি এই নীতিতে বিশ্বাসী যে, চেষ্টা সংগ্রাম যেমন হবে, ফলও ঠিক সে রকমই হবে।"
    },
    {
        "1": "অবাস্তব ধারণা- কল্পনা",
        "2": "কিছু লোকের ধারণা, মুসলমানরা সংগঠিত হলেই তাদের সব সমস্যার সমাধান হয়ে যাবে। তারা মনে করেন, মুসলমানরা এক কেন্দ্রে, এক প্লাটফরমে এবং একক নেতৃত্বের অধীনে একত্রিত হয়ে গেলেই “ইসলামী রাষ্ট্র” কিংবা “স্বাধীন ভারত স্বাধীন ইসলাম” এর উদ্দেশ্য হাসিল হয়ে যাবে। কিন্তু মূলত এটাও জাতিপূজা ধরণেরই প্রোগ্রাম। এভাবে ইসলামী রাষ্ট্র প্রতিষ্ঠার চিন্তা অবাস্তব কল্পনা ছাড়া আর কিছুই নয়। জাতীয়তাবাদী চিন্তাধারা দিয়ে ইসলামী রাষ্ট্র প্রতিষ্ঠিত হয় না। জাতি হিসাবে যারাই নিজেদের কর্তৃত্ব প্রতিষ্ঠা করতে চাইবে, নিঃসন্দেহে এধরণের প্রোগ্রামই তারা গ্রহণ করবে। চাই তারা হিন্দু জাতি হোক, বা শিখ। কিংবা জার্মান হোক বা ইতালীয়। আসলে, জাতির প্রেমে নিমজ্জিত নেতা ঝোপ বুঝে কোপ মারতে পারদর্শী হয়ে থাকে। কর্তৃত্ব চালানো এবং দল পরিচালনার যোগ্যতা পুরোমাত্রায় তার মধ্যে বিদ্যমান থাকে। যে কোন জাতির মস্তক উন্নত করার ব্যাপারে এ ধরণের নেতা খুবই উপযোগী হয়ে থাকে। চাই সে হিটলার হোক কিংবা মুসোলিনী। অনুরূপ হাজরো লাখো নওজোয়ান যদি এ ধরণের কেনো নেতার নেতৃত্বে সুশৃংখলভাবে আন্দোলন করতে পারে, তবে বিশ্বের বুকে যে কোন জাতির শির উন্নত হতে পারে। চাই তারা জাপানী জাতীয়তাবাদে বিশ্বাসী হোক, কিংবা চৈনিক, তাতে কিছুই যায় আসে না।\n\nএকইভাবে “মুসলমান” যদি একটি বংশগত কিংবা ঐতিহাসিক জাতির নাম হয়ে থাকে আর উদ্দেশ্য যদি হয়ে থাকে সেই জাতিটির উন্নতি সাধন, তবে তার বাস্তব সম্মত উপায় সেটাই, যা প্রস্তাব করা হচ্ছে। এর ফলে একটি জাতীয় রাষ্ট্রও অর্জিত হতে পারে। কিংবা কমপক্ষে দেশ শাসনে ভাল একটা অংশীদারিত্ব লাভ হতে পারে। কিন্তু ইসলামী বিপব এবং ইসলামী রাষ্ট্র প্রতিষ্ঠার দিক থেকে এটাকে প্রথম পদক্ষেপও বলা যেতে পারেনা। বরঞ্চ এ এক বিপরীত পদক্ষেপ।\n\nবর্তমানে মুসলমান নামে যে জাতিটি এদেশে বাস করছে, তাতে ভালমন্দ সকল প্রকার লোকই বিদ্যমান রয়েছে। চরিত্রগত দিক থেকে কাফিরদের মধ্যে যতো প্রকার লোক পাওয়া যায়, ততো প্রকার লোক এ জাতিটির মধ্যেও বর্তমান। কোনো কাফির জাতি আদালতে মিথ্যা সাক্ষ্য দেওয়ার জন্যে যত লোক যোগাড় করতে পারবে, সম্ভবত এ জাতিটিও সে কাজের জন্যে ততো লোক একত্র করতে পারবে। সুদ, ঘুষ, চুরি, ডাকাতি, জিনা, ব্যভিচার, মিথ্যা ও ধোকাবাজিসহ যাবতীয় নৈতিক অপরাধের কাজে এ জাতিটি কাফিরদের থেকে কিছুমাত্র কম পারদর্শী নয়। পেট ভর্তি করা এবং অর্থ উপার্জনের জন্যে কাফিররা যতো পথ অবলম্বন করে, এ জাতির লোকেরাও ঠিক ততো পথই অবলম্বন করে। জেনে বুঝে নিজ মোয়াক্কেলকে জিতানোর জন্যে একদল মুসলিম উকিল প্রকৃত সত্যকে চাপা দেবার সময় ঠিক ততোটাই খোদার ভয়হীন হয়ে থাকে, যতোটা হয়ে থাকে একজন অমুসলিম আইনজীবি। একজন মুসলিম ধনশালী সম্পদের প্রাচুর্য দ্বারা এবং একজন মুসলিম শাসক ক্ষমতার দাপটে ঠিক সেসব কাজই করে, যা করে থাকে অমুসলিম ধনী আর শাসকরা।\n\nযে জাতি নৈতিক দিক থেকে এতোটা অধঃপতিত হয়েছে, তার সব ধরণের জগাখিচুড়ী চরিত্রের লোকদের একত্রিত ও সংগঠিত করে দিলেই, কিংবা রাজনৈতিক প্রশিক্ষণের মাধ্যমে তাদেরকে শৃগালের মতো চাতুর্য শিখিয়ে, অথবা সামরিক প্রশিক্ষণের মাধ্যমে নেকড়ের মতো হিংস্র করে গড়ে তোলার মাধ্যমে জংগলের কর্তৃত্ব লাভ করা হয়তো সহজ হতে পারে। কিন্তু আমার কিছুতেই বুঝে আসেনা, তাদের দ্বারা আল্লাহর কালেমাকে বিজয়ী করার কাজ কিভাবে সম্ভব হতে পারে? এমতাবস্থায় কে তাদের নৈতিক শ্রেষ্ঠত্বের স্বীকৃতি দেবে? কে হবে তাদের সম্মুখে শ্রদ্ধাবনত? তাদের দেখে কার অন্তর হবে ইসলামের জন্যে আবেগাপ্লুত? তাদের “পবিত্র জীবন ধারার” মাধ্যমে ‘ইয়াদখুলূনা ফি দ্বীনিল্লাহী আফওয়াজা’-এর মনোমুগ্ধকর দৃশ্য কিভাবে দেখানো যেতে পারে? কোথায় স্বীকৃতি পাবে তাদের আধ্যাত্বিক নেতৃত্ব? নিজেদের মুক্তির জন্যে বিশ্বের কোন্ লোকেরা তাদের স্বাগত জানাবে?\n\nআল্লাহর কালেমা বিজয় যে জিনিসের নাম, তার জন্যে তো এমন সব কর্মী বাহিনীরই প্রয়োজন, যারা হবে আল্লাহর ভয়ে ভীত সন্ত্রস্ত। কোনো প্রকার লাভ ক্ষতির পরোয়া না করেই আল্লাহর আইন ও বিধানের উপর যারা থাকবে অটল অবিচল। মূলতঃ আল্লাহর দ্বীন প্রতিষ্ঠার জন্যে এরকম একদল লোকেরই প্রয়োজন। চাই তারা বংশগত মুসলমানের মধ্য থেকেই এগিয়ে আসুক, কিংবা আসুক অপর কোনো জাতি থেকে, তাতে কিছুই যায় আসেনা। আমাদের জাতির উপরে বর্ণিত ধরণের পঁচিশ পঞ্চাশ লাখ লোকের মেলা অপেক্ষা এরকম দশজন মর্দে মুমিন আল্লাহর দ্বীনকে বিজয়ী করার কাজে অধিকতর মূল্যবান। সেরকম বিপুল তাম্রমুদ্রার ভাণ্ডার ইসলামের কোন কাজে আসবে না, যেগুলোর উপর স্বর্ণমুদ্রার মোহরাংকিত করা হয়েছে। মুদ্রার এইসব বহিরাংকন দেখার আগে ইসলাম জানতে চায়, এগুলোর অভ্যন্তরেও সত্যিই সোনা আছে কি? জাল স্বর্ণমুদ্রার বিরাট স্তুপ অপেক্ষা আল্লাহর দ্বীনের কাজে একটি খাঁটি স্বর্ণমুদ্রাও অধিকতর মুল্যবান।\n\nএছাড়া আল্লাহর দ্বীনকে বিজয়ী করার আন্দোলনের জন্যে প্রয়োজন এমন নেতৃত্ব, যারা সেইসব নীতিমালা থেকে এক ইঞ্চিও বিচ্যুত হতে প্রস্তুত নয়, যেগুলো প্রতিষ্ঠার জন্যে ইসলামের আবির্ভাব ঘটেছে। এই আদর্শিক দৃঢ়তার ফলে সকল মুসলমানকে যদি না খেয়েও মরতে হয়, এমনকি তাদেরকে যদি হত্যাও করা হয়, তবু তাদের নেতৃবৃন্দ বিন্দুমাত্র বিচ্যুতি বরদাশত করতে প্রস্তুত হবেনা।\n\nযে নেতৃত্ব কেবল জাতির স্বার্থ দেখে, আদর্শকে জলাঞ্জলী দিয়ে জাতির লাভালাভের জন্যে যে কোনো পন্থা অবলম্বন করতে দ্বিধাবোধ করেনা এবং যার অন্তর খোদার ভয়শূন্য, আলাহর দ্বীন প্রতিষ্ঠার মহান কাজে তা যে নিরেট অযোগ্য, সে কথা আর বলার অপেক্ষা রাখে না।\n\nঅতঃপর দেশের বর্তমান শিক্ষা ব্যবস্থার অবস্থা দেখুন। ‘হাওয়ার গতি যে দিকে, চলো সবে সেদিকে’, এই বিখ্যাত প্রবাদটির উপর বর্তমান শিক্ষা ব্যবস্থার মূলনীতি প্রতিষ্ঠিত। এই শিক্ষা ব্যবস্থা এ মহান ইসলামের সেবার জন্যে কি করে উপযুক্ত হতে পারে, যার অটুট ফয়সালা হচ্ছেঃ হাওয়ার গতি যেদিকেই বয়ে যাক না কেনো, তোমাদেরকে সর্বাবস্থায় আল্লাহর নির্ধারিত পথেই চলতে হবে।\n\nআমি অত্যন্ত আস্থার সাথে আপনাদেরকে বলছি, আপনাদের হাতে একখন্ড স্বাধীন ভূমির কর্তৃত্ব পরিচালনার দায়িত্ব যদি অর্পণও করা হয়, আপনারা মাত্র একদিনও সে রাষ্ট্রটি ইসলামী আদর্শের ভিত্তিতে চালাতে সক্ষম হবেননা। একটি ইসলামী রাষ্ট্রের পুলিশ বাহিনী, আইন আদালত, সামরিক বাহিনী, রাজস্ব, অর্থব্যবস্থা, শিক্ষা ব্যবস্থা এবং পররাষ্ট্রনীতি পরিচলানার জন্যে যে ধরণের পরিগঠিত মানসিকতা এবং উন্নত নৈতিক শক্তি সম্পন্ন একদল লোকের প্রয়োজন, তার কোন ব্যবস্থাই আপনারা করেননি। বর্তমানে দেশের কলেজ বিশ্ববিদ্যালয়গুলোতে যে শিক্ষা প্রদান করা হয়, তা থেকে অনৈসলামী রাষ্ট্রের সচিব এবং মন্ত্রী পর্যন্ত সংগ্রহ করা যেতে পারে। কিন্তু মনে কিছু করবেন না, তা থেকে একটি ইসলামী আদালতের চাপরাসী এবং ইসলামী পুলিশ বাহিনীর জন্যে সাধারণ কনস্টেবল পর্যন্ত সংগ্রহ করা সম্ভব হবে না।\n\nএই তিক্ত সত্য কথাটি কেবল আধুনিক শিক্ষা ব্যবস্থা সম্পর্কেই প্রযোজ্য নয়। বরঞ্চ আমাদের প্রাচীন মাদরাসা শিক্ষা ব্যবস্থা সম্পর্কেও সমানভাবে প্রযোজ্য। এই লোকগুলো তো কোনো প্রকার আন্দোলন এবং বিপ্লবেরই পক্ষপাতী নয়। এই শিক্ষা ব্যবস্থা এতোটা প্রাচীন ও অকর্মণ্য হয়ে গেছে যে, আধুনিক কালের ইসলামী রাষ্ট্রের জন্যে বিচারপতি, অর্থমন্ত্রী, প্রতিরক্ষামন্ত্রী, শিক্ষা পরিচালক এবং রাষ্ট্রদূত সরবরাহ করার ব্যাপারে তা সম্পূর্ণ অনুপযোগী হযে পড়েছে। এভাবে কোনো একটি দিক থেকেও কোনো প্রকার প্রস্তুতি ছাড়াই যারা ইসলামী রাষ্ট্র প্রতিষ্ঠার কথা বলে, তাদের মন মস্তিষ্কে যে ইসলামী রাষ্ট্রের কোনো ধারণাই বর্তমান নেই, তাতে কোনো প্রকার সন্দেহ থাকতে পারেনা।\n\nকেউ কেউ এমন অসার পরিকল্পনাও পোষণ করেন যে, অনৈসলামী ধাঁচে হলেও একবার মুসলমানদের একটি জাতীয় রাষ্ট্র প্রতিষ্ঠিত হয়ে যাক। পরে ধীরে ধীরে শিক্ষা ব্যবস্থা ও নৈতিক চরিত্র সংশোধনের মাধ্যমে সেটাকে ইসলামী রাষ্ট্রে রূপান্তরিত করা যাবে। কিন্তু ইতিহাস, রাষ্ট্র বিজ্ঞান এবং সমাজ বিজ্ঞান সম্পর্কে সামান্য যা কিছু অধ্যয়ন করেছি, তার ভিত্তিতে আমি বলতে চাই, এ অসার কল্পনার কখনো বাস্তব রূপ লাভ করা সম্ভব নয়। এ অবাস্তব কল্পসা যদি বাস্তব রূপ লাভ করে, তবে আমি মনে করবো সেটা এক অলৌকিক কাজ। একথা আমি আগেও বলেছি, রাষ্ট্র ব্যবস্থা সমাজ জীবনের গভীর তলদেশ পর্যন্ত শিকড় গেড়ে থাকে।\n\nতাই যতক্ষণ না সমাজ জীবনে বিপ্লব সাধিত হবে, ততোক্ষণ পর্যস্ত কোনো কৃত্রিম পদ্ধতিতে রাষ্ট্র বিপ্লব সাধন করা সম্ভব নয়। হযরত উমর ইবনে আব্দুল আযীযের মতো বিরাট যোগ্যতা সম্পন্ন শাসক পর্যন্ত এ পন্থায় সম্পূর্ণ ব্যর্থ হয়েছেন। তাঁর পক্ষে একটি বিরাট সংখ্যক তাবেয়ী এবং তাবে তাবেয়ীর সমর্থক থাকা সত্ত্বেও তিনি যে এ উদ্যোগে ব্যর্থ হলেন, তার কারণ হলো, সামগ্রিকভাবে তখনকার সমাজ এ পরিবর্তন ও বিপ্লবের জন্যে প্রস্তুত ছিলোনা। মুহাম্মাদ তুঘলক এবং আলমগীরের মতো শক্তিশালী বাদশাহগণ নিজেদের ব্যক্তিগত জীবনে উন্নত দ্বীনদারীর অধিকারী হওয়া সত্ত্বেও রাষ্ট্র ব্যবস্থায় কোনো প্রকার পরিবর্তন ও বিপ্লব সাধন করতে পারেননি। খলীফা মামুনুর রশীদের মতো পরাক্রমশালী শাসক পর্যন্ত রাষ্ট্র ব্যবস্থায় কোনো পরিবর্তন করা তো দূরের কথা, তার বাহ্যিক রূপটিতে সামান্য পরিবর্তন করতে চেয়েও ব্যর্থকাম হন। এ হচ্ছে সে সময়কার অবস্থা, যখন এক ব্যক্তির শক্তি ও ক্ষমতা অনেক কিছুই করতে পারতো। এমতাবস্থায় গণতান্ত্রিক নীতির উপর যে রাষ্ট্রটি প্রতিষ্ঠিত হবে, এই বুনিয়াদী পরিবর্তন সংশোধনের কাজে তা কি করে সাহায্যকারী হতে পারে? একথা কিছুতেই আমার বুঝে আসে না।\n\nগণতান্ত্রিক রাষ্ট্রে ক্ষমতা তো সেইসব লোকদের হাতেই আসবে, যারা ভোটারদের সমর্থন লাভ করতে সক্ষম হবে। ভোটারদের মধ্যে যদি ইসলামী চিন্তা ও মানসিকতাই সৃষ্টি না হয়, যথার্থ ইসলামী নৈতিক চরিত্র গঠনের আগ্রহই যদি তাদের না থাকে এবং ইসলামের সেই সুবিচারপূর্ণ অলংঘনীয় মূলনীতিসমূহ তারা মেনে চলতে প্রস্তুত না হয়, যেগুলোর ভিত্তিতে ইসলামী হুকুমাত পরিচালিত হবে, তবে তাদের ভোটে কখনো খাঁটি মুসলমান নির্বাচিত হয়ে পার্লামেন্টে আসতে পারবে না। এ পন্থায়তো কেবলমাত্র ঐসব লোকেরাই নেতৃত্ব হাসিল করবে, যারা আদমশুমারী অনুযায়ী মুসলমান বটে, কিন্তু দৃষ্টিভঙ্গি, কর্মনীতি এবং কর্মপন্থার দিক থেকে তাদের গায়ে ইসলামের বাতাসও লাগেনি।\n\nস্বাধীন মুসলিম দেশে এ ধরণের লোকদের হাতে নেতৃত্ব আসার অর্থ হচ্ছে আমরা ঠিক সে জায়গায়ই অবস্থান করবো, যেখানে অবস্থান করছিল অমুসলিম সরকার। বরং এ ধরণের মুসলিম সরকার আমাদেরকে তার চাইতেও নিকৃষ্ট অবস্থায় নিয়ে যাবে। কেননা, যে “জাতীয় রাষ্ট্রের” উপর ইসলামের উপর লেবেল প্রদর্শন করা হবে, ইসলামী বিপবের পথ রোধ করার ক্ষেত্রে তার দুঃসাহস হবে অসুমলিমদের চাইতেও অধিক। যেসব কাজে অমুসলিম সরকার কারাদন্ডের শাস্তি প্রদান করে, সেইসব ব্যাপারে এ ধরণের “মুসলিম জাতীয়তাবাদী সরকার” ফাঁসি ও নির্বাসনের শাস্তি প্রদান করবে। এরপরও এধরণের রাষ্ট্র ও সরকারের নেতারা বেঁচে থাকা অবস্থায় থাকবেন। ‘গাজী’ আর মরণের পর ‘রহমাতুল্লাহি আলাইহি’। এধরণের “জাতীয় রাষ্ট্র” ইসলামী বিপ্লবের পক্ষে সামান্যতম সহায়ক হবে বলে চিন্তা করাটাও মারাত্মক ভুল।\n\nপ্রশ্ন হলো, সেই রাষ্ট্রেও যদি আমাদেরকে সামাজিক জীবনের বুনিয়াদ পরিবর্তন করার সংগ্রাম করতেই হয় এবং রাষ্ট্রীয় সহযোগিতা ছাড়াই নিজেদের ত্যাগ ও কুরবানীর মাধ্যমে তা করতে হয়, তবে আজ থেকেই আমরা সেই কর্মপন্থা অবলম্বন করবোনা কেন? তথাকথিত সেই মুসলিম রাষ্ট্রের অপেক্ষায় কেন আমরা সময় এবং তা প্রতিষ্ঠার চেষ্টায় শক্তি ব্যয় করবো, যে রাষ্ট্র সম্পর্কে আমরা জানি, তা আমাদের উদ্দেশ্য হাসিলের পথে কোনো উপকারে আসবে না, বরঞ্চ অনেকটা প্রতিবন্ধকই প্রমাণিত হবে।"
    },
    {
        "1": "ইসলামী আন্দোলনের সঠিক কর্মনীতি",
        "2": "ইসলামী বিপ্লবের জন্যে সমাজ জীবনের আমূল পরিবর্তন এবং তা সম্পূর্ণ নতুনভাবে পরিগঠন করার সঠিক কর্মনীতি কি? এবার আমি সংক্ষিপ্তাকারে ঐতিহাসিক দৃষ্টান্ত বর্ণনার মাধ্যমে তা আপনাদের সামনে ব্যাখ্যা করতে চাই। তাছাড়া এই সংগ্রামকে সফলতার শিখরে পৌঁছে দেবার যথার্থ কর্মপন্থাই বা কি? তাও পরিষ্কার করতে চাই।\n\nইসলাম হলো সেই মহান আন্দোলনের নাম, যা মানব জীবনের গোটা ইমারত নির্মাণ করতে চায় এক আল্লাহর সার্বভৌমত্বের দৃষ্টিভঙ্গির উপর। সেই অতি প্রাচীন কাল থেকেই এই আন্দোলন এই একই ভিত্তি ও পন্থায় চলে আসছে। আল্লাহর রাসূলগণই (প্রতিনিধিগণ) ছিলেন এ আন্দোলনের নেতা। তাই আমাদেরকেও যদি এ আন্দোলন করতে হয়, তবে তা অবশ্যি এই সকল নেতৃবৃন্দের পদ্ধতিতেই করতে হবে। কারণ, এছাড়া এ বিশেষ ধরণের আন্দোলনের জন্যে অন্য কেনো কর্মনীতি নেই এবং হতে পারেনা।\n\nএ প্রসঙ্গে আম্বিয়া কেরামের (عليه السلام) পদচিহ্ন অনুসন্ধান শুরু করলেই আমাদেরকে একটি সমস্যার সম্মুখীন হতে হয়। তাহলো, প্রাচীনকাল থেকে যেসব আম্বিয়ায়ে কিরাম অতীত হয়েছেন, তাঁদের কার্যক্রম সম্পর্কে আমরা বিস্তারিত কিছুই জানতে পারিনা। কুরআনের সংক্ষিপ্ত ইশারা ইঙগিত থেকে তাঁদের কার্যক্রম সম্পর্কে সামান্য ধারণা লাভ করা যায় বটে, কিন্তু তা দ্বারা পূর্ণাঙ্গ স্কীম তৈরি করা যেতে পারেনা। বাইবেলের নিউ টেস্টামেন্টে সাইয়্যেদুনা ঈসা আলাইহিস সালামের কিছু বাণী পাওয়া যায় (যা তাঁর বাণী বলে বিশুদ্ধভাবে প্রমাণিত নয়), তা থেকে ইসলামী আন্দোলনের সূচনাকাল সম্পর্কে কিছুটা ইংগিত পাওয়া যায়। জানা যায়, একেবারে প্রারম্ভিক অধ্যায়ে এ আন্দোলন কিভাবে পরিচালনা করতে হয় এবং কি কি সমস্যার সম্মুখীন তাকে হতে হয়। কিন্তু আন্দোলনের পরবর্তী অধ্যায়গুলো সম্পর্কে সেখানে কোনো ইংগিতই পাওয়া যায় না। কারণ, সেসব অধ্যায় ঈসা আলাইহিস সালামের জীবনে আসেনি।\n\nএ ব্যাপারে আমরা কেবল এক জায়গা থেকেই পূর্ণাঙ্গ ও সুস্পষ্ট পথ নির্দেশনা পাই। তাহলো, মুহাম্মাদুর রাসূলুল্লাহ্ সাল্লাল্লাহু আলাইহিস সালামের যিন্দেগী। নিছক ভক্তি ও ভালবাসার কারণেই আমরা তাঁর দিকে প্রত্যাবর্তন করছিনে, বরঞ্চ প্রকৃতপক্ষেই এ আন্দোলনের যাবতীয় চড়াই উৎরাই ও বাঁধা বিপত্তির জগদ্দলে ভরা দীর্ঘ পথ কিভাবে পাড়ি দিতে হবে, তা জানার জন্যে তাঁর দিকে প্রত্যাবর্তন করতে আমরা বাধ্য। ইসলামী আন্দোলনের সকল নেতার মধ্যে কেবলমাত্র মুহাম্মাদ রাসূলুল্লাহই (ﷺ) সেই একক নেতা, যাঁর জীবনে আমরা এই ইসলামী আন্দোলনের প্রারম্ভিক দাওয়াতী আধ্যায় থেকে নিয়ে ইসলামী রাষ্ট্র প্রতিষ্ঠা পর্যন্ত এবং রাষ্ট্র প্রতিষ্ঠার পর থেকে রাষ্ট্রের ধরণ, শাসনতন্ত্র, অভ্যন্তরীণ ও পররাষ্ট্র বিষয়ক পলিসি এবং আইন শৃংখলা ও প্রতিরক্ষা পর্যন্ত রাষ্ট্র পরিচালনার প্রতিটি অধ্যায় ও বিভাগ সম্পর্কে পূর্ণাঙ্গ ও সুপ্রমাণিত বিস্তারিত তথ্যাবলী পাই। সুতরাং, আমি এই একমাত্র উৎসটি থেকেই যথাযথ কর্মনীতির একটি সংক্ষিপ্ত চিত্র আপনাদের সম্মুখে উপস্থাপন করছি।"
    },
    {
        "1": "ক. আল্লাহর সার্বভৌমত্ব মেনে নেয়ার আহ্বান",
        "2": "আপনাদের জানা আছে, রাসূলুল্লাহ (ﷺ) যখন ইসলামের প্রচার ও প্রতিষ্ঠার কাজে আদিষ্ট হন, তখন সারা বিশ্বে নৈতিক, সামাজিক, অর্থনৈতিক ও রাজনৈতিক অসংখ্য সমস্যার আশু সমাধান প্রয়োজন ছিলো। তখন বর্তমান ছিলো রোম ও পারস্য সাম্রাজ্যবাদ। শ্রেণী বৈষম্য চরম আকার ধারণ করেছিলো। অবৈধ অর্থনৈতিক ফায়দা (Economic exploitation) লোটার প্রতিযোগিতা চলছিলো। আর সমাজের রন্ধ্রে রন্ধ্রে বিস্তার লাভ করেছিলো নৈতিক অপরাধের জাল। স্বয়ং নবী করিমের (ﷺ) স্বদেশে ছিলো অসংখ্য জটিল সমস্যা। এসব জটিল সমস্যার সমাধানের জন্যে দেশ ছিলো একজন সুযোগ্য লীডারের অপেক্ষায় উদগ্রীব।\n\nতাঁর গোটা দেশ ও জাতি ছিলো অজ্ঞতা, নৈতিক অধঃপতন, দারিদ্র ও দীনতা এবং ব্যভিচার ও পারস্পারিক কলহ বিবাদে চরমভাবে নিমজ্জিত। কুয়েত থেকে ইয়ামেন পর্যন্ত পূর্ব ও দক্ষিণের গোটা উপসাগরীয় এলাকা এবং উর্বর শস্য শ্যামল ইরাক প্রদেশ পারস্যের সাম্রাজ্যবাদী শক্তি রেখেছিলো জবর দখল করে। উত্তর দিকে রোম শাসকরা হিজাযের সীমানা পর্যন্ত বিস্তার করে রেখেছিলো তাদের সাম্রাজ্যবাদী থাবা। ইহুদী পূঁজিপতিরা স্বয়ং হিজাযের অর্থনীতিকেই করছিল নিয়ন্ত্রন। গোটা আরবের লোকদের তারা আবদ্ধ করে রেখেছিলো চক্রবৃদ্ধি সুদের অক্টোপাসে। তাদের শোষণ নিপীড়ন পৌঁছে গিয়েছিল চরম সীমানায়। পশ্চিম উপকূলের সোজা অপর পাড়ে হাবশায় প্রতিষ্ঠিত ছিল খ্রীস্টান রাষ্ট্র। মাত্র কয়েক বছর পূর্বে এরাই আক্রমণ চালিয়েছিলো মক্কায়। হিজায এবং ইয়ামেনের মধ্যবর্তী প্রদেশ নাজরানে বাস করতো এই খ্রীস্টানদেরই স্বজাতির লোকেরা। তাছাড়া অর্থনৈতিক ও রাজনৈতিক দিক থেকে তারা ছিলো জোটবদ্ধ। এমন এক শ্বাসরুদ্ধকর পরিবেশেই অবস্থান করছিল তখনকার আরবদেশ, নবীর স্বদেশ।\n\nকিন্তু আল্লাহ তায়ালা মানুষের পথ প্রদর্শনের জন্যে যে মহান নেতাকে নিযুক্ত করেন, তিনি গোটা বিশ্বের, এমনকি স্বদেশের এতোসব জটিল সমস্যার মধ্যে একটি সমস্যার প্রতিও মনোনিবেশ করেননি। সকল সমস্যা থেকে মুখ ফিরিয়ে তিনি কেবল একটি কথার দিকেই মানুষকে আহ্বান জানালেনঃ\n\nاَنِ اعْبُدُوا اَلله وَاجْتَنبوا الطَّاغُوتِ\n\n“হে মানুষ, তোমরা আল্লাহ ছাড়া আর সকল প্রভুত্ব শক্তিকে অস্বীকার করো, পরিত্যাগ করো এবং কেবলমাত্র আলাহর দাসত্ব ও আনুগত্য মেনে নাও।”\n\nএর অর্থ এই নয় যে, তাঁর দৃষ্টিতে এই একটি ছাড়া অন্য সকল সমস্যার কোনো গুরুত্বই ছিলোনা, কিংবা সেগুলো কোনো গুরুত্ব পাবারই উপযুক্ত ছিলোনা। আপনারা জানেন, পরবর্তীকালে তিনি এ সবগুলো সমস্যার সমাধান করেন। পূর্ণ নজর দেন। একটি একটি করে সবগুলো সমস্যার সমাধান দেন। প্রাথমিক অবস্থায় এসব সমস্যা থেকে দৃষ্টি ফিরিয়ে শুধুমাত্র একটি বিষয়ের প্রতি পূর্ণ মনোযোগ দেয়া এবং তার সমাধানেই সকল শক্তি নিয়োগ করার পেছনে ছিল বাস্তব কারণ। এর মধ্যেই নিহিত ছিলো সকল সমস্যা সমাধানের চাবিকাঠি।\n\nইসলামী আন্দোলনের দৃষ্টিকোণ থেকে মানুষের নৈতিক ও সামাজিক জীবনে যতো অধঃপতনই সৃষ্টি হোক না কেন, সেগুলোর আসল কারণ হলো, মানুষের নিজেকে স্বাধীন স্বোচ্ছাচারী (Independent) এবং দায়িত্বহীন (Irresponsible) মনে করা। অন্য কথায়, নিজেকেই নিজের ইলাহ বানিয়ে নেয়া। কিংবা এর কারণ হলো, মানুষ কর্তৃক বিশ্ব জাহানের একমাত্র ইলাহকে বাদ দিয়ে অন্য কাউকেও হুকুমকর্তা ও সার্বভৌম সত্তা হিসাবে মেনে নেয়া। চাই সে মানুষ হোক কিংবা অন্য কিছু। ইসলামের দৃষ্টিতে এই বুনিয়াদী ভুলকে তার অবস্থানের উপর বহাল রেখে কোনো প্রকার বাহ্যিক সংশোধন দ্বারা ব্যক্তিগত কিংবা সামাজিক অধঃপতন ও বিপর্যয় দূর করার ব্যাপারে কিছুতেই সফলতা লাভ করা যেতে পারেনা। এমতাবস্থায় এক স্থানে কোনো একটি অপরাধ করা হলেও অন্য জায়গা দিয়ে তা মাথা গজিয়ে উঠবে।\n\nসুতরাং কার্যকর সংশোধনের সূচনা কেবল একটি পন্থায়ই করা যেতে পারে। আর তাহলো, মানুষের মন মগজ থেকে স্বাধীন স্বেচ্ছাচারিতার ধারণা নির্মূল করে দিতে হবে। তার মগজে একথা বসিয়ে দিতে হবে যে, তুমি যে জগতে বাস করছো, তা কোনো সম্রাট বা শাসকবিহীন সাম্রাজ্য নয়। নিঃসন্দেহে এ জগতের একজন বাদশাহ রয়েছেন। তাঁর কর্তৃত্ব কারো স্বীকৃতির মুখাপেক্ষী নয়। তাঁর কর্তৃত্ব মিটিয়ে দেয়া কারো পক্ষে সম্ভব নয়। তাঁর সাম্রাজ্য থেকে অন্য কোথাও বেরিয়ে যাবার শক্তি তোমার নেই। তাঁর এই শাশ্বত ও অলংঘণীয় কর্তৃত্বের অধীনে তোমার অবস্থান করে নিজেকে স্বাধীন স্বেচ্ছাচারি মনে করাটা তোমার পক্ষে এক বিরাট বোকামী ছাড়া আর কিছুই নয়। এই বোকামী ও নিবুর্দ্ধিতার পরিণতি তোমাকেই ভোগ করতে হবে। তুমি যদি বুদ্ধিমান ও বাস্তববাদী হয়ে থাকো, তবে বুদ্ধিমত্তা ও বাস্তববাদীতার (Realism) দাবী হলো, সেই মহান সম্রাটের হুকুমের সামনে মাথা নত করে দাও। তাঁর একান্ত অনুগত ও বাধ্যগত দাস হয়ে জীবন যাপন করো।\n\nতছাড়া এই বাস্তব জিনিসটিও ভালোভাবে পরিষ্কার হওয়া দরকার। তাহলো, এই গোটা বিশ্বজগতের কেবলমাত্র একজনই সম্রাট, একজনই মালিক এবং একজনই স্বাধীন সার্বভৌম কর্তা রয়েছেন। এখানে অপর কারো কর্তৃত্ব করার কোনো অধিকার নেই। আর বাস্তবেও এখানে অপর কারো কর্তৃত্ব চলেনা। সুতরাং তুমি তাঁর ছাড়া কারো দাস হয়ো না। অপর কারো কর্তৃত্ব স্বীকার করো না। অপর কারো সামনে মাথা নত করো না। এখানে “হিজ হাইনেস” কেউ নেই। সকল ‘হাইনেস’ শুধুমাত্র সেই সত্তার জন্যেই নির্দিষ্ট। এখানে “হিজ হোলিনেস” কেউ নেই। সমস্ত ‘হোলিনেস’ কেবলমাত্র সেই একমাত্র শক্তির জন্যেই নির্ধারিত। এখানে “হিজ লর্ডশীপ” কেউ নেই। পূর্ণাঙ্গ ‘লর্ডশীপ’ কেবল সেই একমাত্র সত্তার। এখানে বিধানকর্তা কেউ নেই। অাইন ও বিধানকর্তা কেবলমাত্র তিনি এবং কেবলমাত্র তাঁরই হওয়া উচিৎ। এখানে অন্য কোনো সরকার নেই। অন্নদাতা নেই। অলী ও কর্মকর্তা নেই। নেই কেউ ফরিয়াদ শুনার যোগ্য। ক্ষমতার চাবিকাঠি কারো কাছে নেই। কারো কোনো প্রকার শ্রেষ্ঠত্ব এবং মর্যাদা নেই। জমীন থেকে আসমান পর্যন্ত সবাই এবং সবকিছু কেবল তাঁরই দাসানুদাস।\n\nসমস্ত মালিকানা, প্রভুত্ব ও কর্তৃত্ব কেবলমাত্র আলাহ রাব্বুল আলামীনের। তিনিই একমাত্র ‘রব’ এবং ‘মাওলা’। সুতরাং, তুমি সকল প্রকার গোলামী, আনুগত্য ও শৃংখলকে অস্বীকার করো। কেবলমাত্র তাঁরই গোলাম, অনুগত এবং হুকুমের অধীন হয়ে যাও। এটাই হচ্ছে সকল প্রকার সংস্কার সংশোধনের মূল ভিত্তি। এই ভিত্তির উপরই ব্যক্তিগত চরিত্র এবং সমাজ ব্যবস্থার পূর্ণাঙ্গ অট্টালিকা সম্পূর্ণ নতুনভাবে গড়ে উঠে। হযরত আদম (عليه السلام) থেকে আজ পর্যন্ত পৃথিবীতে যতো সমস্যার সৃষ্টি হয়েছে এবং কিয়ামত পর্যন্ত সৃষ্টি হবে, তা সবই একমাত্র এই বুনিয়াদী পন্থায়ই সমাধান হওয়া সম্ভব।\n\nমুহাম্মদ সাল্লাল্লাহু আলাইহি ওয়া সাল্লাম কোনো প্রকার পূর্ব প্রস্তুতি, ভূমিকা এবং প্রারম্ভিক কার্যক্রম ছাড়াই সরাসরি এই মৌলিক সংশোধনের আহ্বান জানান। এই আহ্বানের চূড়ান্ত লক্ষ্যে পৌঁছা পর্যন্ত তিনি কোনো প্রকার বাঁকাচোরা পথ অবলম্বন করেননি। এ উদ্দেশ্যে রাজনৈতিক এবং সামাজিক কাজ করে মানুষের উপর কৌশলগত প্রভাব বিস্তার করার চেষ্টা করেননি, যে প্রভাব দ্বারা লোকদের পরিচালনা করে ধীরে ধীরে স্বীয় লক্ষ্যে উপনীত হতে পারতেন। এ সবের কিছুই তিনি করেননি। বরঞ্চ আমরা দেখি, হঠাৎ আরবের বুকে এক ব্যক্তি মাথা উচু করে দাঁড়িয়ে দৃপ্তকণ্ঠে ঘোষণা করেন, ‘লা ইলাহা ইল্লাল্লাহ্- আল্লাহ ছাড়া কোনো ইলাহ নাই।’ তাঁর দৃষ্টি মুহূর্তের জন্যেও এই মৌলিক ঘোষণার চাইতে নিম্নতর কোনো কিছুর প্রতি নিবদ্ধ হয়নি। কেবল নবীসুলভ সাহসিকতা আর আবেগ উদ্যমই এর কারণ নয়। বস্তুত এটাই ইসলামী আন্দোলনের প্রকৃত কর্মনীতি। এছাড়া অন্যান্য উপায়ে যে প্রভাব, কার্যকরিতা ও কর্তৃত্ব সৃষ্টি হয়, এই মহান সংস্কার কাজের জন্যে তা কিছুমাত্র সহায়ক নয়। যারা লা ইলাহা ইল্লাল্লাহুর মৌলিক আদর্শ ছাড়া অন্য কোনো কারণে আপনার সহযোগী হয়, এই মহান পুনর্গঠনের কাজে তারা আপনার কোনো উপকারে আসতে পারেনা।\n\nএই মহান কাজে কেবল সেসব লোকই আপনার সহায়ক ও সহযোগী হতে পারে, যারা শুধুমাত্র ‘লা ইলাহা ইল্লাল্লাহর’ আওয়াজ শুনে আপনার প্রতি আকৃষ্ট হয়। এ মহাসত্যকেই জীবনের বুনিয়াদ ও জীবনোদ্দেশ্য হিসেবে গ্রহণ করে নেয় এবং এরই ভিত্তিতে কাজ করতে প্রস্তুত হয়। সুতরাং, ইসলামী আন্দোলন পরিচালনার জন্যে যে বিশেষ ধরণের চিন্তা ও কর্মকৌশল প্রয়োজন, তার দাবীই হচ্ছে, কোনো ভূমিকা ও উপক্রমণিকা ছাড়াই সরাসরি তাওহীদের এই মৌলিক দাওয়াতের মাধ্যমে কাজ আরম্ভ করতে হবে।\n\nতাওহীদের এই ধারণা নিছক কোনো ধর্মীয় ধ্যান ধারণা নয়। বরঞ্চ এ হচ্ছে এক পূর্ণাঙ্গ জীবন দর্শন। এ দর্শন স্বেচ্ছাচারিতা এবং গাইরুল্লাহর প্রভুত্ব ও কর্তৃত্বের উপর সমাজ জীবনে যে কাঠামো বিনির্মিত হয়েছে, এ দর্শন তাকে সম্পূর্ণ মুলোৎপাটিত করে দেয়। বিলকুল এক ভিন্ন ভিত্তি ও বুনিয়াদের উপর গড়ে তোলে নতুন অট্টালিকা।\n\nআজ পৃথিবীর লোকেরা আপনাদের মুয়াযযিনের ‘আশ্হাদু আল লা ইলাহা ইল্লাল্লাহর’ বিপ্লবী আওয়াজকে নীরবে শুনে যায়। কারণ, ঘোষণাকারীও জানেনা সে কি ঘোষণা করছে? আর শ্রোতাদেরও নজরে পড়েনা এর কোনো অর্থ আর উদ্দেশ্য। কিন্তু ঘোষণাকারী যদি জেনে বুঝে ঘোষণা দেয় আর দুনিয়বাসীও যদি বুঝতে পারে যে, এই ঘোষণাকারী বলছেঃ আমি কাউকেও সম্রাট মানিনা, শাসক মানিনা। কোনো সরকারকে আমি স্বীকার করিনা। কোনো আইন আমি মানিনা। কোনো আদালতের আওতাভূক্ত (Jurisdiction) আমি নই। কারো নির্দেশ আমার কাছে নির্দেশ নয়। কারো প্রথা আমি স্বীকার করিনা। কারো বৈষম্যমূলক উচ্চ অধিকার, কারো রাজশক্তি, কারো অতিপবিত্রতা এবং কারো স্বেচ্ছাচারী উচ্চক্ষমতা আমি মোটেও স্বীকার করিনা। এক আল্লাহ ছাড়া আমি সকলের বিরুদ্ধে বিদ্রোহী। সকলের থেকে আমি বিমুখ।\n\nঘোষক আর শ্রোতারা যদি ঘোষণার এই প্রকৃত মর্ম বুঝতে পারে, তবে কি আপনি মনে করছেন বিশ্ববাসী এই ঘোষণাকে সহজভাবে হজম করে নেবে? বরদাশত করবে নীরবে? বিশ্বাস করুন, সে অবস্থায় আপনি কারো সাথে লড়তে যান বা না যান, বিশ্ববাসী কিন্তু আপনার বিরুদ্ধে যুদ্ধ বাধিয়ে দেবে। এই ঘোষণা উচ্চারণ করার সাথে সাথেই আপনি অনুভব করবেন, গোটা বিশ্ব আপনার দুশমন হয়ে গেছে। চতুর্দিক থেকে সাপ, বিচ্ছু আর হিংস্র পশুরা আপনাকে নির্মমভাবে আক্রমণ করছে।"
    },
    {
        "1": "খ. অগ্নি পরীক্ষায় নিখাদ প্রমাণিত হওয়া",
        "2": "মুহাম্মাদুর রাসূলুল্লাহ (ﷺ) যখন এই আওয়াজ উচ্চারণ করেছিলেন, তখনো ঠিক এই একই অবস্থা ও পরিস্থিতির উদ্ভব হয়েছিলো। ঘোষক জেনে বুঝেই ঘোষণা দিয়েছিলেন। শ্রোতারাও বুঝতে পারছিলো কি কথার ঘোষণা দেওয়া হচ্ছে! তাই এই ঘোষণার যে দিকটি যাকে আঘাত করেছে, সেই উদ্যত হয়ে উঠেছে একে নিভিয়ে দেয়ার জন্যে। পোপ ও ঠাকুররা দেখলো এ আওয়াজ তাদের পৌরহিত্যের জন্য বিপজ্জনক। জমিদার মহাজনরা তাদের অর্থ সম্পদের, অবৈধ উপার্জনকারীরা তাদের অবৈধ উপার্জনের, গোষ্ঠী পূজারীরা গোষ্ঠীগত শ্রেষ্ঠত্বের (racial supererioty), জাতি পূজারীরা জাতীয়তাবাদের পূর্বপুরুষদের থেকে উত্তরাধিকার সূত্রে প্রাপ্ত পথ ও মতের। মোটকথা এ আওয়াজ শুনে সব ধরণের মূর্তি পূজারীরা নিজ নিজ মূর্তি বিচূর্ণ হবার ভয়ে আতংকিত হয়ে উঠলো। তাই এতোদিন পরস্পরের বিরুদ্ধে যুদ্ধোমত্ত থাকা সত্ত্বেও এখন সকল কুফুরী শক্তি ঐক্যবদ্ধ হয়ে গেলো। ‘আল কুফরু মিল্লাতুন ওয়াহিদাহ’ এই নীতি কথাটি তারা বাস্তবে রূপ দিলো। এক নতুন আন্দোলনের বিরুদ্ধে লড়াই করার জন্যে তারা সমবেত হয়ে গেলো এক প্লাটফরমে। গঠন করলো ঐক্যজোট।\n\nএই কঠিন অবস্থাতে মুহাম্মদ (ﷺ) এর সাথী কেবল তারাই হলো, যাদের ধ্যান ধারণা ও মনমগজ ছিলো পরিষ্কার ও পরিশুদ্ধ। যাদের মধ্যে যোগ্যতা ছিলো সত্যকে বুঝবার এবং গ্রহণ করবার। যাদের মধ্যে সত্যপ্রিয়তা ছিলো এতোটা প্রবল যে, সত্য উপলব্ধির পর সে জন্যে অগ্নিকুন্ডে ঝাঁপ দেবার এবং মৃত্যুকে আলিঙ্গন করবার জন্যে তারা ছিলো সদা প্রস্তুত। এই মহান আন্দোলনের জন্যে এই ধরণের লোকদেরই ছিলো প্রয়োজন। এ ধরণের লোকেরা দু’একজন করে আন্দোলনে আসতে থাকে। সাথে সাথে বৃদ্ধি পেতে থাকে সংঘাত।\n\nঅতঃপর কারো রুজি রোজগারের পথ বন্ধ হয়ে যায়। কাউকে ঘর থেকে বের করে দেয়া হয়। কেউ আপনজন থেকে বিচ্ছিন্ন হয়ে যায়। কারো ছুটে যায় বন্ধু, কারো হিতাকাংখী। কারো উপরে আসে মারধর। কাউকেও করা হয় জিঞ্জিরাবদ্ধ। কাউকে পাথর চাপা দিয়ে শুইয়ে রাখা হয় তপ্ত বালুকার উপর। কাউকেও জর্জরিত করা হয় গালি দিয়ে, কাউকেও বা পাথর দিয়ে। উৎপাটিত করা হয় কারো চোখ। বিচূর্ণ করা হয় কারো শির। নারী, সম্পদ, ক্ষমতা, নেতৃত্ব এবং সকল প্রকার লোভনীয় জিনিস দিয়ে খরিদ করার চেষ্টাও করা হয় কাউকে। এই সকল অগ্নিপরীক্ষা ইসলামী আন্দোলনের উপরে এসেছে। আসা জরুরী ছিলো। এগুলো ছাড়া ইসলামী আন্দোলন না মজবুত হতে পারতো, আর না পারতো ক্রমবিকাশ ও প্রসার লাভ করতে।\n\nএসব অগ্নিপরীক্ষা ইসলামী আন্দোলনের জন্যে ছিলো খুবই সহায়ক। এসব অগ্নিপরীক্ষার পয়লা ফায়দা এই ছিলো যে, এর ফলে ভীরু কাপুরুষ, হীন চরিত্র ও দূর্বল সংকল্পের লোকেরা এ আন্দোলনের কাছেই ঘেঁষতে পারেনি। তাই সমাজের মনিমুক্তগুলোই কেবল এসে শরীক হলো আন্দোলনে। আর এ মহান আন্দোলনের জন্যে প্রয়োজন ছিলো এদেরই। তাই যিনিই এই আন্দোলনে শরীক হলেন, কঠিন অগ্নিপরীক্ষার মধ্যে দিয়েই তাকে শরীক হতে হয়েছে। বস্তুত এক মহান বিপ্লবী আন্দোলনের উপযোগী শ্রেষ্ঠ লোকদের বাছাইর জন্যে এর চাইতে উত্তম আর কোনো পন্থা হতে পারেনা।\n\nএই অগ্নিপরীক্ষার দ্বিতীয় ফায়দা হলো, এরকম কঠিন অবস্থার মধ্যে যারা আন্দোলনে শরীক হয়েছে, তাঁরা কোনো প্রকার ব্যক্তি, গোষ্ঠী বা জাতীয় স্বার্থে নয়, বরঞ্চ কেবলমাত্র সত্যপ্রিয়তা এবং আল্লাহ ও তাঁর সন্তুষ্টির জন্যেই এই ভয়াবহ বিপদ মুসীবত ও দুঃখ লাঞ্ছনার মোকাবেলা করেছেন। এরই জন্যে তাঁদের সইতে হয়েছে শত অত্যাচার নির্যাতন। এরই জন্যে হতে হয়েছে আহত প্রহৃত। এরই জন্যে তাদের পড়তে হয়েছে কায়েমী স্বার্থবাদীদের হিংস্র কোপানলে। কিন্তু এর ফল হয়েছে শুভ। এর ফলে তাঁদের মধ্যে সৃষ্টি হতে থাকে ইসলামী আন্দোলনের উপযোগী মন মানসিকতা। পয়দা হতে থাকে খাঁটি ইসলামী চরিত্র। আল্লাহর ইবাদতে সৃষ্টি ও বৃদ্ধি হতে থাকে পরম আন্তরিকতা আর নিষ্ঠা।\n\nআসলে বিপদ মুসীবতের এই মহা প্রশিক্ষণ কেন্দ্রে ইসলামী চরিত্র ও ভাবধারা সৃষ্টি হওয়া ছিলো এক স্বাভাবিক ব্যাপার। কোনো ব্যক্তি যখন একটি লক্ষ্য অর্জনের জন্যে প্রবল উদ্যমে যাত্রা শুরু করে, আর তার সেই লক্ষ্য পথে যদি তাকে সম্মুখীন হতে হয় প্রাণান্তকর সংগ্রাম, চরম দ্বন্দ্ব সংঘাত, অবর্ণনীয় বিপদ মুসীবত, দুঃখ কষ্ট, সীমাহীন হয়রানী, যাতনাকর আঘাত, অমানবিক কারা নির্যাতন, বিরামহীন ক্ষুধা আর দুঃসহনীয় নির্বাসনের, তবে এই ব্যক্তিগত অভিজ্ঞতার ফলে তার সেই মহান লক্ষ্য ও আদর্শের সমস্ত বৈশিষ্ট্য প্রবলভাবে রেখাপাত করে তার হৃদয়-মনে। তার মন মগজ, শিরা উপশিরায় প্রবাহিত হতে থাকে তার সেই মহান লক্ষ্যেরই ফল্গুধারা। তার গোটা ব্যক্তি সত্তাই তখন তার জীবনোদ্দেশ্যের রূপ পরিগ্রহ করে।\n\nলক্ষ্য অর্জনের পরিপূর্ণতা সাধনের এ সময়টিতে তাদের উপর ফরয করা হয় সালাত। এর ফলে, দূর হয়ে যায় তাদের দৃষ্টির সকল সংকীর্ণতা। গোটা দৃষ্টি ও চিন্তাশক্তি এসে নিবদ্ধ হয় আপন লক্ষ্যের উপর। যাঁকে তারা একচ্ছত্র সার্বভৌম শাসক বলে স্বীকার করে নিয়েছে, বার বার স্বীকৃতির মাধ্যমে তাদের ধ্যান ধারণা ও মন-মস্তিষ্কে বদ্ধমূল হয়ে যায় তাঁর প্রভুত্ব আর সার্বভৌমত্ব। যাঁর হুকুম ও নির্দেশনার ভিত্তিতে আঞ্জাম দিতে হবে জীবন ও জগতের সকল কাজ, তিনি যে প্রকাশ্য অপ্রকাশ্য সবকিছুই অবহিত। তিনি যে বিচার দিনের সম্রাট। তিনি যে সকল বান্দাহর উপর দুর্দণ্ড প্রতাপশালী-এই কথাগুলো বদ্ধমূল হয়ে যায় তাদের মন ও মস্তিষ্কে। কোনো অবস্থাতেই তাঁর আনুগত্য ছাড়া অপর কারো অানুগত্যের বিন্দুমাত্র চিন্তাও তাদের অন্তরে প্রবেশের পথ রুদ্ধ হয়ে যায় সম্পূর্ণরূপে।\n\n\nএই অগ্নিপরীক্ষা ও চরম সংঘাতের তৃতীয় সুফল এই ছিলো যে, এর ফলে একদিকে এই বিপ্লবী কাফেলায় যারা শরীক হচ্ছিল, বাস্তব ময়দানে তাদের হতে থাকে যথার্থ প্রশিক্ষণ। অপরদিকে দিনের পর দিন প্রসারিত সম্প্রসারিত হতে থাকে ইসলামী আন্দোলন। মানুষ যখন দেখতে থাকলো, কিছু লোক দিনের পর দিন মার খাচ্ছে। নির্যাতিত হচ্ছে। তখন স্বাভাবিকভাবেই এর আসল কারণ জানবার প্রবল আগ্রহ পয়দা হতে থাকে তাদের মনে। এই লোকগুলোকে নিয়ে কেন এতো হৈ হট্টগোল? -এই প্রশ্নের জবাব পেতে উৎসুক হয়ে উঠে তাদের মন। অতঃপর তাদের অনুসন্ধানী দৃষ্টি যখন জানতে পারতো, আল্লাহর এই বান্দাগুলো কোনো নারী, সম্পদ, প্রতিপত্তি বা কোনো প্রকার ব্যক্তিগত স্বার্থে নয়, বরং এক মহাসত্য তাদের কাছে উন্মুক্ত হয়েছে এবং তারা তা একনিষ্ঠভাবে আঁকড়ে ধরে আছে বিধায় এভাবে তাদের অত্যাচার করা হচ্ছে, তখন স্বঃতই সেই মহাসত্যকে জানার জন্যে তাদের মন হয়ে উঠতো ব্যাকুল।\n\n\nঅতঃপর যখন লোকেরা জানতে পারতো, সেই মহাসত্য হচ্ছে “লা ইলাহা ইল্লাল্লাহ”, আর এ জিনিসই মানব জীবনে এমন ধরনের বিপ্লব সৃষ্টি করে, এরই দাওয়াত নিয়ে এমনসব লোকেরা উত্থিত হয়েছে, যারা কেবল এই সত্যেরই জন্যে দুনিয়ার সমস্ত ফায়দা ও স্বার্থকে ভূলুন্ঠিত করছে। নিজেদের জমি, মাল, সন্তান সন্ততিসহ প্রতিটি জিনিস অকাতরে কুরবানী করছে, তখন তারা বিস্ময়ে অবিভূত হয়ে যেতো। খুলে যেতো তাদের চোখ। ফেটে যেতো তাদের মন মগজকে আচ্ছন্ন করে রাখার পর্দা। আর এই মহা সত্য তাদের হৃদয়ের মধ্যে বিদ্ধ হতো তীরের তীব্র ফলকের মতো। এরই ফলে সব মানুষ এসে শামিল হয়েছে এই আন্দোলনে। অবশ্য শেষ পর্যন্ত কেবল সেই গুটিকয়েক লোকই এ আন্দোলনে শরীক হতে পারেনি, যাদেরকে আভিজাত্যের অহংকার, পূর্ব পুরুষদের অন্ধ অনুকরণ আর পার্থিব স্বার্থ সম্পূর্ণরূপে মোহাচ্ছন্ন করে রেখেছিল। এছাড়া সে সমাজের প্রতিটি নিঃস্বার্থ ও সত্যপ্রিয় লোককেই, কেউ আগে কেউ পরে, শেষ পর্যন্ত এ আন্দোলনে এসে শরীক হতে হয়েছে।"
    },
    {
        "1": "গ. নেতা ছিলেন আদর্শের মডেল",
        "2": "এ সময় আন্দোলনের নেতা নিজ ব্যক্তিগত জীবনের মাধ্যমে তাঁর এই আন্দোলনের যাবতীয় মূলনীতি এবং লক্ষ্য ও উদ্দেশ্যসমূহ সুস্পষ্টভাবে মানব সমাজের সামনে তুলে ধরেন। তাঁর প্রতিটি কথা, প্রতিটি কাজ, এবং চালচলন ও গতিবিধির মধ্যে ফুটে উঠতো ইসলামের প্রাণসত্তা। এতে লোকেরা বাস্তবভাবে বুঝতে পারতো ইসলাম কি জিনিস? এ বিষয়টি বিস্তারিত আলোচনার দাবী রাখে। কিন্তু এই ক্ষুদ্র পরিসরে ব্যাখ্যামূলক আলোচনার অবকাশ নেই। তাই অতি সংক্ষেপে কয়েকটি উল্লেখযোগ্য দিক এখানে উপস্থাপন করছি।\n\nএই বিপ্লবী আন্দোলনের নেতার স্ত্রী হযরত খাদীজা (رضي الله عنه) ছিলেন তৎকালীন আরবের সর্বাধিক অর্থশালী মহিলা। তিনি তাঁর স্ত্রীর এই অর্থ সম্পদ দিয়ে ব্যবসা করতেন। ইসলামের দাওয়াত শুরু করার পর তাঁর সমস্ত ব্যবসা বাণিজ্য বন্ধ হয়ে যায়। কারণ, অনুক্ষণ দাওয়াতী কাজে ব্যস্ত থাকা এবং এর ফলে গোটা আরববাসীকে নিজের শত্রু বানিয়ে নেয়ার পর ব্যবসায়ের কাজ আর কিছুতেই চলা সম্ভব ছিলোনা। নিজেদের হাতে পূর্বের যা কিছু জমা ছিলো, আন্দোলন সম্প্রসারণের কাজে স্বামী-স্ত্রী দুজনে মিলে মাত্র কয়েক বছরের মধ্যেই তা নিঃশেষ করে দেন। এরপর তাদেরকে এক চরম অর্থ সংকটের সম্মুখীন হতে হয়। দ্বীন প্রচারের কাজে তিনি যখন তায়েফ গমন করেন, তখন হিজাযের এক সময়কার এই বাণিজ্য সম্রাটের ভাগ্যে সোয়ারীর জন্যে একটি গাধা পর্যন্ত জোটেনি।\n\nকুরাইশের লোকেরা তাঁকে হিজাযের রাজতখ্ত গ্রহণ করার প্রস্তাব দেয়। তারা বলে, আমরা আপনাকে আমাদের বাদশাহ বানিয়ে নেবো। আরবের শ্রেষ্ঠ সুন্দরীকে আপনার কাছে বিয়ে দেবো। সম্পদের স্তূপ আপনার পদতলে ঢেলে দেবো। এসব কিছু আমরা আপনার জন্যে করবো। করবো একটি শর্তে। তাহলো, এই আন্দোলন থেকে আপনাকে বিরত থাকতে হবে। কিন্তু মানবতার মুক্তিদূত তাদের এইসব লোভনীয় প্রস্তাব ঘৃণাভরে প্রত্যাখ্যান করেন। এইসবের পরিবর্তে তিনি তাদের উপহাস, তিরস্কার আর প্রস্তরাঘাতকেই সন্তুষ্টচিত্তে গ্রহণ করেন।\n\nকুরাইশ এবং আরবের সমাজপতিরা বললো, হে মুহাম্মদ! আপনার দরবারতো সব সময় কৃতদাস, দরিদ্র এবং নীচু শ্রেণীর (নাউযুবিল্লাহ্) লোকেরা বসে থাকে। এমতাবস্থায় আমরা কি করে আপনার দরবারে এসে বসতে পারি? আমাদের ওখানে যারা একেবারে নীচু শ্রেণীর, তারাই সব সময় আপনার চারপাশ ঘিরে থাকে। তাদেরকে আপনার নিকট থেকে তাড়িয়ে দিন, তবেই আমরা আপনার কাছে আসতে পারি, কথাবার্তা বলতে পারি। কিন্তু গোটা মানবতার যিনি নেতা, যিনি এসেছেন মানুষের উঁচু-নীচু শ্রেণীবিভেদ মিটিয়ে দেবার জন্যে, তিনি তো কিছুতেই সমাজপতিদের মন রক্ষার জন্যে দরিদ্রদের বিতাড়িত করতে পারেন না।\n\nএই বিপ্লবী আন্দোলনের মহান নেতা মুহাম্মদ (ﷺ) তাঁর আন্দোলনের ব্যাপারে নিজের দেশ, জাতি, গোত্র ও বংশের কারো স্বার্থেরই কোনো পরোয়া করেননি। আন্দোলনের ব্যাপারে কোনো স্বার্থের সাথেই তিনি আপোষ করেননি। তাঁর এই নৈতিক দৃঢ়তাই মানুষের মনে এক চরম আস্থার জন্ম দিলো যে, নিঃসন্দেহে মানুষের কল্যাণের জন্যে তাঁর আবির্ভাব ঘটেছে। আর এ আস্থার ফলেই প্রত্যেকটি কওমের লোক এসে তাঁর আন্দোলনের পতাকাতলে সমবেত হয়েছে। তিনি যদি কেবল নিজ খান্দানের কল্যাণ চিন্তা করতেন, তবে হাশেমী গোত্রের লোক ছাড়া আর কারোই এ আন্দোলনের প্রতি কোনো আগ্রহ থাকতো না। তিনি যদি কুরাইশদের নেতৃত্ব প্রতিষ্ঠার জন্যে ব্যস্ত হতেন, তবে অকুরাইশ আরবরা তাঁর আন্দোলনে শরীক হবার কল্পনাই করতো না। কিংবা আরব জাতির শ্রেষ্ঠত্ব প্রতিষ্ঠা যদি হতো তাঁর উদ্দেশ্য, তবে হাবশী বেলাল, রোমদেশীয় সুহাইব আর পারস্যের সালমানের (رضي الله عنه) কি স্বার্থ ছিলো তাঁর সহযোগিতা করার?\n\nবস্তুত, যে জিনিস সব জাতির লোকদের তাঁর প্রতি আকৃষ্ট করেছে, তা ছিলো নিরেট আল্লাহর দাসত্বের আহ্বান। ব্যক্তিগত, বংশগত, গোত্রগত ও জাতিগত স্বার্থের ব্যাপারে পরিপূর্ণ অনাগ্রহ। গোটা মানবতাকে খালেস আল্লাহর দাসত্বের প্রতি আহ্বানের ফলেই বংশ, বর্ণ ও জাতি ধর্ম নির্বিশেষে সকল ধরণের মানুষ এ আন্দোলনের প্রতি আকৃষ্ট হয়। এর প্রতিষ্ঠার জন্যে প্রণোৎসর্গ করতে সবাই প্রস্তুত হয়ে যায়।\n\nতিনি যখন মক্কা থেকে হিজরত করতে বাধ্য হন, তখনো তাঁর শত্রুদের প্রচুর ধন সম্পদ তাঁর কাছে আমানত ছিলো। এগুলো নিজ নিজ মালিকের কাছে ফেরৎ দেবার জন্যে তিনি হযরত আলীকে (رضي الله عنه) বুঝিয়ে দিয়ে যান। কোনো দুনিয়া পূজারী লোকের পক্ষে এ ধরণের সুযোগ হাতছাড়া করা সম্ভব নয়। সে সবকিছুই আত্মস্যাৎ করে সাথে নিয়ে যায়। কিন্তু আল্লাহর দাস তখনো নিজের জানের দুশমন ও রক্ত পিপাসুদের সম্পদ তাদের হাতে পৌঁছে দেবার চিন্তা করেন, যখন তারা তাঁকে হত্যা করবার ফায়সালা গ্রহণ করে। নৈতিক চরিত্রের এই অকল্পনীয় উচ্চতা অবলোকন করে আরবের লোকেরা বিস্মিত না হয়ে পেরেছিলো কি? আমার দৃঢ় বিশ্বাস, দুই বছর পর যখন তারা বদর ময়দানে তাঁর বিরুদ্ধে তরবারি উত্তোলন করেছিল, তখণ তাদের মন হয়তো তাদের বলছিল, এ কোন্ মহা মানবের সাথে তোমরা লড়ছো? সেই মহানুভবের বিরুদ্ধে তোমরা তরবারি উত্তোলন করছো, জন্মভূমি থেকে বিদায়ের কালেও যিনি মানুষের অধিকার ও আমানতের দায়িত্বের কথা ভোলেননি? হয়তো জিদের বশবর্তী হয়ে তখন তারা তাঁর বিরুদ্ধে লড়াই করেছিল, কিন্তু তাদের বিবেক তাদের দংশন করছিলো। আমার বিশ্বাস, বদর যুদ্ধে কাফিরদের পরাজয়ের নৈতিক কারণগুলোর মধ্যে এটাও ছিলো অন্যতম।"
    },
    {
        "1": "ঘ. আদর্শের কার্যকর স্বাভাবিক বিপ্লব",
        "2": "তের বছরের প্রাণান্তকর সংগ্রামের পর মদীনায় একটি ছোট্ট ইসলামী রাষ্ট্র প্রতিষ্ঠার সুযোগ আসে। এ সময় আন্দোলনে এমন আড়াই তিনশ লোক সংগৃহীত হয়ে যায়, যারা ইসলামের পূর্ণ প্রশিক্ষণ পেয়ে এতোটা যোগ্য হয়েছিলো যে, তারা যে কোন অবস্থা ও পরিস্থিতিতে মুসলমান হিসেবে দায়িত্ব পালনে সক্ষম ছিলো। একটি ইসলামী রাষ্ট্র পরিচালনার জন্যে এ লোকগুলি পুরোপুরি তৈরি করা ছিলো। সুতরাং সেই কাংখিত রাষ্ট্র প্রতিষ্ঠা করে দেয়া হলো। দশ বছর পর্যন্ত স্বয়ং রাসূলুল্লাহ (ﷺ) এই রাষ্ট্রের নেতৃত্ব প্রদান করেন। এ সংক্ষিপ্ত সময়ে তিনি তাদেরকে রাষ্ট্রের সকল বিভাগ ইসলামী পদ্ধতিতে পরিচালনা করার প্রশিক্ষণ দিয়ে যান। এ যুগটি ছিলো ইসলামী আদর্শের তাত্ত্বিক ধারণার (Abstract Idea) স্তর পেরিয়ে পূর্ণাঙ্গ সমাজ কাঠামোর স্তরে পৌঁছার যুগ। এ যুগে রাষ্ট্র ব্যবস্থা, শিক্ষাব্যবস্থা, বিচার ব্যবস্থা, অর্থব্যবস্থা, সমাজব্যবস্থা এবং আন্তর্জাতিক সম্পর্ক প্রভৃতি সকল বিষয়ে ইসলামের নীতি ও পলিসি সুস্পষ্ট রূপরেখা লাভ করে। জীবনের প্রতিটি বিভাগের মূলনীতি প্রণীত হয়। সেইসব মূলনীতিকে বাস্তবে রূপদানও করা হয়।\n\nএই বিশেষ কর্মনীতি ও কর্মপদ্ধতিতে কাজ করার জন্যে শিক্ষা দীক্ষা ও বাস্তব অভিজ্ঞতার ভিত্তিতে কর্মী বাহিনী তৈরি করা হয়। এই লোকেরাই বিশ্ববাসীর সামনে ইসলামী শাসনের এমন আদর্শ নমুনা পেশ করেছিলো যে, মাত্র আট বছর সময়কালের মধ্যে মদীনার মতো একটি ক্ষুদ্রায়তনের রাষ্ট্র গোটা আরব রাষ্ট্রে রূপান্তরিত হয়ে যায়। যেখান থেকেই যে লোক ইসলামের বাস্তবরূপ দেখতে পেলো এবং এর শুভ পরিণাম অনুভব করতে পারলো, সে স্বঃতই বলে উঠলো, প্রকৃতপক্ষে এরই নাম মানবতা। এরই মধ্যে রযেছে মানবতার কল্যাণ। দীর্ঘকাল ব্যাপী যারা মুহাম্মাদুর রাসূলুল্লাহর (ﷺ) বিরুদ্ধে যুদ্ধে লিপ্ত ছিলো, শেষ পর্যন্ত তাদেরকেও এই মহান আদর্শ গ্রহণ করতে হয়েছিলো। খালিদ বীন ওয়ালিদ ইসলামের ছায়াতলে এসে যান। আবু জাহেলের পুত্র ইকরামা ইসলাম কবুল করেন। আবু সুফিয়ান ইসলামের পক্ষে এসে যায়। হযরত হামযার (رضي الله عنه) হন্তা ওহাশী ইসলামের বিধান গ্রহণ করে নেন। হযরত হামযার (رضي الله عنه) কলিজা ভক্ষণকারী হিন্দাকেও শেষ পর্যন্ত সেই ব্যক্তির সত্যবাণীর সম্মুখে মাথা নত করে দিতে হয়, যার চাইতে ঘৃণিত ব্যক্তি তার দৃষ্টিতে আর কেউই ছিল না।\n\nঐতিহাসিকরা ভুল করেই তখনকার যুদ্ধগুলোকে বিরাট গুরুত্ব দিয়ে আলোকপাত করেছেন। এ ভুলের কারণে লোকেরা মনে করে বসেছে, আরবের সেই মহান বিপ্লব যুদ্ধ বিগ্রহের মাধ্যমেই সংঘটিত হয়েছে। অথচ আসল ব্যাপার এর সম্পূর্ণ উল্টো। সেই আট বছরে যে যুদ্ধগুলো দ্বারা আরবের যুদ্ধবাজ কওমগুলো তিরস্কৃত হয়েছিলো, তার সবগুলোতে উভয়পক্ষের হাজার বারশ’র বেশী লোক নিহত হয়নি। পৃথিবীর বিপ্লব সমূহের ইতিহাস যদি আপনার জানা থাকে, তবে আপনাকে অবশ্যি স্বীকার করতে হবে, এ বিপ্লব রক্তপাতহীন বিপ্লব (Bloodless Revolution) নামে আখ্যায়িত হওয়াই যুক্তিযুক্ত।\n\nতাছাড়া এ বিপ্লবের ফলাফলও পৃথিবীর অন্যসব বিপ্লবের চাইতে ভিন্নধর্মী। এ বিপ্লবে কেবল রাষ্ট্র ব্যবস্থারই পরিবর্তন হয়নি। বরঞ্চ মানুষের মন মানসিকতা এবং চিন্তাভাবনাও পরিবর্তিত হয়ে গিয়েছিলো। এতে মানুষের দৃষ্টিভঙ্গি পাল্টে যায়। চিন্তা পদ্ধতি বদলে যায়। জীবন যাপন পদ্ধতির পরিবর্তন হয়ে যায়। নৈতিক চরিত্রের জগতে আসে আমূল পরিবর্তন। স্বভাব ও অভ্যাস যায় পাল্টে।\n\nমোটকথা, এ মহান বিপ্লব গোটা জাতির কায়া পরিবর্তন করে দেয়। ব্যাভিচারী নারী সতীত্বের রক্ষক হয়ে যায়। মদ্যপায়ী মাদকবিরোধী আন্দোলনের পতাকাবাহী হয়ে যায়। আগে যে চুরি করতো, এ বিপ্লব তার মধ্যে আমানতদারীর অনুভূতি এতোটা তীব্রভাবে জাগ্রত করে দেয় যে, এখন সে এ ভেবে বন্ধুর বাড়ীর খানা খেতেও দ্বিধান্বিত হয়, না জানি এটাও অন্যায়ভাবে অপরের সম্পদ ভক্ষণ বলে গণ্য হয়ে যায়! এমনকি এ ব্যাপারে স্বয়ং আল্লাহ তায়ালাকে কুরআনের মাধ্যমে তাদের আশ্বস্ত করতে হয়েছে যে, এ ধরণের খাবার খেতে কোনো দোষ নেই। ডাকাত ও ছিনতাইকারীরা এমন অনুপম দীনদার ও বিশ্বস্থ হয়ে গিয়েছিলো যে, ইরান বিজয়ের সময় এদেরই একজন সাধারণ সৈনিক কোটি কোটি টাকা মূল্যের রাজমুকুট হস্তগত হবার পর, তা রাতের অন্ধকারে কম্বলের নিচে লুকিয়ে সেনাপতির নিকট পৌঁছে দেয়। সে এই গোপনীয়তা এই জন্যে অবলম্বন করেছিলো, যাতে করে এই অস্বাভাবিক ঘটনা দ্বারা লোক সমাজে তার আমানতদারীর খ্যাতি ছড়িয়ে না পড়ে। তার ইখলাস বা নিয়তের নিষ্ঠার মধ্যে ‘রিয়া’ ও প্রদর্শনী মনোবৃত্তির কলঙ্ক লেগে না যায়।\n\nযাদের কাছে মানুষের জীবনের কোনো মূল্য ছিলনা, যারা নিজ হাতে স্বীয় কন্যাদের জীবন্ত কবর দিতো, তাদের মধ্যে জীবনের নিরাপত্তা ও মর্যাদাবোধ এমন তীব্রভাবে জ্রাগ্রত হয়েছিলো যে, নির্দয়ভাবে একটি মুরগী জবাই করতে দেখলেও তাদের কাছে চরম কষ্ট লাগতো। যাদের গায়ে কখনো সত্যবাদিতা ও ন্যায় পরায়ণতার বাতাস পর্যন্ত লাগেনি, তাদের মধ্যে ন্যায় পরায়ণতা, সততা ও সত্যবাদিতার এমন উচ্চতম বৈশিষ্ট্য সৃষ্টি হয়েছিলো যে, খায়বরের সন্ধির পর এদের তহসীলদার ইহুদীদের কাছ থেকে সরকারী রাজস্ব আদায় করতে গেলে ইহুদীরা তাকে এই উদ্দেশ্যে একটি মোটা অংকের অর্থ দিতে চায়, যাতে করে সে সরকারী পাওনা কম করে নেয়। কিন্তু সে তাদের মুখের উপর উৎকোচ নিতে অস্বীকার করে দেয় এবং উৎপন্ন ফসল তাদের ও সরকারের মধ্যে সমান দুই স্তূপে বন্টন করে তাদেরকে যেকোনো এক স্তূপ গ্রহণ করার অধিকার প্রদান করে। মুসলিম তহসীলদারের ইনসাফ ও সততার এই চরম পরাকাষ্ঠা দেখে ইহুদীরা বিস্ময়ে হতবাক হয়ে গিয়েছিলো, আর অজ্ঞাতেই তাদের মুখ দিয়ে বেরিয়ে পড়েছিল, ‘এই ধরণের আদল ও ইনসাফের উপরই আসমান ও জমীন প্রতিষ্ঠিত রয়েছে।’\n\nতাদের মধ্যে এমন সব শাসনকর্তার আবির্ভাব ঘটে, যাদের কোনো প্রাসাদ ছিলনা। বরঞ্চ তারা জনগণের সাথে বসবাস করতেন এবং তাদের মতো সাধারণ কুটীরেই বাস করতেন। পায়ে হেঁটে হাটবাজারে যেতেন। দরজায় দ্বাররক্ষী রাখতেন না। রাত দিন চব্বিশ ঘন্টার মধ্যে যে কেউ যখন ইচ্ছা তাদের সাথে সাক্ষাত করতে পারতো। তাদের মধ্যে এমন সব ন্যায়পরায়ণ বিচারপতির আবির্ভাব ঘটে, যাদেরই একজন জনৈক ইহুদীর বিরুদ্ধে স্বয়ং খলীফার দাবী একারণে খারিজ করে দেন যে, খলীফা স্বীয় গোলাম এবং পুত্র ব্যতিত আর কাউকেও সাক্ষী হিসেবে উপস্থিত করাতে পারেননি। তাদের মধ্যে এমন সব সেনাপতির আবির্ভাব ঘটে, যাদেরই একজন কোনো একটি শহর থেকে বিদায় নেবার প্রাক্কালে শহরবাসীদের থেকে আদায়কৃত সমস্ত জিনিস এই বলে তাদের ফেরত দিয়ে যান যে, এখন থেকে যেহেতু আমরা তোমাদের নিরাপত্তার দায়িত্ব পালন করতে পারবো না, সে কারণে তোমাদের থেকে আদায়কৃত কর আমাদের হাতে রাখার কোনো অধিকার আমাদের নেই।\n\nএমনি করে তাদের মধ্যে জন্ম নেয় অসংখ্য নির্ভীক রাষ্ট্রদূত। এদেরই একজন ইরানী সেনাধ্যক্ষের ভর দরবারে ইসলাম বর্ণিত মানবিক সুবিচারপূর্ণ নীতি নির্ভীকভাবে প্রকাশ করেন। তীব্র সমালোচনা করেন ইরানী শ্রেণী বৈষম্যের। আল্লাহ জানেন, সেদিনকার এই ঘটনায় কতো ইরানী সিপাহীর অন্তরে এই মানবধর্মের মাহাত্ম্য ও শ্রেষ্ঠত্ববোধ জাগ্রত হয়েছিলো। ইসলামী বিপ্লব তাদের মধ্যে এমন সব তীব্র নৈতিক দায়িত্বানুভূতি সম্পন্ন নাগরিকের জন্ম দেয়, যাদের দ্বারা হাত কাটা এবং পাথর মেরে হত্যা করার মতো অপরাধ সংঘটিত হয়ে যাবার পরও, নিজেরাই এসে নিজেদের উপর দণ্ড প্রয়োগের দাবী করতে থাকে, যাতে কারে তাদের চোর বা ব্যাভিচারী হিসেবে আল্লাহর আদালতে হাজির হতে না হয়। ইসলামী বিপ্লব এমন সব আদর্শ সিপাহীর জন্ম দেয়, যারা বেতন বা কোনো পার্থিব স্বার্থ লাভের জন্যে যুদ্ধ করেনি। বরঞ্চ কেবলমাত্র সেই মহান আদর্শের জন্যে যুদ্ধ করেছে, যার প্রতি তারা ঈমান এনেছিলো। বেতন ভাতা তো তারা গ্রহণ করেইনি। তদুপরি নিজ খরচে তারা যুদ্ধের ময়দানে যেতো এবং গণীমতের মাল হস্তগত হলে, তা সরাসরি সেনাপতির দরবারে এনে হাজির করতো। নিজে হস্তগত করতো না।\n\nএখন বলুন, সামজিক চরিত্র ও সমষ্টিগত মানসিকতার এই আমূল পরিবর্তন কি শুধু যুদ্ধ বিগ্রহ দ্বারা সম্ভব ছিলো? ইতিহাস আপনাদের সম্মুখে রয়েছে। এমন কোনো উদাহরণ কি আপনারা তাতে পেয়েছেন যে, শুধুমাত্র তরবারি কোনো মানব গোষ্ঠীর মধ্যে এমন আমূল পরিবর্তন সাধন করেছে?\n\nমূলত এটা একটা বিস্ময়কর ব্যাপার, যেখানে প্রথম তের বছরে মাত্র আড়াই তিনশ’ লোক সৃষ্টি হয়েছে, সেখানে পরবর্তী দশ বছরে গোটা দেশ মুসলমান হয়ে গেলো। এর রহস্য উদ্ঘাটনে ব্যর্থ হয়ে লোকেরা নানা রকম অমূলক অবাস্তব ব্যাখ্যা প্রদানের চেষ্টা করে থাকে। অথচ এর কারণ দিবালোকের মতো পরিষ্কার, সুস্পষ্ট।\n\nযতোদিন এই নতুন আদর্শ অনুযায়ী মানব জীবনের বাস্তব রূপায়ণ লোকেরা দেখতে পায়নি, ততোদিন এই অভিনব আন্দোলনের নেতা আসলেই কি ধরণের সমাজ গড়তে চান, তা তারা বুঝে উঠতে পারেনি। এ সময় নানা ধরণের সন্দেহ সংশয় তাদের মনকে আচ্ছন্ন করে রেখেছিলো। কেউ বলতো, এতো কেবল কবির কল্পনাবিলাস। কেউ বলতো, এটাতো কেবল ভাষার জাদুগিরি। কেউ বলতো, লোকটি আসলে পাগল হয়ে গেছে। আবার কেউ তাকে নিছক একজন কল্পনাবিলাসী (Visionary) লোক বলে ঘোষণা করতো।\n\nএসময় কেবল অসাধারণ বুদ্ধিমত্তার অধিকারী প্রতিভাবান লোকেরাই ঈমান এনেছিলো। যারা বাস্তব দৃষ্টি দিয়ে দেখতে পাচ্ছিলেন, এই আদর্শের মূলেই রয়েছে মানবতার কল্যাণের প্রকৃত চিহ্ন। কিন্তু যখন এই কল্পিত আদর্শের ভিত্তিতে একটি পূর্ণাঙ্গ জীবন ব্যবস্থা প্রতিষ্ঠিত হয়ে গেলো, লোকেরা স্বচক্ষে এর বাস্তব চিত্র দেখতে পেলো এবং তাদের চোখের সামনে এর সীমাহীন সুফল দেখতে পেলো, তখন তারা বুঝতে পারলো, আল্লাহর এই বান্দাহ এই মহান সমাজ গঠনের জন্যেইতো এতো দুঃখ কষ্ট আর অত্যাচার নির্যাতন সয়ে আসছেন। এরপর জিদ আর হঠকারিতার উপর অটল থাকার আর কোনো সুযোগই থাকলো না। যার কপালেই দুটি চোখ ছিলো, আর চোখের মধ্যে জ্যোতি ছিলো, তার পক্ষে এই চোখে দেখা বাস্তবতাকে অস্বীকার করার আর কোনো উপায়ই ছিলনা।\n\nআসলে ইসলাম যে সমাজ বিপ্লব সংঘটিত করতে চায়, এটাই হলো তার সঠিক পন্থা। এটাই সেই বিপ্লবের রাজপথ। এই পন্থায়ই তার সূচনা হয় আর এই ক্রমধারায়ই হয় তা বিকশিত। এই বিপ্লবকে একটা মু’জিযা মনে করে লোকেরা বলে বসে, এ কাজ এখন আর সম্ভব নয়। এটাতো নবীর কাজ। নবী ছাড়া তা করা সম্ভব নয়। কিন্তু ইতিহাসের অধ্যায়ন আমাদের একথা পরিষ্কার করে বলে দেয়, এ বিপ্লব এক স্বাভাবিক বিপ্লব। এর মধ্যে কার্যকারণ পরস্পরার পূর্ণ যৌক্তিক ও বৈজ্ঞানিক সম্পর্ক আমরা দেখতে পাই। আজো যদি ঐ একই পদ্ধতিতে কাজ করি, তবে একই ধরণের ফলাফল প্রকাশ হতে পারে।\n\nতবে, একথা সত্য, এ কাজের জন্যে প্রয়োজন ঈমান, ইসলামী চেতনা, ঐকান্তিক নিষ্ঠা, মজবুত ইচ্ছাশক্তি এবং ব্যক্তিগত আবেগ উচ্ছাস ও স্বার্থের নিঃশর্ত কুরবানী। এ কাজের জন্যে এমন একদল দুঃসাহসী যুবকের প্রয়োজন, যারা সত্যের প্রতি ঈমান এনে তার উপর পাহাড়ের মতো অটল হয়ে থাকবে। অন্য কোনো দিকে তাদের দৃষ্টি নিবদ্ধ হবেনা। পৃথিবীতে যাই ঘটুক না কেন, তারা নিজেদের লক্ষ্য উদ্দেশ্যের পথ থেকে এক ইঞ্চিও বিচ্যুত হবে না। পার্থিব জীবনে নিজেদের ব্যক্তিগত উন্নতির সকল সম্ভাবনাকে অকাতরে কুরবানী করে দেবে। স্বীয় সন্তান সন্ততি, পিতা মাতা ও আপনজনের স্বপ্ন সাধ বিচূর্ণ করতে কুন্ঠাবোধ করবেনা। আত্মীয়স্বজন এবং বন্ধু বান্ধবদের বিচ্ছেদ বিরাগে চিন্তিত হবেনা। সমাজ, রাষ্ট্র, আইন, জাতি, স্বদেশ, যা কিছুই তাদের উদ্দেশ্যের পথে প্রতিবন্ধক হয়ে দাঁড়াবে, তারই বিরুদ্ধে লড়ে যাবে। অতীতেও এ ধরণের লোকেরাই আল্লাহর কালেমাকে বিজয়ী করেছে। আজো কেবল এ ধরণের লোকেরাই আল্লাহর কালেমাকে বিজয়ী করতে পারে। এ মহান বিপ্লব কেবল এ ধরণের লোকের দ্বারাই মংঘটিত হতে পারে। (তর্জমানুল কুরআন, সেপ্টেম্বরঃ ১৯৪০ ইং)।"
    },
    {
        "1": "সংযোজন",
        "2": "উপরোক্ত নিবন্ধে ইসলামী বিপ্লবের কর্মপন্থা সম্পর্কে যে স্পষ্ট ব্যাখ্যা বিশ্লেষণ পেশ করা হলো, যদিও বিষয়টি অবহিত হবার জন্যে তাই যথেষ্ট, তারপরও এ সম্পর্কে হযরত মসীহ আলাইহিস সালামের কিছু বক্তব্য বিশেষ পরস্পরার সাথে এখানে উল্লেখ করা উপযোগী মনে করছি। তাঁর এ বক্তব্যগুলোতে ইসলামী আন্দোলনের প্রাথমিক অধ্যায়ের চিত্র প্রতিফলিত হয়েছে। সাইয়্যেদুনা মসীহ আলাইহিস সালাম যে পরিবেশ পরিস্থিতির মধ্যে ফিলিস্তিনবাসীদের কাছে ‘হুকুমাতে ইলাহিয়ার’ দাওয়াত পেশ করেছিলেন, যেহেতু তার সাথে আমাদের বর্তমান পরিবেশ পরিস্থিতির মিল রয়েছে, সে জন্যে তাঁর কর্মপন্থার মধ্যে আমাদের জন্যে প্রয়োজনীয় পথনির্দেশ পাওয়া যেতে পারে।\n\n“একজন আলেম জিজ্ঞাসা করিলেন, ‘মূসার দেওয়া হুকুমের মধ্যে সবচেয়ে দরকারী হুকুম কোনটা’? উত্তরে ঈসা বলিলেন, সবচেয়ে দরকারী হুকুম এই, ‘ইস্রায়েলীয়রা শুন, প্রভু, যিনি আমাদের খোদা, তিনি এক; আর তোমার সমস্ত অন্তর, তোমার সমস্ত প্রাণ, তোমার সমস্ত মন এবং সমস্ত শক্তি দিয়া, প্রভু, যিনি তোমার খোদা, তাঁহাকে মহাব্বত করিবে।’ তখন সেই আলেম বলিলেন, ‘হুজুর খুব ভাল কথা। আপনি সত্য কথাই বলিয়াছেন, খোদা এক এবং তিনি ছাড়া আর কোনো খোদা নাই।’ ” (মার্ক/১২:২৮-৩২)\n\n“প্রভু, যিনি তোমার খোদা, তাঁহাকেই তুমি সিজদা করিবে, কেবল তাহারই সেবা করিবে।” (লুক/৪:৮)\n\n“এই জন্যে তোমরা এইভাবে মুনাজাত করিও, আমাদের বেহেশতি পিতা, তোমার নাম পবিত্র বলিয়া মান্য হোক। তোমার রাজ্য আসুক। তোমার ইচ্ছা যেমন বেহেস্তে, তেমনি দুনিয়াতেও পূর্ণ হোক।” (মথি/৬:৯-১০)\n\nশেষ বাক্যটিতে হযরত মসীহ (عليه السلام) তাঁর উদ্দেশ্যের কথা সুস্পষ্টভাবে বলে দিয়েছেন। সাধারণভাবে খোদার বাদশাহী বলতে কেবল তাঁর আধ্যাত্মিক বাদশাহীর যে ভ্রান্ত ধারণা প্রচার লাভ করেছে, এ বাক্য তা পুরোপুরিভাবে খন্ডন করে দিয়েছে। পৃথিবীতে খোদার আইন ও শরয়ী বিধানের তেমনি প্রতিষ্ঠাই তাঁর উদ্দেশ্য ছিলো, যেমনি সমগ্র সৃষ্টির উপর তাঁর প্রাকৃতিক আইন কার্যকর রয়েছে। এই উদ্দেশ্য সাধনের জন্যেই তিনি লোকদের তৈরি করছিলেন।\n\n“আমি দুনিয়াতে শান্তি দিতে আসিয়াছি, এই কথা মনে করিওনা; আমি শান্তি দিতে আসি নাই। বরং মানুষকে মানুষের বিরুদ্ধে দাঁড় করাইতে আসিয়াছি; ছেলেকে পিতার বিরুদ্ধে, মেয়েকে মায়ের বিরুদ্ধে, বউকে শ্বাশুড়ির বিরুদ্ধে দাঁড় করাইতে আসিয়াছি। নিজের পরিবারের লোকেরাই মানুষের শত্রু হইবে।”\n\n“যে কেহ আমার চাইতে পিতা মাতাকে বেশী মহব্বত করে, সে আমার উপযুক্ত নয়। আর যে কেহ ছেলে বা মেয়েকে আমার চেয়ে বেশী মহব্বত করে, সে আমার উপযুক্ত নয়। যে নিজের ক্রুশ লইয়া আমার পথে না চলে, সেও আমার উপযুক্ত নয়। যে কেহ নিজের জীবন রক্ষা করিতে চায়, সে তাহার সত্যিকারের জীবন হারাইবে; কিন্তু যে কেহ আমার জন্যে তাহার জীবন কোরবানী করিতে রাজী থাকে, সে তাহার সত্যিকারের জীবন রক্ষা করিবে।” (মথি/১০:৩৪-৩৯)\n\n“যদি কেহ আমার পথে আসিতে চায়, তবে সে নিজের ইচ্ছামতো না চলুক; নিজের ক্রুশ বহন করিয়া আমার পিছে আসুক।” (মথি/১৬:২৪)\n\n“ভাই ভাইকে এবং পিতা ছেলেকে মারিয়া ফেলিবার জন্যে ধরাইয়া দিবে। ছেলে মেয়েরা পিতা মাতার বিরুদ্ধে দাঁড়াইয়া তাহাদের খুন করাইবে। আমার জন্যে সকলে তোমাদের ঘৃণা করিবে, কিন্তু যে শেষ পর্যন্ত স্থির থাকিবে, সে উদ্ধার পাইবে।” (মথি/১০:২১-২২)\n\n“দেখ, আমি নেকড়ে বাঘের মধ্যে ভেড়ার মতো তোমাদের পাঠাইতেছি। সাবধান থাকিও, কারণ মানুষ বিচার সভার লোকদের হাতে তোমাদের ধরাইয়া দিবে এবং তাহাদের মজলিশ খানায় তোমাদের বেত মারিবে। আমার জন্যই শাসনকর্তা ও রাজাদের সামনে তোমাদের লইয়া যাওয়া হইবে।” (মথি/১০:১৬-১৮)\n\n“যে আমার নিকট আসিবে, সে যেন নিজের পিতা মাতা, স্ত্রী ও ছেলে মেয়ে, ভাইবোন, এমনকি নিজেকে পর্যন্ত যেন আমার চেয়ে কম প্রিয় মনে করে। তাহা না হইলে সে আমার উম্মত হইতে পারে না। যে লোক নিজের ক্রুশ বহন করিয়া আমার পিছনে না আসে, সে আমার উম্মত হইতে পারেনা।”\n\n“আপনাদের মধ্যে যদি কেহ একটা উচু ঘর তৈরি করিতে চায়, তবে সে আগে বসিয়া খরচের হিসাব করে। সে দেখিতে চায় যে, উহা শেষ করিবার জন্য তাহার যথেষ্ট টাকা আছে কি-না। তাহা না হইলে, সে ভিত্তি গাঁথিবার পরে যদি সে উচু ঘরটা শেষ করিতে না পারে, তবে যাহারা উহা দেখিবে তাহারা সকলে তাহাকে ঠাট্টা করিবে। তাহারা বলিবে, ‘লোকটা গাঁথিতে আরম্ভ করিয়াছিল কিন্তু শেষ করিতে পারিলনা।’ সেইভাবে আপনাদের মধ্যে যদি কেহ ভাবিয়া চিন্তিয়া তাহার সমস্ত কিছু ছাড়িয়া না আসে, তবে সে আমার উম্মত হইতে পারে না।” (লুক/১৪:২৬-৩০)\n\nএ সবগুলো আয়াত এ কথাই প্রমাণ করে যে, মসীহ (عليه السلام) কেবল একটি ধর্ম প্রচারের জন্যেই আবির্ভূত হননি, বরঞ্চ গোটা সামাজিক ও রাজনৈতিক কাঠামোর আমূল পরিবর্তন করাই ছিলো তাঁর মূল উদ্দেশ্য। তাই, গোটা রোম সাম্রাজ্য, ইহুদী রাষ্ট্র এবং ফকীহ ও ফরীশীদের নেতৃত্ব, এক কথায় সকল আত্মপূজারী ও স্বার্থন্বেষীদের সাথে তাঁর সংঘাত সংঘর্ষের সমূহ আশংকা ছিলো বিদ্যমান। তাই তিনি সুস্পষ্টভাবে সবাইকে বলে দিচ্ছিলেন, আমি যে কাজ করতে যাচ্ছি তা সাংঘাতিক বিপজ্জনক। আমার সাথে কেবল তাদেরই আসা উচিত, যারা এ সকল বিপদ মুসীবত বরদাশত করতে প্রস্তুত হবে।\n\n“তোমাদের সঙ্গে যে খারাপ ব্যবহার করে, তাহার বিরুদ্ধে কিছুই করিও না। বরং যে কেহ তোমার ডান গালে চড় মারে, তাহাকে অন্য গালেও চড় মারিতে দিও। যে কেহ তোমার কোর্তা লইবার জন্যে মামলা করিতে চায়, তাহাকে তোমার চাদরও লইতে দিও। যে কেহ তোমাকে তাহার বোঝা লইয়া এক মাইল যাইতে বাধ্য করে, তাহার সঙ্গে দুই মাইল যাইও।” (মথি/৫:৩৯-৪১)\n\n“যাহারা কেবল দেহ ধ্বংস করে, কিন্তু রূহকে ধ্বংস করতে পারে না, তাহাদের ভয় করিও না। যিনি দেহ ও রূহ দুইটিই দোযখে ধ্বংস করিতে পারেন, বরং তাহাকেই ভয় করো।” (মথি/১০:২৮)\n\n“এই দুনিয়াতে তোমরা নিজেদের জন্যে ধন সম্পদ জমা করিও না। এখানে মরিচায় ধরে ও পোকায় নষ্ট করে এবং চোর ঢুকিয়া চুরি করে। বরং বেহেশতে তোমাদের ধন জমা করো।” (মথি/৬:১৯-২০)\n\n“কেহ দুই মনিবের সেবা করিতে পারে না। খোদা এবং ধন সম্পত্তি এই দুইয়েরই এক সঙ্গে সেবা করিতে পার না। কি খাইবে বলিয়া বাঁচিয়া থাকিবার বিষয়ে, কিংবা কি পরিবে বলিয়া দেহের বিষয়ে চিন্তা করিও না। বনের পাখিদের দিকে তাকাইয়া দেখ; তাহারা বীজ বুনেনা, ফসল কাটেনা, গোলাঘরে জমাও করেনা, আর তবু তোমাদের বেহেশতি পিতা তাহাদের খাওয়াইয়া থাকেন। তোমরা কি তাহাদের চেয়ে আরও মূল্যবান নও? তোমাদের মধ্যে কে চিন্তা ভাবনা করিয়া নিজের আয়ু এক ঘন্টা বাড়াইতে পারে? কাপড় চোপড়ের জন্য কেন চিন্তা করো? মাঠের ফুলগুলির কথা ভাবিয়া দেখ, সেইগুলি কেমন করিয়া বাড়িয়া উঠে। তাহারা পরিশ্রম করেনা, সুতাও কাটেনা। কিন্তু তোমাদের বলিতেছি, সোলায়মান রাজা এতো জাঁকজমকের মধ্যে থাকিয়াও এইগুলির একটার মতোও নিজেকে সাজাইতে পারেন নাই। মাঠের যে ঘাস আজ আছে, আর আগামী কাল চুলায় ফেলিয়া দেওয়া হইবে, তাহা যখন খোদা এইভাবে সাজান; তখন ওহে অল্প বিশ্বাসীরা, তিনি যে তোমাদের নিশ্চয়ই সাজাইবেন, তাহাতে কোন সন্দেহ নাই। কিন্তু তোমরা প্রথমে খোদার রাজ্যের বিষয়ে এবং তাহার ইচ্ছামতো চলিবার জন্যে ব্যস্ত হও। তাহা হইলে ঐ সমস্ত জিনিসও তোমরা পাইবে।” (মথি/১৬:২৪-৩৩)\n\n“চাও, তোমাদের দেওয়া হইবে; খোঁজ কর, পাইবে; দরজায় আঘাত কর, তোমাদের জন্যে খোলা হইবে।” (মথি/৭:৭) সাইয়্যেদুনা ঈসা (عليه السلام) বৈরাগ্যবাদ, ত্যাগ এবং আজন্ম কৌমার্যের শিক্ষাদান করেছেন বলে সাধারণে ভ্রান্ত ধারণা গড়ে উঠেছে। অথচ! এই বিপ্লবের সূচনাকালে লোকদের ধৈর্য্য, কষ্ট সহিষ্ণুতা এবং আল্লাহ নির্ভরতার শিক্ষা ও প্রশিক্ষণ দান ছাড়া কোনো গত্যন্তরই ছিলনা। যেখানে একটি রাজনৈতিক সমাজ ব্যবস্থা পূর্ণ শক্তিতে প্রতিষ্ঠিত এবং মানবজীবনের সমস্ত উপায় উপকরণ কব্জা করে রেখেছে, সেখানে কোনো একটি দল পূর্ণাঙ্গ বিপ্লব সাধণের জন্যে অগ্রসর হতে পারেনা, যতোক্ষণ না সে মন মগজ থেকে জানমালের মহব্বত দূরে নিক্ষেপ করবে, দুঃখ কষ্ট ও বিপদাপদ বরদাশত করার জন্যে প্রস্তুত হবে, বহু পার্থিব লাভ কোরবানী করতে এবং অসংখ্য পার্থিব ক্ষতি স্বীকার করতে তৈরি হয়ে যাবে।\n\nপ্রকৃতপক্ষে সমকালীন প্রতিষ্ঠিত সমাজ ও রাষ্ট্রের বিরুদ্ধে সংগ্রাম করার অর্থই হলো, সমস্ত বিপদ মুসীবতকে নিজেদের উপর ডেকে আনা। এ মহান কাজের জন্যে যারা উত্থিত হবে, তাদেরকে এক থাপ্পড় খেয়ে আরেক থাপ্পড়ের জন্যে অবশ্যি প্রস্তুত থাকতে পবে। জামা হাতছাড়া হলে চোগা হারাবার জন্যেও প্রস্তুত থাকতে হবে। সমকালীন জীবিকার ভান্ডার যাদের মুষ্টিবদ্ধে, তাদের বিরুদ্ধে সংগ্রাম করে আবার তাদের থেকে অন্ন বস্ত্র লাভ করার আশা করা যেতে পারে না। তাই কেবল সেই ব্যক্তি তাদের বিরুদ্ধে লড়াই করতে সক্ষম, যে এসব উপায় উপকরণ থেকে মুখ ফিরিয়ে, কেবল এক আল্লাহর উপর নির্ভরশীল হয়ে যাবে।\n\n“তোমরা যাহারা ক্লান্ত ও বোঝা বহিয়া বেড়াইতেছ, তোমরা সকলে আমার নিকট আস; আমি তোমাদের বিশ্রাম দিব। কারণ আমার জোয়াল বহন করা সহজ ও আমার বোঝা হাল্কা।” (মথি/১১:২৮-৩০)\n\nসম্ভবত এর চাইতে সংক্ষেপে এবং মর্মস্পর্শী ভাষায় হুকুমাতে ইলাহীয়ার মেনিফেস্টো সংকলন করা যেতে পারে না। মানুষের উপর মানুষের জোয়াল অত্যন্ত কঠিন এবং ভারী। এ বোঝার তলায় পিষ্ট মানুষকে হুকুমাতে ইলাহীয়ার নকীব যে সংবাদ শুনাতে পারেন, তা হলো, যে রাষ্ট্র ব্যবস্থার জোয়াল আমি তোমাদের উপর রাখতে চাই, তা যেমনি কোমল তেমনি হাল্কা।\n\n“অইহুদীদের মধ্যে রাজারা প্রভুত্ব করেন। আর তাহাদের শাসনকর্তাদের বলা হয় উপকারী নেতা, কিন্তু তোমাদের মধ্যে এই রকম হওয়া উচিত নয়। তোমাদের যে সবচেয়ে বড়, সে বরং সবচেয়ে যে ছোট তাহারই মত হোক, আর যে নেতা সে সেবাকারীর মতো হোক।” (লুক/২২:২৫-২৬)\n\nমসীহ আলাইহিস সালাম তাঁর সাথীদেরকেই (হাওয়ারী) এসব উপদেশ দিতেন। এ বিষয়ে ইঞ্জিলগুলোতে বেশ কিছু বাণী বর্তমান রয়েছে। সেগুলোর সারকথা হলো, ফেরাউন এবং নমরূদদের হটিয়ে তোমরা নিজেরাই আবার ফেরাউন নমরূদ হয়ে বসো না।\n\n“মূসার শরীয়ত শিক্ষা দিবার ব্যাপারে আলেমরা ও ফরীশীরা মূসার জায়গায় আছেন। এই জন্য তাহারা যাহা কিছু করিতে বলেন, তাহা করিও এবং যাহা পালন করিবার আদেশ করেন, তাহা পালন করিও। কিন্তু তাহারা যাহা করেন, তোমরা তাহা করিও না। কারণ তাহারা মুখে যাহা বলেন, কাজে তাহা করেন না। তাহারা ভারী ভারী বোঝা বাঁধিয়া মানুষের কাঁধে চাপাইয়া দেন, কিন্তু সেইগুলি সরাইবার জন্য নিজেরা একটা আঙ্গুল নাড়াইতেও চান না। লোকদের দেখাইবার জন্যেই তাহারা সমস্ত কাজ করেন। পাক কিতাবের আয়াত লেখা তাবিজ তাহার বড় করিয়া তৈরি করেন। আর নিজেদের ধার্মিক দেখাইবার জন্য চাদরের কোণায় কোণায় লম্বা ঝালর লাগান। ভোজের সময়ে সম্মানের জায়গায় এবং মজলিশখানায় প্রধান আসনে তাহারা বসিতে ভালবাসেন। তাহারা হাটে বাজারে সম্মান খুঁজিয়া বেড়ান আর চান, যেন লোকেরা তাহাদের ওস্তাদ (রাব্বী) বলিয়া ডাকে।”\n\n“ভণ্ড আলেম ও ফরীশীরা, ধিক আপনাদের! আপনারা! লোকদের সামনে বেহেশতি দরজা বন্ধ করিয়া রাখেন। তাহাতে নিজেরাও ঢুকেন না, আর যাহারা ঢুকিতে চেষ্টা করিতেছে, তাহাদেরও ঢুকিতে দেন না।”\n\n“ভণ্ড আলেম ও ফরীশীরা, ধিক আপনাদের! একটি মাত্র লোককে আপনাদের ধর্মমতে আনিবার জন্যে আপনারা দুনিয়ার কোথায় না যান। আর সে যখন আপনাদের ধর্মমতে আসে, তখন আপনারা নিজেদের চেয়ে তাহাকে অনেক বেশী করিয়া তোলেন।”\n\n“আপনারা নিজেরা অন্ধ অথচ অন্যদের পথ দেখান। একটা ছোট মাছিও আপনারা ছাঁকেন অথচ উট গিলিয়া ফেলেন।”\n\n“ভণ্ড আলেম ও ফরীশীরা, ধিক আপনাদের! আপনারা চুন লাগানো সাদা কবরের মতো, যাহার বাহিরের দিকটা সুন্দর, কিন্তু ভিতরে মরা মানুষের হাড় গোড় ও সমস্ত রকম ময়লায় ভরা। ঠিক সেইভাবে বাহিরে বাহিরে আপনারা লোকদের চোখে ধার্মিক, কিন্তু ভিতরে ভণ্ডামী ও পাপে পূর্ণ।” (মথি/২৩:২-২৮)\n\nসে সময়কার আলেম ও শরীয়তের ধারক বাহকদের এ ছিলো অবস্থা। ইলমের অধিকারী হওয়া সত্ত্বেও কেবল আত্মপূজার কারণে তারা ছিলো গুমরাহ, পথভ্রষ্ট। সাধারণ লোকদেরও তারা ভ্রান্তপথে পরিচালিত করছিলো, আর এই বিপবের পথে রোমের কাইজারদের থেকেও তারা বড় প্রতিবন্ধক ছিলো।\n\n“তখন ফরীশীরা চলিয়া গেলেন এবং কেমন করিয়া ঈসাকে তাঁহার কথার ফাঁদে ফেলা যায়, সেই পরামর্শ করিতে লাগিলেন। তাহারা হেরোদের দলের কয়েকজন লোকের সঙ্গে নিজেদের কয়েকজন সাগরেদকে ঈসার নিকট পাঠাইলেন। তাহার ঈসাকে বলিল, ‘হুজুর, আমরা জানি, আপনি একজন সৎলোক। খোদার পথের বিষয়ে আপনি সত্যভাবে শিক্ষা দিয়া থাকেন। লোকে কি মনে করিবে না করিবে, তাহাতে আপনার কিছু যায় আসে না। কারণ, আপনি কাহারও মুখ চাহিয়া কিছু করেন না। তাহা হইলে আপনি বলুন, রোম সম্রাটকে কি কর দেওয়া হালাল? আপনার কি মনে হয়? তাহাদের খারাপ উদ্দেশ্য বুঝিতে পারিয়া ঈসা বলিলেন, ‘ভণ্ডেরা, কেন আমাকে পরীক্ষা করিতেছ? যে টাকায় কর দিবে তাহার একটা আমাকে দেখাও।’ তাহারা একটা দীনার ঈসার নিকট আনিল। তখন ঈসা তাহাদের বলিলেন, ‘ইহার উপর এই ছবি ও নাম কাহার?’ তাহার বলিল, ‘রোম সম্রাটের’। ঈসা তাহাদের বলিলেন, ‘তবে যাহা সম্রাটের তাহা সম্রাটকে দাও, আর যাহা খোদার তাহা খোদাকে দাও।’ (মথি/২২:১৫-২১)\n\nএ ঘটনা থেকে জানা যায়, মূলত এটা ছিলো একটা ষড়যন্ত্র। ফরীশীরা আন্দোলন পাকা হবার অাগেই সরকারের সাথে হযরত ঈসার (عليه السلام) সংঘর্ষ বাঁধিয়ে দিতে এবং আন্দোলন শিকড় গেড়ে বসার আগেই সরকারী শক্তি দ্বারা তাকে মূলোৎপাটিত করে দিতে চাইছিলো। সে কারণে হেরোদী রাষ্ট্রের সিআইডিদের সামনে রোম সম্রাটকে কর দেয়া বৈধ কিনা, সে প্রশ্ন তারা উত্থাপন করেছিল। জবাবে হযরত ঈসা (عليه السلام) যে নিগূঢ় অর্থবহ কথাটি বলেছিলেন, বিগত দু’হাজার বছর থেকে খ্রীষ্টান অখ্রীষ্টান সকলে তার এই অর্থই করে আসছে যে, ইবাদত কর খোদার আর অনুগত্য কর সমকালীন প্রতিষ্ঠিত সরকারের। কিন্তু আসলে তিনি একথাও বলেননি যে, রোম সম্রাটকে কর দেয়া বৈধ। কারণ এমনটা বলা ছিলো তাঁর দাওয়াতের পরিপন্থী। আর তাকে ট্যাক্স না দেয়ার কথাও তিনি বলেননি। কারণ তখন পর্যন্ত তাঁর আন্দোলন এমন পর্যায়ে পৌঁছায়নি যে, তিনি কর প্রদান বন্ধ করার সিদ্ধান্ত দিতে পারতেন। এ জন্যেই তিনি তখন একটি সূক্ষ্ম কথা বলে দিলেন যে, কাইজারের নাম এবং ছবি তাকে ফেরত দাও। আর খোদা যে নিখাঁদ সোনা তৈরি করেছেন, তা তার পথে ব্যয় করো।\n\nতাদের এ ষড়যন্ত্র ব্যর্থ হবার পর তারা স্বয়ং মসীহ আলাইহিস সালামের জনৈক সাহাবীকে ঘুষ দিয়ে এমন এক সময় মসীহ আলাইহিস সালামকে গ্রেফতার করিয়ে দিতে সম্মত করায়, যখন গণবিদ্রোহের কোনো আশংকা থাকবে না। তাদের এ ষড়যন্ত্র সফল হয়। ইহুদী সক্রীটু হযরত মসীহকে গ্রেফতার করিয়ে দেয়।\n\n“তখন সেই সভার সকলে উঠিয়া ঈসাকে প্রধান শাসনকর্তা পীলাতের নিকট লইয়া গেলেন। তাহারা এই কথা বলিয়া ঈসার বিরুদ্ধে নালিশ জানাইতে লাগিলেন, ‘আমরা দেখিয়াছি, এই লোকটা সরকারের বিরুদ্ধে আমাদের লোকদের লইয়া যাইতেছে। সে সম্রাটকে কর দিতে নিষেধ করে এবং বলে, সে নিজেই মসীহ, একজন রাজা।’ ”\n\n“তখন পীলাত প্রধান ইমামদের এবং সমস্ত লোকদের বলিলেন, ‘আমিতো এই লোকটির কোন দোষই দেখিতে পাইতেছি না।’ কিন্তু তাহারা জিদ করিয়া বলিতে লাগিলেন, ‘এহুদিয়া প্রদেশের সমস্ত জায়গায় শিক্ষা দিয়া সে এ লোকদের ক্ষেপাইয়া তুলিতেছে। গালীল প্রদেশ হইতে সে শুরু করিয়াছে, আর এখন এখানে আসিয়াছে।’ ”\n\n“কিন্তু লোকেরা ঈসাকে ক্রুশের উপর মারিয়া ফেলিবার জন্যে চিৎকার করিতে থাকিল এবং শেষে তাহার চেঁচাইয়া জয়ী হইলো।” (লুক/২৩: ১-২৩)\n\nএভাবেই ঐ সমস্ত লোকদের হাতে মসীহ আলাইহিস সালামের মিশনের পরিসমাপ্তি ঘটে, যারা নিজেদেরকে হযরত মূসা আলাইহিস সালামের উত্তরাধিকারী মনে করতো। ঐতিহাসিক সাক্ষ্য প্রমাণ অনুযায়ী মসীহ আলাইহিস সালামের নবুয়্যতকাল ছিলো দেড় থেকে তিন বছরের মতো। এ সংক্ষিপ্ত সময়কালে তিনি ঐ পরিমাণ কাজ করেছিলেন, যতোটা করেছিলেন হযরত মুহাম্মদ (ﷺ) তাঁর মক্কী জীবনের প্রাথমিক দুই তিন বছরে। কোনো ব্যক্তি যদি ইঞ্জিলের উপরোল্লিখিত আয়াতগুলোর সাথে কুরআন মজীদের মক্কী সূরাসমূহ এবং মক্কায় অবস্থানকালীন হাদীসগুলোকে মিলিয়ে দেখেন, তবে তিনি এতদোভয়ের মধ্যে ঘনিষ্ঠ সামঞ্জস্য দেখতে পাবেন।"
    },
    {
        "1": "আল্লাহর দিকে আহবান",
        "2": ""
    },
    {
        "1": "গোড়ার কথা",
        "2": "আল্লাহ রাব্বুল আলামীন ইচ্ছা করলেন তিনি এক নতুন জীব সৃষ্টি করবেন যে হবে পৃথিবীতে তাঁর খলীফা বা প্রতিনিধি। আদমের (আ) সৃষ্টি আল্লাহ্‌র সেই ইচ্ছারই বাস্তবায়ন।\n\nখালীফাহ তাঁকেই বলা হয় মালিকের অধীনতা স্বীকার করে যিনি মালিকের দেয়া ক্ষমতা-ইখতিয়ার প্রয়োগ করেন। খালীফাহ কখনো মালিক হতে পারেন না। মালিকের ইচ্ছানুযায়ী ক্ষমতা-ইখতিয়ার প্রয়োগ করাই হচ্ছে তাঁর কর্তব্য।\n\nখালীফাহ রুপে নতুন এক সৃষ্টিকে পৃথিবীতে পাঠানো হবে, আল্লাহর এই সিদ্ধান্ত জানার পর ফেরেস্তাদের মনে খটকা সৃষ্টি হয়। তারা বলে আপনি কি এমন জীব সৃষ্টি করবেন যে তাতে বিপর্যয় ঘটাবে এবং রক্তপাত করবে?’\n\nফিরিশতাগন এটা বুঝেছিলো যে এই নতুন জীবকে ক্ষমতা-ইখতিয়ার দেয়া হবে। তবে এটা তারা কিছুতেই বুঝে উঠতে পারছিলো না যে সর্বশক্তিমান আল্লাহ্‌ যেখানে বিশ্বজাহানের শৃঙ্খলা বিধান করেছেন সেখানে তাঁর সৃষ্ট কোন জীব পৃথিবীতে প্রতিষ্ঠিত হলে সেখানকার শৃঙ্খলা বিঘ্নিত না হয়ে পারে কিভাবে? ফেরেশতাগণ আরও বলে, “আমরাইতো আপনার প্রশংসামূলক তাসবীহ পাঠ এবং আপনার পবিত্রতা বর্ণনার কাজ করছি”।\n\nআল্লাহ্‌ ফিরিশতাদেরকে কোন ইখতিয়ার দেননি। আল্লাহর কোন নির্দেশের বিরুদ্ধাচরণ করার ইচ্ছা বা ক্ষমতা তাদের নেই। তাদেরকে বিশ্বজাহানের বিভিন্ন বিভাগের বিভিন্ন কাজে নিযুক্ত করা হয়েছে। তারা তাদের উপর অর্পিত কাজ সঠিকভাবে করে চলছে। তাদের কাজের কোন ত্রুটিতে অসন্তুষ্ট হয়েই আল্লাহ্‌ নতুন সৃষ্টি করছেন কিনা এটা ছিল তাদের মনের দ্বিতীয় খটকা।\n\nএই খটকা দূর করার উদ্দেশ্যে আল্লাহ্‌ বলেন, “নিশ্চইয়ই আমি যা জানি তোমরা তা জানিনা” এ কথার মাধ্যমে আল্লাহ্‌ ফিরিশতাদেরকে এটা বোঝালেন যে আদমের (আ) সৃষ্টির প্রয়োজনীয়তা ও যৌক্তিকতা অবশ্যই আছে। যেই উদ্দেশ্যে ফিরিশতাদের সৃষ্টি করা হয়েছে সে উদ্দেশ্যে নয়, বরং ভিন্নতর উদ্দেশ্যে আদমকে (আ) সৃষ্টি করার সিদ্ধান্ত নেয়া হয়েছে। কোন সৃষ্ট জীবকে ক্ষমতা-ইখতিয়ার দিলে সে যেখানে নিযুক্ত হবে সেখানে শৃঙ্খলা বিনষ্ট না হয়ে পারে কি করে- এই খটকা দূর করার উদ্দেশ্যে আল্লাহ্‌ একটি মহড়ার আয়োজন করেন। বিশ্বজাহানের বিভিন্ন বস্তুর নাম বলার জন্য আল্লাহ্‌ ফিরিশতাদের প্রতি আহবান জানান। ফিরিশতাগণ অকপটে স্বীকার করে যে তাদেরকে যেই জিনিসের যতটুকু জ্ঞান দেয়া হয়েছে তাঁর বাইরে তাদের কিছুই জানা নেই। অতঃপর আল্লাহ্‌ আদমকে (আ) বললেন, “তুমি এদেরকে এসব বস্তুর নাম বলে দাও”\n\nআদম (আ) সকল বস্তুর নাম বলে দিলেন। এই মহড়ার মাধ্যমে আল্লাহ্‌ রাব্বুল আলামীন একথা সুস্পষ্ট করে দিলেন যে তিনি যাকে ক্ষমতা-ইখতিয়ার দিচ্ছেন তাকে সঙ্গে সঙ্গে ব্যাপক জ্ঞান ও দেয়া হচ্ছে। তাঁকে ক্ষমতা-ইখতিয়ার দেয়াতে যে বিপর্যয়ের আশঙ্কা রয়েছে তা প্রকৃত ব্যাপারের একটি দিক মাত্র। তাতে কল্যাণেরও একটি সম্ভাবনাময় দিক রয়েছে। এবার আল্লাহ্‌ ফেরেশতাদেরকে আদমের নিকট অবনত হতে নির্দেশ দেন।\n\nوَإِذْ قُلْنَا لِلْمَلَائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ\n\n“যখন আমি ফেরেশতাদের আদেশ করলামঃ আদমের নিকট অবনত হও ইবলিস ছাড়া সকলেই অবনত হল”। (আল বাকারা-৩৪)\n\nবিশ্বজাহানের বিভিন্ন প্রাণী ও বস্তুর রক্ষনাবেক্ষণের দায়িত্ব পালন করছে ফেরেশতাগণ।খালিফাহ হিসাবে ক্ষমতা-ইখতিয়ার প্রয়োগ করতে গেলে আদম (আ) ও তাঁর সন্তানদেরকে প্রাণী ও বস্তুজগতের অনেক কিছু ব্যবহার করতে হবে । এক্ষেত্রে ফেরেশতাগণ তাদের স্বাভাবিক কর্তব্য পালনের তাকিদে আদম (আ) ও তাঁর সন্তানদেরকে বাধা দিলে জটিলতার সৃষ্টি হবে। তাই আল্লাহ্‌ নিজের পক্ষ থেকেই ফেরেশতাদেরকে এভাবে আদমের (আ) অনুগত করে দেয়া ছিলো বিচক্ষনতারই দাবী।\n\nএবার আসে ইবলীসের অবনত হওয়ার কথা। ইবলীস জিন জাতির অন্তর্ভুক্ত। নিরবচ্ছিন্নভাবে আল্লাহর ইবাদত করে সে ফেরেশতাদের অনুরূপ মর্যাদা লাভ করে। তাই ফেরেশতাদের সঙ্গে মিলিত হয়ে আদমের (আ) নিকট অবনত হওয়ার নির্দেশ তাঁর জন্যও প্রযোজ্য ছিল।\n\nআল্লাহর নির্দেশ শুনার সঙ্গে সঙ্গেই ফেরেশতারা আদমের(আ) নিকট অবনত হয়। কিন্তু ইবলিশ মাথা উঁচিয়ে থাকে।\n\nজ্বীন হয়েও ইবাদতের বদৌলতে ইবলিস ফেরেশতাদের অনুরূপ মর্যাদা লাভ করে। কিন্তু তাঁর মনে গোপনে একটি ব্যধি বাসা বাঁধে। সে ব্যাধির নাম অহংকার। এই অহংকারের কারনেই সে খালীফাহ হিসেবে আদমের (আ) নিযুক্তিতে সন্তুষ্ট হতে পারেনি। তাই সে আদমের (আ) অনুগত হতেও রাজী হয় নি।\n\nقَالَ مَا مَنَعَكَ أَلَّا تَسْجُدَ إِذْ أَمَرْتُكَ\n\nআল্লাহ্‌ বললেন,“আমি যখন নির্দেশ দিলাম তখন অবনত হওয়া থেকে কিসে তোমাকে বিরত রাখলো?”\n\nসে বলল,“আমি তাঁর চেয়ে উত্তম আপনি আমাকে আগুন থেকে সৃষ্টি করেছেন আর তাঁকে সৃষ্টি করেছেন মাটি থেকে” (আল আ’রাফ ১২)\n\nআল্লাহর নির্দেশ মানতে না পারার পিছনে ইবলিসের অহংকার ই যে একমাত্র কারণ ছিল তা এখানে ব্যক্ত হয়েছে।।ইবলিস এই যুক্তি দেখায় যে শ্রেষ্ঠতর উপাদানে তৈরি হওয়ার কারণে সে নিক্রিষ্টতর উপাদানে তৈরি আদমের নিকট মাথা নত করতে পারে না।\n\nঅহংকারের কারণেই ইবলিস এই বাঁকা যুক্তি বেছে নেয়। সরল মনে স্রষ্টার নির্দেশ পালনই যে তাঁর জন্য শোভনীয় এই সহজ কথা সে ভুলে যায়।\n\nস্রষ্টা তো মহাজ্ঞানী, প্রজ্ঞাময়। তাঁর প্রজ্ঞার বহিঃপ্রকাশই বিশ্বসৃষ্টি। তাঁর বিশ্ব পরিকল্পনায় তিনি কোন সৃষ্টিকে কোন স্থান দিবেন, কোন সৃষ্টিকে কোন মর্যাদা দেবেন এটা তাঁর ব্যপার।\n\nসৃষ্টির কর্তব্য শুধু স্রষ্টার নির্দেশ পালন করা। স্রষ্টার কাছ থেকে নির্দেশ এসেছে এটা জানার পর সে নির্দেশ পালনে সামান্যতম বিলম্ব না করাই সৃষ্টির পক্ষে শোভনীয়। প্রজ্ঞাময় আল্লাহর কোন নির্দেশের তাৎপর্য কারো নিকট বোধগম্য না হলেও তাঁর অনুসরণের মধ্যে যে কল্যাণ নিহিত রয়েছে তা বিশ্বাস করে সেই মুতাবেক পদক্ষেপ নেয়াই সৃষ্টির কর্তব্য।\n\nইবলীস এই সোজা পথে এলো না। সে আল্লাহর নির্দেশের ত্রুটি(নাউজুবিল্লাহ) আবিষ্কার করতে লেগে গেলো। শ্রেষ্ঠতর উপাদানে তৈরি এই যুক্তিতে ভর করে সে যিনি তাকে সৃষ্টি করলেন তাঁরই নির্দেশ পালনে অস্বীকৃতি জানিয়ে বসল। ইবলীসের এই অবাঞ্ছিত আচরনে আল্লাহ্‌ রাগান্বিত হন। তিনি ইবলিসকে তাঁর সান্নিধ্য থেকে সরে যাবার নির্দেশ দেন।\n\nقَالَ فَاهْبِطْ مِنْهَا فَمَا يَكُونُ لَكَ أَنْ تَتَكَبَّرَ فِيهَا فَاخْرُجْ إِنَّكَ مِنَ الصَّاغِرِينَ\n\nআল্লাহ্‌ বলেন, “এখান থেকে নিচে নেমে যাও। এখানে অবস্থান করে অহংকার দেখাবার কোন অধিকার তোমার নেই। বের হয়ে যাও। তুমি হীনদের মধ্যেই শামিল”। – আল আরাফঃ ১৩\n\nআল্লাহ্‌ রাব্বুল আলামীনকে এতো বেশী অসন্তুষ্ট হতে দেখেও ইবলিস সাবধান হল না। সে অহংকারে এতোই মেতে উঠেছিলো যে এই অবস্থাতেও সে আল্লাহর নিকট নত হয়ে ক্ষমা প্রার্থনা করল না। আল্লাহর আনুগত্য পরিহার করে অবাধ্যতার পথে দৃঢ়ভাবে অগ্রসর হওয়াকেই সে শ্রেয় মনে করলো।\n\nসে বললো,\nقَالَ أَنْظِرْنِي إِلَىٰ يَوْمِ يُبْعَثُونَ\n\n“আমাকে পুনরূথ্বানের দিন পর্যন্ত সুযোগ দিন”\n\nقَالَ إِنَّكَ مِنَ الْمُنْظَرِينَ\n\nআল্লাহ্‌ বললেন, “তোমাকে সেই সু্যোগ দেয়া হলো” –আল আ’রাফঃ ১৪-১৫\n\nইবলিস পুনরুথ্বান দিবস পর্যন্ত বেঁচে থাকার সুযোগ চেয়ে নিল আদম সন্তানদের আল্লাহর অবাধ্য বান্দায় পরিণত করার জন্য।\n\nইবলীস অহংকারের বশবর্তী হয়ে বিদ্রোহের পতাকা উড়ালো। অথচ তাঁর গুমরাহীর জন্য সে আল্লাহ্‌কেই দায়ী করে বসল। অর্থাৎ তার দৃষ্টিতে আল্লাহর অন্যায় নির্দেশেই (নাউজুবিল্লাহ) তাঁর বিদ্রোহের ক্ষেত্র রচনা করেছে। সংশোধিত হবার সর্বশেষ সুযোগটিও সে পদদলিত করলো এবং আল্লাহর পথ থেকে আদম সন্তানদেরকে বিপথে নিয়ে যাবার সর্বাত্মক চেষ্টা চালাবার দৃঢ় সিদ্ধান্ত ব্যক্ত করলো।\n\nقَالَ فَبِمَا أَغْوَيْتَنِي لَأَقْعُدَنَّ لَهُمْ صِرَاطَكَ الْمُسْتَقِيمَ o ثُمَّ لَآتِيَنَّهُمْ مِنْ بَيْنِ أَيْدِيهِمْ وَمِنْ خَلْفِهِمْ وَعَنْ أَيْمَانِهِمْ وَعَنْ شَمَائِلِهِمْ ۖ وَلَا تَجِدُ أَكْثَرَهُمْ شَاكِرِينَ\n\nসে বললো, “আপনি আমাকে গুমরাহ করেছেন। আমি লোকদের জন্য সিরাতুল মুস্তাকীমের পাশে ওঁত পেতে থাকবো- সম্মুখ, পেছন, ডান, বাম সব দিক থেকেই তাদের ঘিরে ফেলবো। আপনি তাদের অনেককেই অকৃতজ্ঞ বান্দা রূপে পাবেন”- আল আরাফঃ ১৬-১৭\n\nইবলীসের এইসব উদ্ধত্যপূর্ণ উক্তির জবাবে আল্লাহ্‌ তাকে এক কঠোর সিদ্ধান্তের কথা শুনিয়ে দেন।\n\nقَالَ اخْرُجْ مِنْهَا مَذْءُومًا مَدْحُورًا ۖ لَمَنْ تَبِعَكَ مِنْهُمْ لَأَمْلَأَنَّ جَهَنَّمَ مِنْكُمْ أَجْمَعِينَ\n\nআল্লাহ্‌ বললেন, “লাঞ্ছিত ও উপেক্ষিত সত্ত্বারূপে বেরিয়ে যাও। লোকদের মধ্যে যারাই তোমার আনুগত্য করবে আমি তাদেরকে এবং তোমাকে দিয়ে জাহান্নাম ভর্তি করবো”। – আল আ’রাফঃ ১৮\n\nএভাবে দূর অতীতের কোন এক সময়ে আল্লাহ্‌র এক সৃষ্টি ইবলিস আল্লাহ্‌র নির্দেশ অমান্য করে বসে এবং আদম (আ) ও আদম সন্তানদের দুশমনী করাকে জীবনের ব্রত হিসেবে গ্রহণ করে। সেদিন থেকে আদম সন্তানেরা ইবলীসের পক্ষ থেকে চিরস্থায়ী দুশমনীর সম্মুখীন।"
    },
    {
        "1": "মানুষের কর্তব্য",
        "2": "আল্লাহ্‌ মানুষকে ব্যাপক জ্ঞান দান করেছেন। কিন্তু সেই জ্ঞানও খুব সীমিত। আল্লাহ্‌ রাব্বুল আলামীনের জ্ঞানের তুলনায় সেই জ্ঞান এতই তুচ্ছ যে তা হিসাবের মধ্যেই আসে না।\n\nএই সীমিত জ্ঞানের সাহায্যে কোন নির্ভুল জীবন বিধান রচনা করা মানুষের পক্ষে আদৌ সম্ভব নয়। আবার দুনিয়ায় অবস্থানকালে সঠিক পথের সন্ধান না পেয়ে মানুষ ইবলিসের শিকারে পরিণত হবে, সেটাও আল্লাহর অভিপ্রেত নয়। তাই মানুষের জন্য জীবন বিধান রচনার দায়িত্ব আল্লাহ্‌ নিজেই নিয়েছেন।\n\nপ্রথম মানব আদম (আ) এবং তাঁর স্ত্রীকে পৃথিবীতে পাঠানোর প্রাক্কালে আল্লাহ্‌ মানুষের জন্য জীবন বিধান পাঠানোর ওয়াদা ঘোষনা করেছেন।\n\nقُلْنَا اهْبِطُوا مِنْهَا جَمِيعًا ۖ فَإِمَّا يَأْتِيَنَّكُمْ مِنِّي هُدًى فَمَنْ تَبِعَ هُدَايَ فَلَا خَوْفٌ عَلَيْهِمْ وَلَا هُمْ يَحْزَنُونَ\n\n“অতঃপর আমার নিকট থেকে তোমাদের জন্য হিদায়াত আসবে। যারা তা অনুসরন করে চলবে তাদের ভয় ও চিন্তার কোন কারণ থাকবে না”- আল বকারাঃ ৩৮\n\nএকেতো সীমিত জ্ঞানের অধিকারী হবার কারণে মানুষের পক্ষে কোন নির্ভুল ও পূর্ণাঙ্গ জিবনবিধান রচনা করা সম্ভবপর নয়। তদুপরি আল্লাহর কাছ থেকে জীবন বিধান আসার পর অন্য কোন জীবন বিধান রচনা করা এবং সেই মুতাবিক জীবন যাপন করার অধিকার ও মানুষের নেই।\n\nআল্লাহ্‌ প্রদত্ত জীবন বিধান উপেক্ষা করে মানুষ যদি অন্য কোন জীবন বিধান রচনা করে এবং সেই অনুযায়ী জীবন যাপন করে তবে তো মানুষ ইবলীসের যথার্থ শাগরিদেই পরিণত হবে। ইবলিসের মতই সে বিদ্রোহী বলে গন্য হয়। তখন ইবলীসের মত তাঁর উপর ও আল্লাহর অভিশাপ নেমে আসে।\n\nإِنَّ الدِّينَ عِنْدَ اللَّهِ الْإِسْلَامُ ۗ\n\n“আল্লাহর নিকট একমাত্র স্বীকৃত জীবন বিধান হল আল ইসলাম”। – আলে ইমরানঃ ১৯\n\nবাস্তব অবস্থা যখন এই তখন আপন মনের ইচ্ছা-বাসনা অথবা অন্য কোন ব্যক্তির ইচ্ছা-বাসনার আনুগত্য না করে মানুষের জন্য শোভনীয় হচ্ছে একমাত্র আল্লহর ইচ্ছা-বাসনার আনুগত্য করা। এছাড়া অন্য কোন আনুগত্যই আল্লহর পছন্দনীয় নয়।\n\nوَمَنْ يَبْتَغِ غَيْرَ الْإِسْلَامِ دِينًا فَلَنْ يُقْبَلَ مِنْهُ وَهُوَ فِي الْآخِرَةِ مِنَ الْخَاسِرِينَ\n\n“যেই ব্যক্তি ইসলাম ছাড়া অন্য কোন বিধান অবলম্বন করতে চায় তার কাছ থেকে তা কবুল করা হবে না এবং আখিরাতে সে ক্ষতিগ্রস্থদের মধ্যেই থাকবে”। – আলে ইমরানঃ ৮৫\n\nপ্রকৃতপক্ষে বিশ্বজাহানের যাবতীয় সৃষ্টি আল্লাহর নির্দেশের নিকট মাথা নত করে আছে। আল্লহর নির্ধারিত আইনগুলো মেনে বিশ্বলোকের নির্দিষ্ট দায়িত্ব পালন করে যাচ্ছে। সামগ্রিকভাবে বিশ্বজাহান আল্লাহর আইন মেনে চলছে বলেই বিশ্বের সর্বত্র শান্তি ও শৃংখলা বিরাজ করছে।\n\nবিশ্বব্যাপী আল্লাহর যে সব আইন কার্যকর রয়েছে সেগুলোর সাথে সংগতিশীল আইন তৈরী করা মানুষের সাধ্যের বাইরে। আবার নিজেদের জন্য জীবন বিধান রচনা করে তার সাথে সংগতিশীলরূপে বিশ্বলোকের সব আইনকে নতুনভাবে সাজিয়ে নেয়াও সাধ্যাতীত। এমতাবস্থায় বিনা দ্বিধায় আল্লাহর বিধান মেনে চলার মধ্যেই মানুষের কল্যাণ নিহিত।\n\nأَفَغَيْرَ دِينِ اللَّهِ يَبْغُونَ وَلَهُ أَسْلَمَ مَنْ فِي السَّمَاوَاتِ وَالْأَرْضِ طَوْعًا وَكَرْهًا وَإِلَيْهِ يُرْجَعُونَ\n\n“এসব লোক কি আল্লাহর দ্বীন পরিত্যাগ করে অন্য কোন দ্বীন গ্রহণ করতে চায়? অথচ আসমান ও পৃথিবীর সব কিছুই ইচ্ছায় হোক, অনিচ্ছায় হোক তাঁর আনুগত্য মেনে নিয়েছে। আর মূলতঃ তাঁর দিকেই সকলকে ফিরে যেতে হবে।”— আলে ইমরানঃ ৮৩\n\nআল্লাহর বিধান মেনে না নেয়ার মানেই কুফর। যারা এই কুফর অবলম্বন করে তাদের পরিণাম ভয়াবহ। পৃথিবীর জীবনে কুফর অবলম্বন করেও আখিরাতের জীবন কোন না কোন প্রকারে নাজাত পাওয়া যাবে, এ ধারণা পোষণনিতান্তই বোকামী। আল্লাহ বলেন-\n\nإِنَّ الَّذِينَ كَفَرُوا وَمَاتُوا وَهُمْ كُفَّارٌ فَلَنْ يُقْبَلَ مِنْ أَحَدِهِمْ مِلْءُ الْأَرْضِ ذَهَبًا وَلَوِ افْتَدَىٰ بِهِ ۗ أُولَٰئِكَ لَهُمْ عَذَابٌ أَلِيمٌ وَمَا لَهُمْ مِنْ نَاصِرِينَ\n\n“যারা কুফর অবলম্বন করলো এবং সেই অবস্থায় প্রাণত্যাগ করলো তাদের কেউ যদি শাস্তি থেকে বাচার জন্য পৃথিবী ভরা পরিমাণ স্বর্ণও বিনিময় হিসেবে হাজির করে, তবুও তা কবুল হবে না। এদের জন্য কষ্টদায়ক শাস্তি নির্ধারিত রয়েছে এবং তাদের কোন সাহায্যকারী নেই”।– আলে ইমরানঃ ৯১\n\nইবলীসের দুশমনী থেকে আত্মরক্ষা করা ও আখিরাতের আযাব থেকে নাজাত পাওয়ার উপায় হচ্ছে বিশুদ্ধ মন নিয়ে আল্লাহর নিকট আত্মসমর্পণ করা এবং আল্লাহর বিধান মুতাবিক জীবন গড়ে তোলা। আত্মরক্ষার এই নির্ভুল পথেই রাব্বুল আলামীন বিশ্ব মানবতাকে আহবান জানাচ্ছেন এভাবেঃ\n\nيَا أَيُّهَا النَّاسُ قَدْ جَاءَكُمُ الرَّسُولُ بِالْحَقِّ مِنْ رَبِّكُمْ فَآمِنُوا خَيْرًا لَكُمْ ۚ\n\n“হে মানব জাতি, এই রাসূল তোমাদের রবের নিকট থেকে সত্য বিধান সহ এসেছে। তোমরা ঈমান আন, এতেই তোমাদের কল্যাণ”। –সূরা আননিসাঃ ১৭০"
    },
    {
        "1": "মু’মিনের কর্তব্য",
        "2": "আল্লাহ ও রাসূলের প্রতি ঈমান এনে কেবল ব্যক্তি চরিত্র গঠনের তৎপরতা চালিয়েই কোন ব্যক্তি আল-ইসলামের পূর্ণাংগ দাবী পরিপূরণ করতে পারে না। ইসলাম শুধু মাত্র ব্যক্তি জীবন নিয়ন্ত্রণ করার কিছু নিয়ম কানুনের নাম নয়। এটি একটি সর্বব্যাপ্ত জীবন বিধান। জীবনের সকল বিভাগ সম্পর্কেই তাঁর রয়েছে সুস্পষ্ট পথ-নির্দেশ।\n\nবক্তি জীবনে ইসলামের কিছু নিয়ম-কানুন মেনে চলা যতোখানি সহজ, সমাজ জীবনে ইসলামের অনুশাসন প্রবর্তন করা ততোখানিই কঠিন।\n\nপথের এই কঠিনতা দূর করেই আল্লাহর অনুগত বান্দাদেরকে সমাজের সকল ক্ষেত্রে ইসলামকে বিজয়ী অদর্শরূপে প্রতিষ্ঠিত করতে হয়। একেই বলা হয় ইকামাতে দ্বীন।\n\nইকামাতে দ্বীন কোন সহজসাধ্য কাজ নয়। এর জন্য প্রয়োজন পরিকল্পিত বিরামহীন সংগ্রাম। ইকামাতে দ্বীনের জন্য পরিচালিত সর্বাত্মক সংগ্রামকেই আল কুরআনে আল জিহাদু ফী সাবীলিল্লাহ বা আল্লাহর পথে জিহাদ নামে আখ্যায়িত করেছে। বাংলা ভাষায় একেই বলা হয় ইসলামী আন্দোলন।\n\nইকামাতে দ্বীনের উদ্দেশ্যে পরিচালিত সকল কর্মকান্ড বিশ্লেষণ করলে সর্বপ্রথম যেই বিষয়টির উপর স্বাভাবিক ভাবেই দৃষ্টি নিবদ্ধ হয় তা হচ্ছে আদ-দাওয়াতু ইলাল্লাহ বা আল্লাহর দিকে আহবান।\n\nইসলামী জীবন বিধান প্রতিষ্ঠার জন্য নিজে আল্লাহর প্রতি ঈমান পোষণ করাই যথেষ্ট নয়, সেই ঈমানের আলো অন্যদের মাঝে বিকশিত করাও একান্ত প্রয়োজন। প্রতি যুগেই ইসলামী আন্দোলনের নেতা ও কর্মীগণ নিষ্ঠার সাথে এই কর্তব্য পালনের চেষ্টা করেছেন।"
    },
    {
        "1": "আল্লাহর দিকে আহ্বান ও নবীগণ",
        "2": "মানুষকে যাবতীয় অনৈসলামিক ধ্যান ধারণা ও জীবন বিধান বিসর্জন দিয়ে আল্লাহর দিকে ফিরে আসার উদাত্ত আহবান জানিয়েছেন নবী-রাসূলগণ। আমরা এখানে কয়েকজন নবীর দাওয়াতী তৎপরতা সম্পর্কে আলোচনা করব।\n\n* নূহ আলাইহিস সালাম\n\nপ্রাচীন ইরাকের কুর্দিস্তান অঞ্চলে প্রেরিত হন নূহ আলাইহিস সালাম। দিন-রাত পরিশ্রম করে তিনি সেই অঞ্চলের অধিবাসীদেরকে আল্লাহর দিকে এগিয়ে আসার আহ্বান জানাতে থাকেন। তাঁর এই তৎপরতার বর্ণনা দিতে গিয়ে আল্লাহ বলেন,\n\n\nوَلَقَدْ أَرْسَلْنَا نُوحًا إِلَىٰ قَوْمِهِ إِنِّي لَكُمْ نَذِيرٌ مُبِينٌ o أَنْ لَا تَعْبُدُوا إِلَّا اللَّهَ ۖ إِنِّي أَخَافُ عَلَيْكُمْ عَذَابَ يَوْمٍ أَلِيمٍ\n\n“আমি নূহকে তাঁর কওমের নিকট পাঠালাম। সে বললোঃ আমি তোমাদের জন্য সাবধানকারী। আলাহ ছাড়া কারো ইবাদাত করোনা, অন্যথায় আমি আশংকা করছি তোমাদের উপর কষ্টদায়ক আযাব এসে পড়বে।” – হূদ: ২৫-২৬\n\n\n* ইব্রাহীম আলাইহিস সালাম\n\nপরবর্তীকালে এই ইরাকেরই উর নগর রাষ্ট্রে নমরুদের পৃষ্ঠপোষকতায় ইবলীসী জীবন ব্যবস্থা প্রতিষ্ঠিত হয়। নমরূদ এবং তার রাষ্ট্রের অধিবাসীদেরকে আল্লাহর দিকে আহ্বান জানানোর জন্য প্রেরিত হন ইব্রাহীম আলাইহিস সালাম। তাঁর আব্বাই ছিলেন সেখানকার ইবলীসী জীবন ব্যবস্থার প্রধান উপদেষ্টা। সেই জন্য তাঁর আব্বার নিকট তিনি সর্বপ্রথম দাওয়াতে হক পেশ করেন।\n\nيَا أَبَتِ إِنِّي قَدْ جَاءَنِي مِنَ الْعِلْمِ مَا لَمْ يَأْتِكَ فَاتَّبِعْنِي أَهْدِكَ صِرَاطًا سَوِيًّا\n\n“হে আব্বাজান, আমার নিকট এমন ইলম এসেছে যা আপনার নিকট আসেনি। আপনি আমার অনুসরণ করুন। আমি আপনাকে সঠিক পথে পরিচালিত করবো”। সূরা মারইয়ামঃ ৪৩\n\nউরবাসীদেরকে সম্বোধন করে ইব্রাহীম (عليه السلام) আরো বলেন,\n\nفَلَمَّا رَأَى الشَّمْسَ بَازِغَةً قَالَ هَٰذَا رَبِّي هَٰذَا أَكْبَرُ ۖ فَلَمَّا أَفَلَتْ قَالَ يَا قَوْمِ إِنِّي بَرِيءٌ مِمَّا تُشْرِكُونَ o إِنِّي وَجَّهْتُ وَجْهِيَ لِلَّذِي فَطَرَ السَّمَاوَاتِ وَالْأَرْضَ حَنِيفًا ۖ وَمَا أَنَا مِنَ الْمُشْرِكِينَ\n\n“হে আমার কাওম, তোমরা যাদেরকে শরীক বানাচ্ছো সেই সব থেকে আমি নিঃসম্পর্ক। আমি তো একমুখী হয়ে নিজের লক্ষ্য সেই মহান সত্তার দিকে কেন্দ্রীভূত করেছি, যিনি যমীন ও আসমানসমূহকে সৃষ্টি করেছেন। আমি মুশরিকদের অন্তর্ভুক্ত নই”। –আল আন’আমঃ ৭৮-৭৯\n\nতাঁর কাওমকে সম্বোধন করে ইব্রাহীম (عليه السلام) আরো বলেন,\n\nوَإِبْرَاهِيمَ إِذْ قَالَ لِقَوْمِهِ اعْبُدُوا اللَّهَ وَاتَّقُوهُ ۖ ذَٰلِكُمْ خَيْرٌ لَكُمْ إِنْ كُنْتُمْ تَعْلَمُونَ\n\n“তোমরা আল্লাহর ইবাদত কর এবং তাঁকে ভয় করে চল। এটা তোমাদের জন্য উত্তম যদি তোমরা তা বুঝ”। –আল আনকাবুতঃ ১৬\n\n* হূদ আলাইহিস সালাম\n\nপ্রাচীন আরবের এক প্রতাপশালী জাতি ছিলো আদ জাতি। কুফরী জীবনধারায় এই জাতি ছিলো অভ্যস্ত। এই জাতিকে আল্লাহ্‌র দিকে আহ্বান জানানোর জন্য প্রেরিত হন হূদ আলাইহিস সালাম। তাঁর দাওয়াতী তৎপরতার বর্ণনা দিতে গিয়ে আল্লাহ বলেন,\n\nوَإِلَىٰ عَادٍ أَخَاهُمْ هُودًا ۚ قَالَ يَا قَوْمِ اعْبُدُوا اللَّهَ مَا لَكُمْ مِنْ إِلَٰهٍ غَيْرُهُ ۖ إِنْ أَنْتُمْ إِلَّا مُفْتَرُونَ\n\n“আদ জাতির নিকট তাদের ভাই হূদকে পাঠালাম। সে বললোঃ হে আমার কওম, তোমরা আল্লাহ্‌র ইবাদাত কর। তিনি ছাড়া তোমাদের আর কোন ইলাহ নেই”। –সূরা হূদঃ ৫০\n\n* সালিহ আলাইহিস সালাম\n\nপ্রাচীন আরবের এক অঞ্চলে ছিলো সামূদ জাতির বাস। এই জাতির লোকেরা ছিলো প্রতাপশালী। বিভিন্ন শিল্প-কর্মে বিশেষ করে ভাস্কর্য শিল্পে সারা দুনিয়ায় তাদের জুড়ি ছিলোনা। পাথরের পাহাড়-শ্রেণী খোদাই করে প্রাসাদ বানিয়ে তারা তাতে বসবাস করতো।\n\nতারা ইবলীসের শাগরিদ ছিলো। এই পাপী কাওমকে আল্লাহ্‌র দিকে আহ্বান জানাবার জন্য প্রেরিত হন সালিহ আলাইহিস সালাম। তাঁর দাওয়াতী তৎপরতার বিবরণ রয়েছে আল কুরআনে।\n\nوَإِلَىٰ ثَمُودَ أَخَاهُمْ صَالِحًا ۚ قَالَ يَا قَوْمِ اعْبُدُوا اللَّهَ مَا لَكُمْ مِنْ إِلَٰهٍ غَيْرُهُ ۖ\n\n“সামূদ জাতির নিকট তদের ভাই সালিহকে পাঠালাম। সে বললোঃ হে আমার কাওম,তোমরা আল্লাহ্‌র ইবাদাত কর। তিনি ছাড়া তোমাদের আর কোন ইলাহ নেই”। –সূরা হূদঃ ৬১\n\n* শুয়াইব আলাইহিস সালাম\n\nআরবের আরেক প্রাচীন জনগোষ্ঠীর নাম ছিলো মাদইয়ান জাতি। তাবুক এবং এর নিকটবর্তী বিস্তৃত এলাকা জুড়ে ছিলো এদের বাস। তারাও আল্লাহ্‌কে ভুলে নানা পাপাচারে ডুবে গিয়েছিলো। তাদেরকে আল্লাহ্‌র দিকে আহ্বান জানাবার জন্য প্রেরিত হন শুয়াইব আলাইহিস সালাম। তাঁর দাওয়াতী কাজ সম্পর্কে আল্লাহ্‌ বলেন,\n\nوَإِلَىٰ مَدْيَنَ أَخَاهُمْ شُعَيْبًا ۚ قَالَ يَا قَوْمِ اعْبُدُوا اللَّهَ مَا لَكُمْ مِنْ إِلَٰهٍ غَيْرُهُ\n\n“মাদইয়ান জাতির নিকট তাদের ভাই শুয়াইবকে পাঠালাম। সে বললোঃ হে আমার কওম, আল্লাহ্‌র ইবাদাত কর। তিনি ছাড়া তোমাদের আর কোন ইলাহ নেই”। –সূরা হূদঃ ৮৪\n\n* ইউসুফ আলাইহিস সালাম\n\nকানান বা ফিলিস্তিনের এক নেক সন্তান ছিলেন বালক ইউসু্ফ। ঈর্ষাপরায়ণ ভাইদের চক্রান্তের শিকার হয়ে তিনি বিজনমরুভূমির এক কূয়াতে নিক্ষিপ্ত হন, একটি ব্যবসায়ী কাফিলা পানির সন্ধানে সেই কূয়ার নিকটে এসে বালক ইউসুফকে উদ্ধার করে। কাবিলার লোকেরা মিসরে পৌঁছে সেখানকার এক প্রভাবশালী ব্যক্তির নিকট তাঁকে বিক্রি করে দেয়। নির্বিঘ্নে কাটছিলো ইউসুফের দাস জীবন। কিন্তু তাঁর ক্রমবিকশিত দেহ সৌষ্ঠব ও সৌন্দর্য তাঁর মনিবের স্ত্রীকে প্রেমাসক্ত করে তোলে। স্ত্রীলোকটি তাঁকে তাঁর সঙ্গে যৌন অপরাধে লিপ্ত হতে আহ্বান জানায়।\n\nইউসুফ আলাইহিস সালাম ছিলেন নবীর পুত্র। তিনি নিজেও ছিলেন আল্লাহ্‌র একজন একান্ত অনুগত বান্দা। আবার তিনি ভাবী নবীও ছিলেন। তিনি তাঁর মনিবের স্ত্রীর এই আহ্বানে সাড়া দিলেন না।\n\nএতে স্ত্রীলোকটি ভীষণ ক্ষেপে যায় এবং তাঁর বিরুদ্ধে চক্রান্তে মেতে উঠে। সে ইউসুফের বিরুদ্ধে মিথ্যা মামলা ঠুকে দেয়। ক্রীতদাসের জবানবন্দীর দাম কেউ দিলো না। ইউসুফ কারাগারে নিক্ষিপ্ত হন।\n\nইতিমধ্যে ইউসুফ আলাইহিস সালাম নবুওয়াত লাভ করেন। কারাগারে কয়েদীরাই তখন তাঁর সঙ্গী। এরা মোটেই ভালো লোক ছিলো না। যেই সমাজের উপর তলা ও নীচ তলার সবাই পাপী, সেই সমাজ থেকে অপরাধী গণ্য হয়ে যারা কারাগারে আসে তারা যে কি জঘন্য চরিত্রের লোক তা সহজেই অনুমেয়।\n\nইউসুফ আলাইহিস সালাম এই অধঃপতিত আদম-সন্তানগুলোকে টার্গেট বানিয়ে দাওয়াতী কাজ শুরু করেন।দু’জন কয়েদীর উদ্দেশ্যে তিনি যেই দাওয়াতী ভাষণ পেশ করেন তা আল-কুরআনে পরিবেশিত হয়েছে। ভাষনের একাংশে তিনি বলেন-\n\nإِنِ الْحُكْمُ إِلَّا لِلَّهِ ۚ أَمَرَ أَلَّا تَعْبُدُوا إِلَّا إِيَّاهُ ۚ ذَٰلِكَ الدِّينُ الْقَيِّمُ وَلَٰكِنَّ أَكْثَرَ النَّاسِ لَا يَعْلَمُونَ\n\n“সার্বভৌমত্ব আল্লাহ্‌ ছাড়া আর কারো নয়। তাঁর নির্দেশ, তাঁকে বাদে তোমরা আর কারো ইবাদাত করবে না। এটাই মজবুত জীবন ব্যবস্থা অথচ অধিকাংশ লোকই তা জানেনা”। –সূরা ইউসুফঃ ৪০\n\nইউসুফ আলাইহিস সালাম পরবর্তী সময়ে মিসরের শাসক হন। তাঁর শাসনামলে বনী ইসরাইল কানান বা ফিলিস্তিন থেকে মিসরে এসে বসবাস শুরু করে।\n\n* মূসা আলাইহিস সালাম\n\nদেখতে না দেখতে কেটে গেল কয়েক শতাব্দী। ইতিমধ্যে বনী ইসরাইল পাপাচারী জাতিতে পরিণত হয়। মিসরের যালিম ফিরাউনের সাথেও তাদের সম্পর্ক তিক্ত হয়ে উঠে।\n\nএই সময়ে মূসা আলাইহিস সালাম মিসরে প্রেরিত হন। তাঁর সামনে এক দিকে ছিলো বনী ইসরাইল। অন্যদিকে ছিলো ফিরাউন ও তাঁর সম্প্রদায়। উভয় সম্প্রদায়কে আল্লাহ্‌র দিকে আহ্বান জানানোর দায়িত্ব অর্পিত হলো তাঁর উপর।\n\nوَلَقَدْ أَرْسَلْنَا مُوسَىٰ بِآيَاتِنَا أَنْ أَخْرِجْ قَوْمَكَ مِنَ الظُّلُمَاتِ إِلَى النُّورِ\n\n“আমি নিদর্শনাদিসহ মূসাকে পাঠালাম। তাঁকে নির্দেশ দিলামঃ তোমার কাওমকে অন্ধকার থেকে আলোর দিকে নিয়ে আস” –সূরা ইব্রাহীমঃ ৫\n\nاذْهَبْ إِلَىٰ فِرْعَوْنَ إِنَّهُ طَغَىٰ\n\n“ফিরাউনের নিকট যাও। নিশ্চয়ই সে অবাধ্যতার সীমা ছাড়িয়ে গেছে”। –সূরা ত্বা-হাঃ ২৪0\n\nমূসা (عليه السلام) ফিরাউনকে সম্বোধন করে বলেন-\n\nأَنْ أَدُّوا إِلَيَّ عِبَادَ اللَّهِ ۖ إِنِّي لَكُمْ رَسُولٌ أَمِينٌ o وَأَنْ لَا تَعْلُوا عَلَى اللَّهِ ۖ إِنِّي آتِيكُمْ بِسُلْطَانٍ مُبِينٍ\n\n(মূসা বললো), “আল্লাহ্‌র বান্দাদেরকে আমার হাতে সঁপে দাও। আমি তোমাদের জন্য বিশ্বস্ত রাসূল। আল্লাহ্‌র উপর নিজের প্রাধান্য জাহির করতে যেয়োনা। আমি তোমাদের সামনে সুস্পষ্ট সনদ পেশ করছি”। — আদদুখানঃ ১৮-১৯\n\n\n* ঈসা আলাইহিস সালাম\n\nফিলিস্তিনে আবির্ভূত হন ঈসা (عليه السلام)। তিনি তাঁর কওমকে আল্লাহ্‌র দিকে আহ্বান জানাতে গিয়ে বলেন-\n\nوَإِنَّ اللَّهَ رَبِّي وَرَبُّكُمْ فَاعْبُدُوهُ ۚ هَٰذَا صِرَاطٌ مُسْتَقِيمٌ\n\n“নিশ্চয়ই আল্লাহ্‌ আমার রব এবং তোমাদেরও রব। অতএব তাঁরই ইবাদাত কর এবং এটাই সরল-সঠিক পথ”। –সূরা মারইয়ামঃ ৩৬\n\n* মুহাম্মাদুর রাসূলুল্লাহ (ﷺ)\n\nনবুওয়াতের তাসবীহমালার সর্বশেষ দানা মুহাম্মাদুর রাসূলুল্লাহ (ﷺ)। তিনি শেষ নবী, আবার বিশ্বনবীও। আজকের পৃথিবীর সব মানুষের জন্যই তাঁকে রাসূল করে পাঠানো হয়েছে।\n\nমুহাম্মাদুর রাসূলুল্লাহ (ﷺ) ২৩ বছর ধরে নিরবচ্ছিন্ন সংগ্রাম চালিয়ে ইসলামী সমাজ প্রতিষ্ঠিত করে গেছেন। তাঁর কর্মকান্ড বিশ্লেষণ করলে প্রথমেই যেই বুনিয়াদী বিষয়টি আমাদের দৃষ্টি আকর্ষণ করে তা হচ্ছে আদদাওয়াতু ইলাল্লাহ অর্থাৎ আল্লাহ্‌র দিকে আহ্বান।\n\nএই দায়িত্ব পালনের নির্দেশ দিয়ে আল্লাহ্‌ তাঁর প্রতি অনেকগুলো আয়াত নাযিল করেন।\n\nপ্রথম অহী প্রাপ্তির প্রতিক্রিয়া সামলাতে গিয়ে মুহাম্মাদুর রাসূলুল্লাহ (ﷺ) চাদর মুড়ে দিয়ে রয়েছিলেন। সেই সময়টিতে গুরুগম্ভীর নির্দেশ এলো-\n\no يَا أَيُّهَا الْمُدَّثِّرُ\no قُمْ فَأَنْذِرْ\no وَرَبَّكَ فَكَبِّرْ\n\n“হে আবৃত ব্যক্তি, উঠ, লোকদেরকে সাবধান কর। তোমার রবের বড়ত্ব-শ্রেষ্ঠত্য ¬¬প্রকাশ কর”। –আল মুদ্দাচ্ছিরঃ ১-৩\n\nঅন্যত্র বলা হচ্ছে—\n\nمَا كَانَ إِبْرَاهِيمُ يَهُودِيًّا وَلَا نَصْرَانِيًّا وَلَٰكِنْ كَانَ حَنِيفًا مُسْلِمًا وَمَا كَانَ مِنَ الْمُشْرِكِينَ\n\n“হে রাসূল, তোমার রবের নিকট থেকে যা কিছু নাযিল করা হয়েছে তা লোকদের নিকট পৌঁছিয়ে দাও। যদি তুমি তা না কর, তবে তো রিসালাতের দায়িত্বই পালন করলে না”। –আল ইমরান ৬৭\n\nادْعُ إِلَىٰ سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ\n\n“তোমার রবের পথে (লোকদেরকে) ডাক হিকমাহ ও উত্তম বক্তব্য সহকারে। আর যু্ক্তি-প্রদর্শন কর সর্বোত্তম পদ্ধতিতে”। –সূরা আনফালঃ ১২৫\n\nفَلِذَٰلِكَ فَادْعُ ۖ وَاسْتَقِمْ كَمَا أُمِرْتَ ۖ وَلَا تَتَّبِعْ أَهْوَاءَهُمْ\n\n“এমতাবস্থায় তুমি আহ্বান জানাতে থাক। আর দৃঢ় থাক যেমনটি তোমাকে আদেশ দেয়া হয়েছে। ওসব লোকের ইচ্ছা-বাসনার অনুসরণ করো না”। –সূরা আশশূরাঃ ১৫\n\nقُلْ هَٰذِهِ سَبِيلِي أَدْعُو إِلَى اللَّهِ ۚ\n\n“বল, আমার পথ তো এই যে, আমি আল্লাহ্‌র দিকে আহ্বান জানাই”। –সূরা ইউসুফঃ ১০৮\n\nআল্লাহ্‌র রাসূলের গোটা জীবন আমাদের সামনে। আদদাওয়াতু ইলাল্লাহর দায়িত্ব তিনি কিভাবে পালন করেছেন ইতিহাস তাঁর বিবরণ পেশ করেছে। মক্কার এমন কোন ঘর ছিলো না যেখানে তিনি দাওয়াত নিয়ে যাননি। শুধু মক্কা শহরই নয়, এর নিকটবর্তী জনপদগুলোতেও তিনি ছুটে গেছেন সেখানকার লোকগুলোকে আল্লাহ্‌র দিকে আহ্বান জানাতে।\n\nএই চিন্তাতেই তিনি সদা মশগুল থাকতেন। প্রতিটি সুযোগেরই তিনি সদ্ব্যবহার করতেন। একাজে তিনি এতো বেশী একাগ্রচিত্ত ছিলেন যে, লোকেরা তাঁর এই অবস্থাকে স্বাভাবিক অবস্থা বলে ভাবতেই পারতো না। তাই তাদের কেউ কেউ তাঁকে বলতো মাজনূন বা পাগল। তিনি পাগল ছিলেন না, ছিলেন কর্তব্য পালনে পাগলপারা। তাঁর দাওয়াতের মোদ্দা কথা ছিলো-\n\nوَأَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُمَتِّعْكُمْ مَتَاعًا حَسَنًا إِلَىٰ أَجَلٍ مُسَمًّى وَيُؤْتِ كُلَّ ذِي فَضْلٍ فَضْلَهُ ۖ وَإِنْ تَوَلَّوْا فَإِنِّي أَخَافُ عَلَيْكُمْ عَذَابَ يَوْمٍ كَبِيرٍ o إِلَى اللَّهِ مَرْجِعُكُمْ ۖ وَهُوَ عَلَىٰ كُلِّ شَيْءٍ قَدِيرٌ\n\nতোমরা আল্লাহ্‌ ছাড়া আর কারো ইবাদাত করোনা। আমি তাঁরই অরফ থেকে তোমাদের জন্য ভয় প্রদর্শনকারী এবং সুসংবাদদাতা রূপে আবির্ভূত। তোমরা তোমাদের রবের নিকট ক্ষমা প্রার্থনা কর। তাঁরই দিকে ফিরে আস। তিনি নির্দিষ্টকাল পর্যন্ত তোমাদেরকে উত্তম জীবনসামগ্রী দেবেন। অনুগ্রহ পাবার মতো প্রত্যেক ব্যক্তিকে অনুগ্রহ করবেন। কিন্তু তোমরা মুখ ফিরিয়ে নিলে আমি তোমাদের জন্য এক বড়ো ভীষণ দিনের আযাব সম্পর্কে ভয় করছি। তোমাদেরকে আল্লাহ্‌র দিকে ফিরে যেতে হবে। তনি সব কিছুর উপর ক্ষমতাবান”। –সূ্রা হুদঃ ২-৪"
    },
    {
        "1": "নতুন আইয়ামে জাহিলিয়াত",
        "2": "মানব সমাজে যখন ইসলামী জীবন বিধান প্রতিষ্ঠিত থাকে না, তখন প্রতিষ্ঠিত থাকে ইবলীসী বিধান। সেই অবস্থায় অধিকতর শক্তিশালী কোন মানুষ অথবা মানবগোষ্ঠী সাধারণভাবে সকল মানুষের প্রভূ সেজে বসে। এসব শক্তিধর ব্যক্তি নিজেদের ইচ্ছা বাসনা বা খেয়াল খুশি মানুষের উপর চাপিয়ে দেয়। অচিরেই সমাজ যুলম নির্যাতনের যাঁতাকলে নিষ্পেষিত হতে শুরু করে। এসব মানুষের পক্ষে যেহেতু সত্য ও ন্যায়ের সঠিক মানদণ্ড নির্ণয় করা সম্ভব হয় না, সেহেতু অনেক ক্ষেত্রেই অসত্য সত্যে বরং অন্যায় ন্যায়ে পরিণত হয়ে যায়; পাপ পুণ্যের তারতম্য মনের গভীরে অবস্থান করলেও বাস্তব জীবনে তা আর বড্ড একটা দেখা যায় না। ফলে যিনা, নারী ধর্ষণ, মদপান, নরহত্যা ও সম্পদ হরণের মতো বড় পাপ কাজগুলোকে সাধারণ ব্যাপারে পরিণত হয়।\n\nসমাজে বেহায়াপনা ও উলঙ্গপনা বেড়ে যায়। সংস্কৃতির নামে নাচ ও অশ্লীল গান প্রচলিত হয়। সমাজের শিল্প সাহিত্য ও গণ মাধ্যমগুলো যৌন সুড়সুড়ি দেয়ার হাতিয়ারে পরিণত হয়। দেশের শিক্ষা হয়ে পড়ে উদ্দেশ্যহীন। মানুষেরা হয়ে ওঠে চরমভাবে আত্মপূজারী। শোষণের আকাঙ্খা মানুষকে পেয়ে বসে। এমতাবস্থায় অপরাপর জন্তু-জানোয়ার আর মানুষের মধ্যে পার্থক্য বড্ড একটা থাকেনা।এই অবস্থারই নাম আইয়ামে জাহেলিয়াত। মানব সমাজে যখনই আইয়ামে জাহিলিয়াত জেঁকে বসেছে তখনই আল্লাহ্‌ নবী-রাসূল পাঠিয়েছেন।\n\nইসায়ী ৬ষ্ঠ শতাব্দীর পুঞ্জিভূত জাহিলিয়াত দূর করার জন্য আল্লাহ্‌ রাব্বুল আলামীন ৭ম শতাব্দীর শুরুতে মুহাম্মদ রাসূলুল্লাহ (সঃ) কে নবুওয়াত দেন। সুদীর্ঘ ২৩ বছর সংগ্রাম করে তিনি গোটা আরবের বুক থেকে জাহিলিয়াত অপসারিত করে ইসলামের শ্রেষ্ঠত্ব ও সৌন্দর্যের বিকাশ ঘটান। মদীনা ইসলামী রাষ্ট্রের সুন্দরতম পরিবেশ দুনিয়ার সুবিস্তৃত অঞ্চলের মানুষের মানবিক চেতনা নূতনভাবে জাগিয়ে তোলে। অল্প সময়ের মধ্যে তিনটি মহাদেশের বিশাল এলাকার অধিবাসীগণ ইসলামী জীবন বিধান গ্রহণ করে।\n\nএই অবস্থা দেখে সেদিন ইবলীসের চেহারা নিশ্চয়ই কালো হয়ে গিয়েছিলো। ইবলীস তাঁর চক্রান্ত চালাতে থাকে। মানুষের মনে মনে নানাবিধ সন্দেহ সংশয়, দ্বিধা-দ্বন্দ্ব এবং খটকা সৃষ্টি করে সে ধীরে ধীরে মানুষকে ইসলাম থেকে অনেক দূরে সরিয় নেয়। মানুষের মনে সে এমন সব ধ্যান ধারনা সৃষ্টি করে যার ফলে মানুষ নাস্তিকতাবাদ, সংশয়বাদ, সর্বেশ্বরবাদ, বহু ইশ্বরবাদ, ধর্মনিরপেক্ষতাবাদ, ব্যক্তি স্বাতন্ত্রবাদ, সমাজবাদ প্রভৃতির গোলক ধাঁধায় পড়ে যায়। আলাহ প্রদত্ত জীবন বিধানের প্রতি কেউ কেউ দেখায় উদাসীনতা, কেউবা ঘোষণা করে বিদ্রোহ।\n\nসমাজ জীবন থেকে ইসলাম দূরে সরে গেলো। এরি ফলশ্রুতিতে সমাজ আজকের চেহারা লাভ করেছে।\n\nসামগ্রিকভাবে পৃথিবীর সর্বত্র আজ মানুষের উপর মানুষের প্রভুত্ব চলছে। বিভিন্ন ইজমের ষ্টীম রোলার মানুষকে নিষ্পেষিত করছে। শান্তি ও স্বস্তির আজ দারুণ অভাব। মানুষের কোন মূল্য নেই। খুন খারাবী চলছে ব্যাপকভাবে। মদের ব্যবসা জম-জমাট। মাতালের অভাব নেই। অবৈধ যৌনাচার সাধারণ ব্যাপার হয়ে দাঁড়িয়েছে। জারজ সন্তানের ভারে পৃথিবীর অংগন কেঁপে উঠছে। যৌনতাই আজকের সাহিত্য ও সংস্কৃতির প্রধান বিষয়। শিক্ষা অঙ্গনে চলছে নৈতিকতা বিবর্জিত শিক্ষার দৌরাত্ম। আজকের চিন্তাবিদদের অনেকেই মানুষকে বাঁদরের সন্তান প্রমাণ করতেই ব্যস্ত। ‘জোর যার মুল্লুক তাঁর’ নীতি চলছে সবখানে। আধিপত্য বিস্তারের লক্ষ্যে মিনিটের মিধ্যে কয়েক লক্ষ লোক ধ্বংস করার জন্য এটম বোমা ও হাইড্রোজেন বোমা সাজিয়ে রাখা হয়েছে সারি সারি। নিউট্রন বোমা তৈরির কাজ চলছে। চারদিকে আজ অশান্তি, অস্বস্তি, অসাম্য, অনিয়ম, অনৈতিকতা, ভাংগন আর ধ্বংসযজ্ঞ। পৃথিবীতে আবার নেমে এসেছে ঘোর জাহিলিয়াত।"
    },
    {
        "1": "মুসলিম উম্মাহর কর্তব্য",
        "2": "মুহাম্মাদ (ﷺ) সর্বশেষ নবী। এটা সুনিশ্চিত যে আল্লাহ আর কোন নবী পাঠাবেন না। তবে তাই বলে আল্লাহ বিশ্ব-মানবতাকে অসহায় অবস্থায় ছেড়ে দেননি। তিনি তাঁর সর্বশেষ কিতাব আল-কুরআনকে হিফাজাত করার দায়িত্ব নিয়েছেন। তদুপরি শেষ নবীর শিক্ষাকেও অবিকৃতভাবে মওজুত রেখেছেন।\n\nনবীর অবর্তমানে আল-কুরআন এবং নবীর শিক্ষাকে অবলম্বন করে এই নতুন জাহিলিয়াহর বিরুদ্ধে সংগ্রাম চালাতে হবে নবীর অনুসারীদেরকে।\n\nজাহিলিয়াহর সয়লাবে ডুবে যাওয়ার পরিণতি সম্পর্কে লোকদেরকে সাবধান করা এবং তাদেরকে আল্লাহ্‌র দিকে আহ্বান জানানো এমন প্রত্যেক ব্যক্তিরই অবশ্য কর্তব্য যে আল-কুরআনের সাথে পরিচিত হয়েছে।\n\nসংগ্রাম ছাড়া ইবলীসের দুশমনীর হাত থেকে বেঁচে থাকা সম্ভব নয়। ইবলীসী চিন্তা, ইবলীসী মন-মানসিকতা এবং ইবলীসী কার্যকলাপ থেকে নিজকে ও সমাজের অপরাপর মানুষকে পবিত্র করার সংগ্রাম চালানোই মুক্তির পথ। আল্লাহ্‌ চান প্রত্যেক মুমিন এই ভূমিকা সঠিকভাবে পালন করুক।\n\nযেই মুমিন আল্লাহর দিকে লোকদেরকে আহ্বান জানানোর কাজে আত্মনিয়োগ করে আল্লাহ্‌ তাকে ভালবাসেন। যেই কথাগুলো দ্বারা একজন মুমিন সমাজের মানুষকে আল্লাহ্‌র দিকে ডাকে সেই কথাগুলোকে আল্লাহ্‌ আল-কুরআনে ‘সর্বোত্তম কথা’ বলে উল্লেখ করেছেন।\n\nوَمَنْ أَحْسَنُ قَوْلًا مِمَّنْ دَعَا إِلَى اللَّهِ وَعَمِلَ صَالِحًا وَقَالَ إِنَّنِي مِنَ الْمُسْلِمِينَ\n\n“সেই ব্যক্তির কথা থেকে কার কথা উত্তম যে আল্লাহ্‌র দিকে ডাকলো, নেক আমল করলো এবং ঘোষণা করলোঃ নিশ্চয়ই আমি মুসলিমদের অন্তর্ভুক্ত”। — সূরা হা-মীম আস সাজদাহঃ ৩৩"
    },
    {
        "1": "আহ্বান জ্ঞাপনের প্রস্তুতি গ্রহণ",
        "2": "একদিন আবদুল্লাহ ইবনুল আব্বাসের (رضي الله عنه) নিকট এক ব্যক্তি এসে বললো, “আমি ন্যায়ের আদেশ ও অন্যায়ের নিষেধ- এর কাজ করতে চাই”।\n\nআব্দুল্লাহ ইবনুল আব্বাস (رضي الله عنه) বললেন, “তুমি কি এই কাজের উপযুক্ততা অর্জন করেছো?” সে বললো, “আমি তো তাই আশা করি”।\n\nআব্দুল্লাহ ইবনুল আব্বাস (رضي الله عنه) বললেন, “আল্লাহ্‌র কিতাবের তিনটি আয়াতের অসম্মান করার আশংকা না থাকলে তুমি একাজে নামতে পার।” সে বললো, “ওগুলো কোন কোন আয়াত?” আব্দুল্লাহ ইবনুল আব্বাস (رضي الله عنه) বললেন, (আরবী *****)\n\n(তোমরা লোকদের ভাল কাজের কথা বল অথচ নিজেরা তা ভুলে যাও?)এর উপর কি ভালভাবে আমল করেছ? সে বললো, “না”। আব্দুল্লাহ ইবনুল আব্বাস (رضي الله عنه) বললেন, (আরবী *****)\n\n(তোমরা এমন কথা কেন বল যা নিজেরা করনা?)এর উপর কি ভালভাবে আমল করেছো? সে বললো, “না”। আব্দুল্লাহ ইবনুল আব্বাস (رضي الله عنه) বললেন, (আরবী *****)\n\n(আমার ইচ্ছা এটা নয় যে আমি তোমাদেরকে যা নিষেধ করি তা নিজে করবো।) তুমি কি এর উপর ভালভাবে আমল করেছো?সে বললো, “না”। আব্দুল্লাহ ইবনুল আব্বাস (رضي الله عنه) বলেন, “তাহলে তোমার নিজের উপরেই প্রথমে দাওয়াতের কাজ শুরু কর।”\n\nবস্ততঃ মুখে ভাল কথা আর চরিত্রে খারাপ বৈশিষ্ট্য নিয়ে দাওয়াতী কাজ করা পণ্ডশ্রম মাত্র। দাওয়াতী কাজে কৃতকার্য হতে হলে ইসলামের রঙে নিজের চরিত্র ও আচরণ রাঙ্গিয়ে নিতে হবে। ব্যক্তির মুখ ও চরিত্র যখন একই কথা বলে তখন তাঁর প্রভাব হয় অনেক বেশী।"
    },
    {
        "1": "আহ্বানকারীর বৈশিষ্ট",
        "2": "আহ্বানকারী এক কঠিন দায়িত্ব পালন করতে সংকল্পবদ্ধ। কিন্তু এই কঠিন দায়িত্ব পালন করতে সফল হওয়া সোজা ব্যাপার নয়। মনে রাখা দরকার যে মানুষ আহ্বানকারীর মুখের কথা শুনে যতোখানি ইসলামী জীবন বিধানের প্রতি আস্থাবান হয়ে উঠে, তার চেয়ে বেশী আস্থাবান হয় আহ্বানকারীর জীবনের সুন্দর বৈশিষ্টগুলো দেখে। বস্তুতঃ আহ্বান জ্ঞাপন তৎপরতায় টিকে থাকা এবং সফলতা অর্জনের আহ্বানকারীর জীবনে নিম্নোক্ত বৈশিষ্টগুলোর সমাবেশ একান্ত প্রয়োজন।\n\n১। আহ্বানকারীকে অবশ্যই ইসলামী জীবন দর্শন ও জীবন বিধান সম্পর্কে যথার্থ জ্ঞানের অধিকারী হতে হবে। ২। আহ্বানকারীকে অবশ্যই আল্লাহ্‌র প্রতি প্রগাঢ় প্রত্যয়ের অধিকারী হতে হবে এবং ইসলামী জীবন দর্শন ও ইসলামের জীবন বিধানের নির্ভুলতা ও শ্রেষ্ঠত্ব সম্পর্কে নিঃসংশয় হতে হবে। ৩। আহ্বানকারীকে ইসলামী জীবন দর্শনের মূর্ত প্রতীক হতে হবে। ৪। আহ্বানকারীকে আল্লাহ্‌র যমীনে আল্লাহ্‌র জীবন বিধান প্রতিষ্ঠার সংগ্রামকে জীবন মিশনরূপে গ্রহণ করতে হবে। ৫। আল্লাহ্‌র সন্তোষ অর্জনকেই সমগ্র তৎপরতার কেন্দ্রবিন্দু বানাতে হবে। ৬। আহ্বানকারীকে কঠোর পরিশ্রমী ও কষ্ট সহিষ্ণু হতে হবে। ৭। আহ্বানকারীকে উদার চিত্ত ও মানব হিতৈষী হতে হবে। ৮। আল্লাহ্‌র সার্বভৌমত্ব প্রতিষ্ঠার সংগ্রামে প্রয়োজনে নিজের জীবন বিলিয়ে দেয়ার মানসিক প্রস্তুতিও আহ্বানকারীর থাকতে হবে। ৯। আহ্বানকারী পূর্ণাংগ ইসলামের দিকেই মানুষকে আহ্বান জানাবেন, কারো ভয় বা বিদ্রুপের কারণে এর কিছু অংশকে আপাততঃ গোপন বা মূলতবী রাখবেন না। ১০। আহ্বানকারীকে সর্বাবস্থায় উত্তেজনা পরিহার করে চলতে হবে। মনে রাখতে হবে, কারো আক্রমণাত্মক উক্তিতে বা কোন অস্বস্তিকর পরিস্থিতিতে উত্তেজিত হয়ে পড়া পরাজয়েরই নামান্তর। ১১। আহ্বানকারীকে ত্বরা প্রবণতা পরিহার করতে হবে। মনে রাখা দরকার, সমাজ পরিবর্তনের আগে মানুষের চরিত্রে পরিবর্তন আনতে হবে এবং মানুষের চরিত্রে পরিবর্তন আনার আগে তাদের চিন্তাধারায় পরিবর্তন আনতে হবে। এ পরিবর্তন আনয়ন সময় সাপেক্ষ ব্যাপার। ১২। আহ্বানকারীকে সর্বাবস্থায় আল্লাহ্‌র উপর নির্ভলশীল থাকতে হবে। কোন অবস্থাতেই আল্লাহ্‌ ছাড়া অন্য কারো সাহায্যের উপর বিন্দু পরিমাণও ভরসা রাখা যাবে না।"
    },
    {
        "1": "আহ্বান জ্ঞাপনের ক্রমধারা",
        "2": "আল্লাহ্‌ রাব্বুল আলামিন মুমিনদেরকে হিকমাহ বা বিজ্ঞান সম্মত কর্মপদ্ধতি অবলম্বন করে তাঁর দিকে লোকদেরকে আহ্বান জানাবার নির্দেশ দিয়েছেন। আল্লাহ্‌র নির্দেশ অবহেলা করে যেনতেন ভাবে দাওয়াত পরিবেশন করতে থাকলে সুফল পাওয়ার সম্ভাবনা আদৌ নেই। আহ্বান জ্ঞাপনের সর্বোত্তম পন্থা হচ্ছে ব্যক্তিগত সাক্ষাৎ ও ধারাবাহিক আলাপ আলোচনা। এই কাজ করতে হবে সুপরিকল্পিতভাবে।\n\nপ্রথমতঃ নির্দিষ্ট মেয়াদের জন্য কয়েকজন লোককে টার্গেট করতে হবে। লোক বাছাই কালে এমন সব লোককে বিবেচনায় রাখা দরকার যারা জাত কর্মী, সমাজের বিভিন্ন কর্মকান্ডে যাদের ভূমিকা আছে।\n\nদ্বিতীয়তঃ এই টার্গেট লোকগুলোর সাথে আন্তরিক সম্পর্ক গড়ে তুলতে হবে। তাদের দুঃখ বেদনা ও প্রয়োজনের সময় তাদের পাশে দাঁড়াতে হবে।\n\nতৃতীয়তঃ অন্তরঙ্গ পরিবেশে তাদের সাথে সমাজ সমস্যা নিয়ে আলাপ করতে হবে। মনে রাখা দরকার, প্রত্যেক মানুষই জীবন ও জগত সম্পর্কে কোন না কোন ধ্যান ধারণা পোষণ করে। এই ধ্যন-ধারণা বিরোধী কোন বক্তব্য সে সহজে মেনে নিতে পারে না। আল্লাহ্‌র দিকে আহ্বানকারী ওসব ব্যক্তির ধ্যান-ধারণা অবশ্যই শুধরাতে চাইবেন। কিন্তু কাঠুরিয়ার কুঠারের কঠোর আঘাত হেনে কোন ব্যক্তির বহু দিনের পোষিত ধ্যান-ধারনার মূলোচ্ছেদ করা যায় না। ধ্যান-ধারনার ভ্রান্তিগুলো চিহ্নিত করে যুক্তিপূর্ণ আলাপ আলোচনার মাধ্যমেই সেগুলো ব্যক্তির চিন্তাজগত থেকে বিদূরিত করতে হবে।\n\nচতুর্থতঃ তাদের চিন্তাজগতে ইসলামী ধ্যান-ধারণার বীজ বপন করতে হবে। ইসলামী জীবন দর্শন ও জীবন বিধানের সাথে তাদেরকে পরিচিত করে তুলতে হবে। ইসলামের শ্রেষ্ঠত্ব ও সৌন্দর্য উপলব্ধি করতে পারলে তাঁর স্বীকৃতি দেবে না- মানব প্রকৃতি সাধারণতঃ এমনটি নয়।\n\nপঞ্চমতঃ তাদেরকে ইসলামী আন্দোলনের প্রয়োজনীয়তা সম্পর্কে সচেতন করে তুলতে হবে। ‘আল জিহাদু ফি সাবিলিল্লাহ’ সম্পর্কে সুস্পষ্ট ধারনা দিতে হবে। আর তাদেরকে পরিচিত করে তুলতে হবে ইসলামী আন্দোলনের বিশেষ মিজাজের সঙ্গে।\n\nষষ্ঠতঃ তাদেরকে সংগঠনের অপরিহার্যতা বুঝাতে হবে। সংগঠন ছাড়া যে কোন আন্দোলন সুষ্ঠুভাবে পরিচালিত হতে পারেনা এবং আন্দোলনের ধারাবাহিকতা ও স্থায়িত্ব যে সংগঠনের উপরই নির্ভরশীল তা তাদেরকে ভালভাবে বুঝিয়ে দিতে হবে। সংঘবদ্ধ জীবন যাপনের তাকিদ দিয়ে আল্লাহ্‌ ও রাসুল (ﷺ) যেসব কথা বলেছেন সেগুলোর সাথে তাদেরকে পরিচিত করে তুলতে হবে।\n\nতদুপরি সংগঠনের লক্ষ্য, কর্মসূচী, কর্মপদ্ধতি, সাংগঠনিক কাঠামো, নেতা নির্বাচন পদ্ধতি, নেতার মর্যাদা ও ভূমিকা, নেতা-কর্মীর সম্পর্ক, কর্মীদের পারস্পরিক সম্পর্ক, আনুগত্য, পরামর্শ দান পদ্ধতি ও ইহতিসাব (গঠনমূলক সমালোচনা) পদ্ধতি সম্পর্কে তাদেরকে পুরোপরিভাবে ওয়াকিফহাল করে তুলতে হবে।"
    },
    {
        "1": "ইসলাম-বিরোধী প্রভাবশালী গোষ্ঠী",
        "2": "এটা অত্যন্ত দুঃখজনক যে যুগে যুগে বিভিন্ন দেশের প্রভাবশালী গোষ্ঠীর বৃহদাংশ ইসলামী আন্দোলনের সাথে একাত্ম হতে পারেনি। বরং তারা ইসলামী আন্দোলনকে নস্যাৎ করার জন্য চক্রান্ত জালই বিস্তার করেছে। বানোয়াট কথাবার্তা ছড়িয়ে তারা ইসলামী আন্দোলন ও আন্দোলনের নেতৃত্ব সম্পর্কে জনগণের মনে বিভ্রান্তি সৃষ্টির চেষ্টা করেছে। তাদের ধনবল ও জনবল ইসলামের প্রচার ও প্রসারের কাজে লাগেনি, বরং এর বিরোধিতার কাজেই ব্যয়িত হয়েছে। এদের সম্পর্কেই নূহ (عليه السلام) আল্লাহ্‌ রাব্বুল আলামিনকে সম্বোধন করে বলেন-\n\nقَالَ نُوحٌ رَبِّ إِنَّهُمْ عَصَوْنِي وَاتَّبَعُوا مَنْ لَمْ يَزِدْهُ مَالُهُ وَوَلَدُهُ إِلَّا خَسَارًا o وَمَكَرُوا مَكْرًا كُبَّارًا\n\n“হে আমার রব, ওরা আমার কথা প্রত্যাখ্যান করেছে এবং সেই সব ব্যক্তিদের অনুসরণ করেছে যারা ধন সম্পদ ও সন্তান লাভ করে অধিকতর ব্যর্থকাম হয়েছে। এরা বড়ো রকমের চক্রান্তের জাল বিস্তার করেছে।” – সূরা নূহঃ ২১-২২\n\nপ্রভাবশালী গোষ্ঠী তাদের মন-মগজে নানা রকমের আজগুবী ধ্যান-ধারণা পোষণ করে এবং সেগুলো জনগণের মাঝে প্রচারও করে। এতে জনগণ প্রভাবিত হয়। অতীতের বহু প্রভাবশালী গোষ্ঠী ফিরিশতার পরিবর্তে মানুষকে নবী করে পাঠানো পছন্দ করতে পারেনি। আবার মানুষ নবীর মাঝে অসাধারণ ও অলৌকিক কিছু না দেখলে তাঁকে নবী হিসেবে গ্রহণ করতেও তারা দ্বিধাগ্রস্ত ছিলো। তাদের মনে হয়তো এসব ধারণাই প্রকট ছিলো যে নবী হবেন এমন ব্যক্তি যিনি ফুঁ দিলে পানিতে আগুন ধরবে, তিনি পানির উপর দিয়ে হাঁটবেন, তিনি ইশারা করলে গাছ-পালা তাঁর নিকট ছুটে আসবে, তিনি সিংহ বা বাঘের উপর সওয়ার হয়ে শহরে গ্রামে-গঞ্জে ঘুরবেন, তিনি চোখ রাঙালে সব দুশমন জ্বলে পুড়ে ছাই হয়ে যাবে, তিনি হাসলে সোনা দানা ছড়িয়ে পড়বে চার দিকে, তাঁর শান-শওকাত দেখে রাজা-বাদশারাও লজ্জা পাবে, সমাজের টপ ক্লাশ লোকগুলোই তাঁর চার ধারে জড়ো হবে এবং সাধারণ মানুষেরা তাদের দারিদ্র ও অসহায়ত্ব নিয়ে বহু দূরে অবস্থান করে ফ্যাল ফ্যাল করে তাঁর দিকে তাকিয়ে থাকবে ইত্যাদি।\n\nনবীর পবিত্র জীবন, তাঁর পরিবেশিত নির্ভুল জীবন দর্শন তাদের নিকট মোটেই গুরুত্বপূর্ণ বিষয় ছিলো না। তাদের আজগুবী ধ্যান-ধারণার সাথে নবী জীবনের মিল খুঁজে না পেয়ে তারা নবীর বিরুদ্ধে অপপ্রচারে মেতে উঠতো।\n\nআল্লাহ্‌র নবী নূহের (عليه السلام) বিরুদ্ধেও সেই সমাজের প্রভাবশালী মহল এই ধরনের হীন তৎপরতায় লিপ্ত হয়েছিলো। নবীকে সম্বোধন করেও তারা জঘন্য মন্তব্য করতো।\n\nفَقَالَ الْمَلَأُ الَّذِينَ كَفَرُوا مِنْ قَوْمِهِ مَا نَرَاكَ إِلَّا بَشَرًا مِثْلَنَا وَمَا نَرَاكَ اتَّبَعَكَ إِلَّا الَّذِينَ هُمْ أَرَاذِلُنَا بَادِيَ الرَّأْيِ وَمَا نَرَىٰ لَكُمْ عَلَيْنَا مِنْ فَضْلٍ بَلْ نَظُنُّكُمْ كَاذِبِينَ\n\nতাঁর কাউমের কাফির সরদারেরা বললো, “আমরা তো তোমাকে আমাদের মতোই একজন সাধারণ মানুষ দেখেছি। আমরা আরো দেখছি যে আমাদের মধ্যে যারা নীচ হীন তারাই না বুঝে শুনে তোমার অনুসারী হয়েছে। কোন দিক দিয়েই তো তোমাদেরকে আমাদের চেয়ে শ্রেষ্ঠ দেখছি না। আমাদের ধারণা তোমরা মিধ্যাবাদী।” – সূরা হূদঃ ২৭\n\nএই প্রভাবশালী মহলের আরেক বৈশিষ্ট্য হলো এরা যালিম শাসকের হাত শক্তিশালী করে এবং ইসলামী আন্দোলনের গতিরোধ করার জন্য যালিম শাসককে উস্কানী দেয়। মূসা (عليه السلام) যখন মিসরের বুকে আল্লাহ্‌র দ্বীনের দাওয়াত পেশ করতে থাকেন, তখন সেখানকার প্রভাবশালী ব্যক্তিবর্গ মূসাকে (عليه السلام) প্রতিহত করার জন্য ফিরাউনকে উস্কানী দিতে থাকে।\n\nوَإِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلَىٰ يَوْمِ الْقِيَامَةِ مَنْ يَسُومُهُمْ سُوءَ الْعَذَابِ ۗ إِنَّ رَبَّكَ لَسَرِيعُ الْعِقَابِ ۖ وَإِنَّهُ لَغَفُورٌ رَحِيمٌ\n\nফিরাউনকে তাঁর জাতির সরদার ব্যক্তিরা বললো, “আপনি কি মূসা ও তাঁর লোকদেরকে দেশে ফাসাদ সৃষ্টির জন্য এমন ভাবে খোলা ছেড়ে দেবেন এবং তারা আপনাকে ও আপনার মাবুদদেরকে পরিত্যাগ করে রেহাই পাবে?” – আল আ’রাফঃ ১৬৭\n\nকুফরী সমাজ ব্যবস্থার সুযোগ গ্রহণ করে যারা অবৈধভাবে প্রচুর ধন-সম্পদ মওজুদ করে, তারা নতুন সমাজ ব্যবস্থায় এই সু্যোগ থেকে বঞ্চিত হবার আশংকায় প্রচলিত সমাজ ব্যবস্থা পরিবর্তনের বিরোধী। আল্লাহ্‌র সার্বভৌমত্ব প্রতিষ্ঠিত হলে তাদের শোষণ বিধান বহাল থাকবেনা বিধায় তারা ইসলামী আন্দোলনের জোর বিরোধিতা করতে থাকে। এদের সম্পর্কেই আল্লাহ্‌ রাব্বুল আলামীন বলেন-\n\nوَكَذَٰلِكَ مَا أَرْسَلْنَا مِنْ قَبْلِكَ فِي قَرْيَةٍ مِنْ نَذِيرٍ إِلَّا قَالَ مُتْرَفُوهَا إِنَّا وَجَدْنَا آبَاءَنَا عَلَىٰ أُمَّةٍ وَإِنَّا عَلَىٰ آثَارِهِمْ مُقْتَدُونَ\n\n“এমনিভাবে তোমাদের পূর্বে যেই জনপদেই আমরা কোন ভয়-প্রদর্শক পাঠিয়েছি, সেখানকার স্বচ্ছল লোকেরা এই কথাই বলেছে যে আমরা আমাদের বাপ-দাদাকে একটি পন্থার অনুসারী পেয়েছি এবং তাদের পদাংক অনুসরণ করে চলছি।” – আয-যুখরুফঃ ২৩\n\nইসলাম বিরোধী প্রভাবশালী মহল শাসকদেরকে সঠিক পন্থা অনুসরণ করতে দেয় না। এক্ষেত্রে রোমের কাইজার হিরাক্লিয়াসের কথা বিশেষভাবে উল্লেখযোগ্য।\n\nহিরাক্লিয়াস তাঁর সম্রাজ্যের অন্যতম প্রদেশ সিরিয়াতে অবস্থানকালে মুহাম্মাদুর রাসূলুল্লাহর দাওয়াতী চিঠি তাঁর নিকট পৌঁছে। তিনি সিরিয়ায় উপস্থিত মাক্কার লোকদেরকে দরবারে ডেকে নেন। বাণিজ্য কাফিলা প্রধান আবু সুফিয়ানকে হিরাক্লিয়াস অনেকগুলো প্রশ্ন করেন। প্রশ্নের উত্তরে আবু সুফিয়ান জানান যে মুহাম্মাদ উচ্চ বংশীয় ব্যক্তি, তাঁর পূর্ব পুরুষদের কেউ বাদশাহ ছিলেন না, সমাজের নিপীড়িত শ্রেণী তাঁর প্রতি আকৃষ্ট, তিনি কখনো মিথ্যা কথা বলেন না, তাঁর অনুসারীদের সংখ্যা বেড়েই চলছে, যুদ্ধে তিনি কখনো হারেন কখনো জিতেন, তিনি কখনো ওয়াদা ভঙ্গ করেন না, সাম্প্রতিককালে কেউ আর এমন বক্তব্য নিয়ে ময়দানে আসেনি এবং তিনি সালাত কায়েম, যাকাত আদায়, পারস্পরিক সম্পর্ক সংরক্ষণ ও নিষিদ্ধ কাজ বর্জন করার নির্দেশ দেন।\n\nএসব শুনে হিরাক্লিয়াস বলেছিলেন, “তুমি যা বলেছ তা যদি সত্য হয়, তাহলে নিশ্চয়ই তিনি নবী। আমি জানতাম তিনি আবির্ভূত হবেন। যদি আমি বুঝতাম তাঁর কাছে পৌঁছতে পারবো, তাহলে আমি সাক্ষাৎ করতাম। আর আমি তাঁর কাছে থাকতে পারলে তাঁর পা দু’খানি ধুয়ে দিতাম। তাঁর রাষ্ট্র আমার পায়ের নীচের জায়গা পর্যন্ত সম্প্রসারিত হবে।”\n\nএরপর রাসুলুল্লাহর (ﷺ) চিঠি খানা পড়া হলো এবং দরবারে হৈচৈ পড়ে গেলো। হিরাক্লিয়াস একটি বিশেষ কক্ষে রোমের প্রধান ব্যক্তিদেরকে একত্রিত করে বললেন, “রোমবাসীগণ, তোমরা কি স্থায়ী সফলতা ও হিদায়াত চাও? তোমরা কি তোমাদের রাষ্ট্রের স্থায়িত্ব কামনা কর?”\n\nএকথা শুনামাত্র প্রধানগণ বুঝতে পেলো যে, কাইজার তাদেরকে ইসলাম গ্রহণ করার পরামর্শ দিচ্ছেন। অসন্তষ্ট হয়ে তাঁরা আসন ছেড়ে দরজার দিকে ছুটে যেতে শুরু করে। এমতাবস্থায় হিরাক্লিয়াস ভড়কে যান এবং তিনি ভোল পালটে পেলেন। তিনি বলেন, “লোক সকল, আমি তোমাদের ধর্ম বিশ্বাসের দৃঢ়তা পরীক্ষা করছিলাম। তোমাদের কাছ থেকে যা আশা করেছিলাম তা পেয়েছি।”\n\nপ্রধানগণ সন্তুষ্ট হয়ে কাইজারকে কুর্নিশ করে। প্রভাবশালী গোষ্ঠীর চাপের কারণে হিরাক্লিয়াস ইসলাম গ্রহণ করার সৌভাগ্য অর্জন করতে পারেননি।"
    },
    {
        "1": "প্রভাবশালী গোষ্ঠীর প্রতি আহ্বান",
        "2": "সমাজ ককনো নেতৃত্ব শূন্য থাকে না। সমাজের উপর থেকে নীচ পর্যন্ত সকল স্তরেই উল্লেখযোগ্য সংখ্যক লোক প্রভাব বিস্তার করে থাকে। জনসাধারণ সাধারণতঃ এই প্রভাবশালী গোষ্ঠীর অনুসরণ করে থাকে। এদের ধ্যান-ধারণা এবং জীবনযাত্রা জনসাধারণের নিকট আকর্ষনীয় বিষয় বলে গণ্য হয়।\n\nএই প্রভাবশালী গোষ্ঠী সমাজকে বুদ্ধিবৃত্তিক নেতৃত্ব দিয়ে থাকে। তদুপরি বস্তুগত উপায়-উপাদানের সিংহ ভাগই এরা নানা কায়দায় নিজের দখলে রাখে। নেতৃত্বের আসনে আসীন হবার মৌলিক মানবীয় গুণাবলীও এদের মধ্যে পাওয়া যায়। প্রভাবশালী গোষ্ঠী যেই রং ধারণ করে সমাজ ধীরে ধীরে সেই রং ধারণ করে থাকে।\n\nএসব কারণে আল্লাহ্‌র পথে আহ্বানকারীকে অন্যান্যদেরকে দাওয়াত দেওয়ার সঙ্গে সঙ্গে প্রভাবশালী গোষ্ঠীর দিকে বিশেষ নজর দিতে হবে। নূহ আলাইহিস সালাম, হূদ আলাইহিস সালাম, সালিহ আলাইহিস সালাম ও শুয়াইব আলাইহিস সালামকে আমরা প্রভাবশালী ব্যক্তিদেরকে বিশেষভাবে আহ্বান জানাতে দেখি। ইব্রাহীম আলাইহিস সালাম প্রথমেই তাঁর আব্বা এবং পরিবার-সদস্যদের নিকট দাওয়াত পেশ করেন। এই পরিবার উর নগর রাষ্ট্রে মর্যাদার আসনে আসীন ছিল। অতঃপর ইব্রাহীম আলাইহিস সালাম নমরূদকে আল্লাহর সার্বভৌমত্ব মেনে নেবার আহ্বান জানান। মূসা আলাইহিস সালাম ফেরাউনের নিকট ঐ একই আহ্বান পেশ করেন। দানিয়েল আলাইহিস সালামকে আমরা দেখি নেবু কাদনেজারের নিকট দাওয়াত পেশ করতে। ঈসা আলাইহিস সালাম প্রথমে প্রভাবশালী ইয়াহুদী পণ্ডিতদেরকে আল্লাহ্‌র পথে এগিয়ে আসার আহ্বান জানান। মুহাম্মাদুর রাসুলুল্লাহ (ﷺ) মক্কার প্রধান ব্যক্তিদের দিকে বিশেষ নজর দিয়ে দাওয়াতী তৎপরতা চালাতে থাকেন।\n\nপ্রভাবশালী গোষ্ঠীর দিকে নজর দেবার কারণ হচ্ছেঃ\n\nএক। এরা ইসলামী জীবন বিধান গ্রহণ করলে জনসাধারণের পক্ষে ইসলাম গ্রহনের পথ সহজ হয়ে যায়।\n\nদুই। এরা ইসলামী জীবন বিধান গ্রহণ করলে এদের আয়ত্বাধীন বস্তুগত উপাদানগুলো ইসলাম প্রতিষ্ঠার কাজে ব্যয়িত হয়।\n\nতিন। এরা ইসলামী জীবন বিধান গ্রহণ করলে এদের প্রতিভা ও বুদ্ধিবৃত্তি ইসলাম প্রতিষ্ঠার কাজে নিয়োজিত হয়।\n\nচার। এরা ইসলামী জীবন বিধান গ্রহণ করে সঠিকভাবে আত্মগঠন করলে আন্দোলনের আগামী দিনের নেতৃত্ব এদের মধ্যে থেকে গড়ে উঠে।"
    },
    {
        "1": "নিরক্ষরদের প্রতি আহ্বান",
        "2": "আজকের মত অতীতেও মানব সমাজে কমবেশী নিরক্ষর লোক ছিলো। অতীতের ইসলামী আন্দোলনগুলো স্বাক্ষর ও নিরক্ষর-এই উভয় ধরনের লোকের নিকটই দাওয়াত পেশ করেছে।\n\nএ যুগে অনেকেই নিরক্ষরদের নিকট দাওয়াত সম্প্রসারনের বিষয়টিকে একটি নতুন সমস্যা হিসেবে চিহ্নিত করতে চান। ব্যাপারটি মোটেই এমন নয়। এই সমস্যা অতীতেও ছিল। আল কুরআনে সমস্যার সমাধানও রয়েছে।\n\nশেষ নবী মুহাম্মাদ (ﷺ) যেই সমাজে ইসলামী আন্দোলন সূচনা ও পরিচালনা করেছিলেন, সেই সমাজের বেশীরভাগ লোকই ছিলো নিরক্ষর। কাজেই তাঁর পরিচালিত ইসলামী আন্দোলন ও সংঘটিত বিপ্লবের মাঝেই নিরক্ষরদের মধ্যে কাজ করার পদ্ধতি লুকিয়ে রয়েছে।\n\nهُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُو عَلَيْهِمْ آيَاتِهِ وَيُزَكِّيهِمْ وَيُعَلِّمُهُمُ الْكِتَابَ وَالْحِكْمَةَ\n\n“তিনি সেই সত্তা নিরক্ষরদের মধ্যে তাদের মধ্য থেকে একজন রাসুল আবির্ভূত করেছেন তাঁদেরকে তাঁর আয়াতসমূহ পড়ে শুনাতে, তাদেরকে পবিত্র করতে এবং তাদেরকে কিতাব ও কর্মকৌশল শিক্ষা দিতে।” – সূরা আল জুমুয়াঃ ২\n\nএই আয়াতে পরিষ্কারভাবে জানানো হয়েছে যে আল্লাহ্‌র রাসূল (ﷺ) যাদের মধ্যে কাজ করেছেন তাদের বেশীর ভাগই উম্মী বা নিরক্ষর ছিলো। এই নিরক্ষর জনগোষ্ঠীই ছিল আল্লাহ্‌র রাসূলের কর্মক্ষেত্র।\n\nআল্লাহ্‌র রাসূল (ﷺ) নিরক্ষরদের মাঝে যেই সব কাজ করতেন তা হচ্ছেঃ এক, আল্লহার আয়াতসমূহ পড়ে শোনানো। দুই, ঈমান আনয়নকারীদের তাজকিয়া- অর্থাৎ তাদের ধ্যান-ধারণা, কথা-বার্তা, পোশাক-পরিচ্ছদ, খানাপিনা, কাজকর্ম এবং পারস্পরিক লেনদেন থেকে যাবতীয় মলিনতা ও অপবিত্রতা দূর করে তাদেরকে উন্নতমানের ব্যক্তিরূপে গঠন। তিন, আল্লহার কিতাবের লক্ষ্য ও উদ্দেশ্য এবং সেই উদ্দেশ্য হাসিলের কর্মকৌশল শেখানো।\n\nএই আয়াতের আলোকে যেই বিষয়টি বিশেষভাবে বিবেচ্য- তা হচ্ছে এই যে আল্লাহ্‌র রাসূল (ﷺ) নিরক্ষরদেরকে আল্লাহ্‌র বাণী পড়ে শোনাতেন। অর্থাৎ তিনি মৌখিকভাবে আল-কুরআন পেশ করতেন। আর আল-কোরআনের শিক্ষার আলোকে চরিত্র গঠনের জন্য লোকদেরকে উদ্বুদ্ধ করতেন। আজকের যুগেও আল্লাহ্‌র দিকে আহ্বানকারীদেরকে সরাসরি নিরক্ষরদের নিকট পৌঁছতে হবে এবং ইসলামের শিক্ষাসমূহ অত্যন্ত সুস্পষ্ট ও বোধগম্য ভাষায় মৌখিকভাবে তাদের নিকট উপস্থাপন করতে হবে।"
    },
    {
        "1": "আহ্বানকারীর ভাষণ",
        "2": "আহ্বানকারীর ভাষণে প্রধানতঃ নিম্নোক্ত বৈশিষ্ট্যগুলো থাকা প্রয়োজনঃ\n\nএক, আল্লাহ্‌র দিকে আহ্বানকারী আল-কুরআনের আয়াত এবং রাসুলুল্লাহ (ﷺ) এর বাণী পরিবেশন করে লোকদের আপন ভাষায় তাঁর ব্যাখ্যা বিশ্লেষণ করবেন। এজন্য আহ্বানকারীকে আল-কুরআন ছহীহভাবে পড়তে পারার যোগ্যতা অর্জন করতে হবে।\n\nদুই, আহ্বানকারীর ভাষার মান শ্রোতাদের সমঝ-শক্তির অনুরূপ হওয়া আবশ্যক। সহজ, সরল ও সুস্পষ্ট ভাষায় বক্তব্য পরিবেশন করতে হবে।\n\nতিন, তার্কিকের তর্ক-পদ্ধতি অবলম্বন না করে বিশ্ব জাহান ও মানব অস্তিত্বের বিভিন্ন নিদর্শন থেকে উদাহরণও যুক্তি পরিবেশন করে বক্তব্যকে জোরালো করতে হবে। তর্কের ধুম্রজাল সৃষ্টি করে শ্রোতাদেরকে বিহ্বল না করে সহজ যুক্তি দ্বারা তাদের চিন্তার দিগন্ত খুলে দিতে হবে।\n\nচার, সংযত ভাষায় বক্তব্য রাখতে হবে। দায়িত্বহীন উক্তি ও উস্কানিমূলক ভাষা পরিহার করতে হবে।"
    },
    {
        "1": "বিভিন্ন জিহাদের বর্ণনা",
        "2": ""
    },
    {
        "1": "খলিফা উমরের মহানুভবতা",
        "2": "ইসলামের দ্বিতীয় খলিফা হজরত উমর রাযিয়াল্লাহু আনহুর শাসনামল। তখন পারস্যের এক প্রদেশের শাসক ছিলো- হরমুজান নামের এক অত্যাচারী রাজা। মুসলমানদের সঙ্গে তার প্রায়ই লড়াই হতো। লড়াইয়ে পরাজিত হলে তিনি বিভিন্ন শর্তে সন্ধি করতেন এবং নিজের রাজ্যে ফিরে যেতেন। পরে আবার সুযোগ পেলেই মুসলমানদের ক্ষতি সাধন করতেন।\n\nতার এমন অনৈতিক নীতির ফলে খলিফা হজরত উমর (رضي الله عنه) আদেশ দিলেন, হরমুজানকে বন্দী করে তার দরবারে হাজির করতে। ইতোমধ্যে এক যুদ্ধে হরমুজান মুসলমানদের হাতে বন্দী হয়। খলিফার হুকুম মতে তাকে বন্দী অবস্থায় খলিফার দরবারে হাজির করা হয়।\n\nতখন খলিফা হজরত উমর (رضي الله عنه) তাকে লক্ষ্য করে বললেন, ‘আপনি আমাদের সঙ্গে বারবার বিশ্বাসঘাতকতা করছেন। আপনার বিশ্বাসঘাতকতার কারণে আমাদের বারবার যুদ্ধ-বিগ্রহে জড়িয়ে পড়তে হচ্ছে। ফলে অসংখ্য মুসলিম সৈন্যকে অযথা প্রাণ দিতে হচ্ছে। তাদের অর্থ-সম্পদ নষ্ট হচ্ছে।\n\nআপনি অনেকের ঘর-বাড়ি আপনি ধ্বংস করেছেন। নিরীহ অনেক লোকের ওপর অন্যায়ভাবে অত্যাচার চালিয়েছেন। আপনাকে আর সুযোগ দেওয়া যায় না। আপনার একমাত্র শাস্তি হলো- মৃত্যুদণ্ড। মৃত্যুদণ্ড কার্যকর করার পূর্বে আপনার কোনো কথা থাকলে বলতে পারেন।’\n\nহরমুজান ছিলো খুব সূক্ষ্ম ও কূটবুদ্ধিসম্পন্ন লোক। সুযোগ পেয়ে তিনি এক ফন্দি আঁটেন। তিনি বললেন, মহানুভব খলিফাতুল মুসলিমিন! আমার প্রচণ্ড পিপাসা পেয়েছে, দয়া করে আমাকে একটু পানি পান করতে দিন।\n\nখলিফার নির্দেশে তাকে পানি পান করতে দেওয়া হলো। সুচতুর হরমুজান পানির পাত্র হাতে নিয়ে তা পান না করে ভীতু-ভীতু ভাব নিয়ে ডানে-বামে তাকাতে লাগলেন। তাকে জিজ্ঞাসা করা হলো, কি হলো, আপনি পানি পান করছেন না কেন? প্রশ্ন শুনে হরমুজান জবাব দিলো- আমিরুল মুমিনিন, আমার ভয় হচ্ছে যে, পানিটুকু পান করার আগেই আমাকে হত্যা করা হবে।\n\nতার কথার প্রেক্ষিতে হজরত উমর (رضي الله عنه) বললেন, আপনি নির্ভয়ে পানি পান করুন। হাতের পানি পান করার পূর্বে আপনাকে হত্যা করা হবে না। এ ব্যাপারে আপনাকে আমি নিশ্চয়তা দিলাম।\n\nহরমুজান আমিরুল মুমিনিনের এ কথা শেষ হওয়ার সঙ্গে সঙ্গে হাতে থাকা পানির পাত্রটি মাটিতে ছুঁড়ে ফেলে দিয়ে বললেন, মহামান্য খলিফা! আপনি বলেছেন, হাতের পানিটুকু পান করার আগে আমাকে হত্যা করবেন না। আমি পানি ফেলে দিয়েছি, সে পানি আর পান করবো না। ওয়াদা অনুযায়ী আপনিও আমাকে আর হত্যা করতে পারবেন না।\n\nহরমুজানের এ চালাকির প্রেক্ষিতে মুসলিম সৈন্যরা রেগে গিয়ে বলল, আমিরুল মুমিনিন! আপনি অনুমতি দিন- আমরা এখনই তার এমন অনৈতিক চালাকির শাস্তি দেই। কিন্তু খলিফা হজরত উমর (رضي الله عنه) সবাইকে থামিয়ে দিয়ে বললেন, না তা হতে পারে না। মুসলমানের কথার মূল্য অনেক। সুতরাং যে কথা আমি বলে ফেলেছি, যেকোনো মূল্যে আমি তা রক্ষা করবই- ইনশাআল্লাহ।\n\nযেহেতু আমি তাকে বলেছি, তার হাতের পানিটুকু পান করার পূর্বে তাকে আমি হত্যা করবো না, আর সে যখন পানি পান করেনি সুতরাং, বন্দী হরমুজানকে হত্যা করা চলবে না। এ কথা কথা বলে উমর (رضي الله عنه) হরমুজানকে লক্ষ্য করে বললেন, যান, আপনি মুক্ত। আমার কথার খেলাফ আমি করবো না।\n\nসুবহানাল্লাহ, কথার কি মূল্য। ওয়াদা পালনের কি অপূর্ব নজির। হরমুজান কল্পনাও করতে পারেননি- তিনি এত সহজে মুক্তি লাভ করবেন। রাসূলের প্রিয় সহচর হজরত উমরের মহানুভবতা দেখে তিনি দারুণভাবে প্রভাবিত হলেন। তিনি ভাবলেন, এই যদি হয় ইসলামের আদর্শ; তবে এর থেকে দূরে থাকা হবে আমার জন্যে চরম দুর্ভাগ্যজনক। ইসলামের অতুলনীয় আদর্শে মুগ্ধ হয়ে হরমুজান ইসলাম গ্রহণ করলেন।\n\nএভাবেই যুগে যুগে ইসলামের অতুলনীয় আদর্শে মুগ্ধ হয়ে অসংখ্য মানুষ ইসলামের সুশীতল ছায়ায় আশ্রয় গ্রহণ করেছেন। বিশ্বব্যাপী ইসলাম ছড়িয়েছে আপন মহিমায়। শক্তির জোরে নয়"
    },
    {
        "1": "উমার ইবনে ইয়াসিরে নামায",
        "2": "নবী (ﷺ) কোন এক যুদ্ধ থেকে ফিরছিলেন। এক পাহাড়ী এলাকায় এসে সন্ধ্যা হলো।\n\nপাহাড়ের এই উপত্যকায় রাত্রি কাটাবেন বলে তিনি মনস্থ করলেন। তিনি পাহাড় থেকে কিঞ্চিত দূরে সমতল উপত্যকায় তাঁবু খাটাতে নির্দেশ দিলেন।\n\nরাত্রিবাসের সব ব্যবস্থা সম্পন্ন হলে তিনি সাহাবাদের জিজ্ঞেস করলেন, “কাফিলা ও সৈন্যদলের পাহারায় আজ কাদের রাখা যাবে?”অমনি একজন মুহাজির ও একজন আনসার উঠে দাঁড়িয়ে বললেন, “এ দায়িত্ব আজকের রাতের জন্য আমাদের দিন।”\n\nমহানবী(ﷺ) তাতক্ষণাৎ সন্তুষ্টচিত্তে তাদের আবেদন মঞ্জুর করলেন। তিনি তাদের নির্দেশ দিলেন, “পাহাড়ের ঐ এলাকা দিয়ে শত্রু আসবার ভয় আছে, ঐখানে গিয়ে তোমরা দুজন পাহাড়া দাও।”\n\nমুহাজিরের নাম ছিল আবদুল্লাহ ইবন বাশার আর আনসার ব্যক্তির নাম ছিল উমার ইবন ইয়াসির। মহানবী (ﷺ) এর নির্দেশ মোতাবিক তাঁরা দুজন পাহাড়ের নির্দিষ্ট জায়গায় চলে গেলেন।\n\nঅতঃপর আনসার মুহাজির ব্যক্তিকে বললেন, “আমরা এক সংগে না জেগে বরং পালা করে পাহাড়া দিই। রাতকে দু’ভাগ করে একাংশে তুমি জাগবে অপর অংশে জাগব আমি। এতে করে দু’জন এক সংগে ঘুমিয়ে পড়ার ভয় থাকবে না।”\n\nএই চুক্তি অনুসারে রাতের প্রথম অংশের জন্য মুহাজির আব্দুল্লাহ ইবন বাশার ঘুমালেন। আর পাহাড়ায় বসলেন আনসার উমার ইবন ইয়াসির। পাশে আব্দুল্লাহ ঘুমোচ্ছেন। ইয়াসির বসেছিলেন পাহাড়ায়। শুধু শুধু বসে বসে আর কাহাতক সময় কাটানো যায়।\n\nঅলসভাবে সময় কাটাতে ভাল লাগছিলনা তাঁর। কাজেই অযু করে নামাযে দাঁড়ালেন। এমন সময় পাহাড়ের ওপাশ থেকে আসা শত্রুদের একজনের নজরে পড়ে গেলেন তিনি। এক ব্যক্তিকে ওভাবে দাঁড়িয়ে থাকতে দেখে আর কেউ আছে কিনা তা পরখ ক্করার জন্য আনসারকে লক্ষ্য করে সে তীর ছুড়লো। পরপর দু’টি তীর গিয়ে তাঁর পাশে পড়ল।\n\nকিন্তু আনসার অচল আটল ভ্রুক্ষেপহীন। তৃতীয় তীর গিয়ে ইয়াসিরের পায়ে বিদ্ধ হলো। ইয়াসির তবু অচঞ্চল। এই ভাবে পরপর কয়েকটি তীর এসে তাঁর পায়ে বিঁধল। ইয়াসির তীর গুলো গাঁ থেকে খুলে ফেলে রুকু-সিজদাসহ নামায শেষ করলেন। নামায শেষ করে ইয়াসির আবদুল্লাহকে ডেকে তুললেন। আব্দুল্লাহ তারাতারি উঠে দাঁড়ালেন।\n\nদূরে পাহাড়ের এ পাশে দাঁড়ানো শত্রু একজনের স্থলে দুজনকে দেখে মনে করলো, নিশ্চয় আরও লোক পাহাড়ায় আছে। এই ভেবে আর সামনে বাড়তে সাহস পেলো না। পালিয়ে গেল। আব্দুল্লাহ জেগে উঠে ইয়াসিরের রক্তাক্ত দেহের দিকে তাকিয়ে বললেন, “কেন তুমি আমাকে আগেই জাগাওনি?”\n\nআনসার উমার ইবন ইয়াসির বললেন, “আমি নামাযে সূরা কাহাফ পড়ছিলাম। সুরাটা শেষ না করে রুকু দিতে মন চাইছিল না।\n\nকিন্তু ভাবলাম, তীর খেয়ে যদি মরে যাই, তাহলে মহানবীর (ﷺ) এর দায়িত্ব পালন করা হবে না। তাই তাড়াতাড়ি রুকু সিজদা করে নামায শেষ করেছি। এ ভয় যদি না থাকত তাহলে মরে গেলেও সূরাটি খতম না করে আমি রুকুতে যেতাম না।”"
    },
    {
        "1": "রোমক ও পারসিকদের যুদ্ধ",
        "2": "রাসূল সাল্লাল্লাহু আলাইহিস সালাম এর মক্কায় অবস্থানকালে পারসিকরা রোমকদের উপর আক্রমণ করে। তাদের এই যুদ্ধ শামদেশের আযরুআত ও বুসরার মধ্যস্থলে সংঘটিত হয়। এই যুদ্ধ চলাকালে মক্কার মুশরিকরা পারসিকদের বিজয় কামনা করত। কেননা শিরক ও প্রতিমা পূজায় তারা ছিল পারসিকদের সহযোগী। অপরপক্ষে মুসলমানদের আন্তরিক বাসনা ছিল রোমকরা বিজয়ী হোক। কেননা ধর্ম ও মাযহাবের দিক দিয়ে তারা ইসলামের নিকটবর্তী ছিল। কিন্তু হলো এই যে, তখনকার মতো পারসিকরা যুদ্ধে বিজয় লাভ করে। এমন কি তারা কনস্টান্টিনোপলও অধিকার করে নিল এবং সেখানে উপাসনার জন্য একটি অগ্নিকুন্ড নির্মাণ করল। এটা ছিল পারস্য স¤্রাট পারভেজের সর্বশেষ বিজয়। এরপর তার পতন শুরু হয় মুসলমানদের হাতে সম্পূর্ণ নিশ্চিহ্ন হয়ে যায়।\n\nএ ঘটনায় মক্কার মুশরিকরা আনন্দে আত্মহারা হয়ে গেল এবং মুসলমানদেরকে লজ্জা দিতে লাগল যে, তোমরা যাদের সমর্থন করতে তারা হেরে গেছে। ব্যাপার এখানেই শেষ নয়; বরং আহলে কিতাব রোমকরা যেমন পারসিকদের মোকাবিলায় পরাজয় বরণ করেছে, তেমনি আমাদের মোকাবেলায় তোমরাও একদিন পরাজিত হবে। এতে মুসলমানরা আন্তরিকভাবে দুঃখিত হয়।\n\n‘সূরা রূমের’ প্রাথমিক আয়াতগুলো এ ঘটনা সম্পর্কেই অবতীর্ণ হয়েছে। এসব আয়াতে ভবিষ্যদ্বাণী করা হয়েছে যে, কয়েক বছর পরেই রোমকরা পারসিকদের মোকাবিলায় বিজয়ী হবে। ইরশাদ হল-\n\nঅর্থ- আলিফ-লাম-মীম, রোমকরা পরাজিত হয়েছে, নিকটবর্তী এলাকায় এবং তারা তাদের পরাজয়ের পর অতিসত্বর বিজয়ী হবে, কয়েক বছরের মধ্যে। [সূরা-রূম, আয়াত- ১-৪]\n\nহযরত আবু বকর সিদ্দীক (রা) যখন এসব আয়াত শুনলেন, তখন মক্কার চতুষ্পার্শ্বে এবং মুশরিকদের সমাবেশ ও বাজারে উপস্থিত হয়ে ঘোষণা করলেন, তোমাদের হর্ষোৎফুল্ল হওয়ার কোনো কারণ নেই। কয়েক বছরের মধ্যে রোমকরা পারসিকদের বিরুদ্ধে জয়লাভ করবে। মুশরিকদের মধ্যে উবাই ইবনে খালফ কথা ধরল এবং বলল, তুমি মিথ্যা বলছ। এরূপ হতে পারে না। হযরত আবু বকর (রা) বললেন, আল্লাহর দুশমন তুই মিথ্যাবাদী। আমি এই ঘটনার জন্য বাজি রাখতে প্রস্তুত আছি। যদি তিন বছরের মধ্যে রোমকরা বিজয়ী না হয় তবে আমি তোমাকে দশটি উষ্ট্রী দেব। উবাই এতে সম্মত হল। [বলা বাহুল্য, এটা ছিল জুয়া কিন্তুু তখন জুয়া হারাম ছিল না] একথা বলে হযরত আবু বকর (رضي الله عنه) রাসুলুল্লাহ সাল্লাল্লাহু আলাইহি ওয়াসাল্লাম এর কাছে উপস্থিত হয়ে ঘটনা বিবৃত করেন। রাসূলে কারীম সাল্লাল্লাহু আলাইহি ওয়াসাল্লাম বলেন আমি তো তিন বছরের সময় নির্দিষ্ট করিনি। কাজেই তিন থেকে নয় বছরের মধ্যে এ ঘটনা ঘটতে পারে।\n\nতুমি যাও এবং উবাইকে বল যে, আমি দশটি উষ্টীর স্থলে একশ উষ্ট্রীর বাজি রাখছি, কিন্তু সময়কাল তিন বছরের পরিবর্তে নয় বছর এবং কোনো কোনো রেওয়ায়েত মতে সাত বছর নির্দিষ্ট করছি। হযরত আবু বকর (رضي الله عنه) আদেশ পালন করলেন এবং উবাইও নতুন চুক্তিতে সম্মত হলো। বিভিন্ন হাদীস থেকে জানাযায় যে, হিজরতের পাঁচ বছর পূর্বে এই ঘটনা সংঘটিত হয় এবং সাত বছর পূর্ণ হওয়ার পর বদর যুদ্ধের সময় রোমকরা পাসিকদের বিরুদ্ধে বিজয় লাভ করে। তখন উবাই ইবনে খালফ বেঁচে ছিল না। হযরত আবু বকর তার উত্তরাধিকারীদের কাছ থেকে একশ’ উষ্ট্রী দাবী করে আদায় করে নিলেন। হযরত আবু বকর (رضي الله عنه) বাজিতে জিতে গেলেন এবং একশ’ উষ্ট্রী লাভ করলেন। তখন সেগুলো নিয়ে রাসূলুল্লাহ্ এর কাছে উপস্থিত হলেন। তিনি বললেন, উষ্ট্রীগুলো সদকা করে দাও।\n\nমায়ারিফ- ১০৩৭"
    },
    {
        "1": "নাহাওয়ান্দ বিজয়",
        "2": "যিয়াদ বিন জুবায়ের বিন হাইয়্যা থেকে বর্ণিত, তিনি বলেন, আমার পিতা আমার নিকট বর্ণনা করেছেন যে, ওমর ইবনুুল খাত্ত্বাব (رضي الله عنه) হারমুযানকে (বন্দি পারসিক সেনাপতি) বললেন, তুমি যখন নিজেকে আমার তুলনায় দুর্বল ভেবেই নিয়েছ, তখন আমাকে উপদেশমূলক কিছু কথা বল। তাকে তিনি এ কথাও বললেন যে, তোমার যা ইচ্ছা তাই বল, তোমার কোন ক্ষতি হবে না। অতঃপর তিনি তাকে জীবনের নিরাপত্তবা দান করলেন। তখন হারমুযান বলল, হ্যাঁ, বর্তমানে পারসিক সেনাবাহিনীর তিনটি ভাগ রয়েছে। শিরদেশ বা অগ্রবর্তী দল এবং দু’টি ডানা বা দল। তিনি জিজ্ঞেস করলেন, অগ্রবর্তী দল এখন কোথায়? সে বলল, তারা বুনদারের অধীনে নাহাওয়ান্দে অবস্থান করছে। তার সাথে রয়েছে কিসরার জেনারেলগণ ও ইস্পাহানের অধিবাসীগণ। তিনি বললেন, আর ডানা দু’টো (অর্থাৎ অন্য দু’টি দল) কোথায় আছে? হারমুযান একটা জায়গার নাম বলেছিল কিন্তু আমি তা ভুলে গিয়েছি। হারমুযান তাঁকে এটাও বলল, আপনি দল দু’টো কেটে ফেলুন, দেখবেন শিরদেশ বা মাথা আপনা থেকেই দুর্বল হয়ে পড়বে। ওমর (رضي الله عنه) তাকে বললেন, আল্লাহর শত্রু, তুই অসত্য বলেছিস। আমি বরং ওদের মাথা ধ্বংসের সিদ্ধান্ত নিচ্ছি, যাতে আল্লাহ তা বিচ্ছিন্ন করে দেন। যখন আল্লাহ আমার পক্ষ থেকে মাথাটা কেটে দিবেন তখন দল দু’টো এমনিতেই কাটা পড়ে যাবে। অতঃপর ওমর (رضي الله عنه) নিজেই উক্ত বাহিনীর বিরুদ্ধে যুদ্ধযাত্রায় বের হওয়ার অভিমত প্রকাশ করেন।\n\nকিন্তু তাঁরা (উপদেষ্টামন্ডলী/মুসলিমজনতা) তাঁকে বলল, হে আমীরুল মুমিনীন, আমরা আপনাকে আল্লাহর কথা স্মরণ করতে বলছি। আপনি যদি নিজে এই অনারব বাহিনীর বিরুদ্ধে যুদ্ধে যান আর (আল্লাহ না করুন) আপনি যদি শাহাদাত বরণ করেন, তাহ’লে মুসলমানদের মধ্যে শৃঙ্খলা বলে কিছু থাকবে না। তার চেয়ে আপনি বরং অনেকগুলো সেনাদল প্রেরণ করুন। তিনি তখন মদীনাবাসীদের একটি দল প্রেরণ করলেন, যাদের মাঝে ছিলেন আব্দুল্লাহ ইবনু ওমর (رضي الله عنه)। আরও প্রেরণ করলেন আনছার ও মুহাজিরদের একটি দল। সেই সঙ্গে তিনি আবু মূসা আশ‘আরী (رضي الله عنه)-কে বছরার সেনাদল এবং হুযায়ফা ইবনুুল ইয়ামান (رضي الله عنه)-কে কুফার সেনাদল নিয়ে নাহাওয়ান্দে সকলকে জমায়েত হতে পত্র লিখলেন। তিনি একথাও লিখে দিলেন যে, তোমরা সব দল একত্রিত হলে তোমাদের আমীর হবে নু‘মান ইবনু মুকাররিন মুযানী। যখন তারা সবাই নাহাওয়ান্দে সমবেত হলেন তখন বুনদার (আলাজ) তাঁদের নিকট এই মর্মে আবেদন জানিয়ে একজন দূত পাঠাল যে, হে আরব জাতি, তোমরা আমাদের নিকট পারস্পরিক আলোচনার জন্য একজন লোক পাঠাও। লোকেরা তখন মুগীরাহ ইবনু শু‘বাকে এজন্য মনোনীত করল। আমার (বর্ণনাকারীর) পিতা জুবায়ের (رضي الله عنه) বলেন, আমার চোখে এখনও যেন সেই দৃশ্য ভাসছে- লম্বা, এলোমেলো কেশবিশিষ্ট, এক চোখওয়ালা একজন (দুর্বল) লোক যাচ্ছেন।\n\nতিনি তার নিকট গিয়ে যখন আলোচনা শেষে ফিরে এলেন তখন আমরা তাঁকে বৃত্তান্ত জিজ্ঞেস করলাম। তিনি আমাদের বললেন, আমি গিয়ে দেখলাম আলাজ (বুনদার) তার পারিষদবর্গের সাথে পরামর্শ করছে- তোমরা এই আরবীয়র বিষয়ে কী করতে বল? আমরা কি তার সামনে আমাদের জাঁকজমক, ঠাটবাট, ক্ষমতার আড়ম্বর তুলে ধরব, নাকি তাকে আমাদের অনাড়ম্বর সাদামাটা অবস্থা দেখাব এবং আমাদের বিত্তবৈভব ও শক্তিমত্তার দিকটা তার থেকে আড়াল করে রাখব? তারা বলল, না বরং আমাদের যে ঐশ্বর্য ও শক্তি সামর্থ্য আছে তার সেরাটাই তার সামনে তুলে ধরতে হবে। অতঃপর আমি যখন তাদের দেখা পেলাম তখন তাদের যুদ্ধের অস্ত্রশস্ত্র বল্লম, ঢাল ইত্যাদি আমার দৃষ্টিগোচর হ’ল। সেগুলো এতই জাক-জমকপূর্ণ ছিল যে, চোখে ধাঁধা লেগে যাচ্ছিল।"
    },
    {
        "1": "হুদায়বিয়ার সন্ধির বিস্তারিত",
        "2": "হিজরী ৬ষ্ঠ সালে এই ঘটনা ঘটে। ঘটনার বিস্তারিত বিবরণ এই যে, নবী সাল্লাল্লাহু আলাইহি ওয়া সাল্লাম চৌদ্দশত সাহাবী নিয়ে উমরাহ করার উদ্দেশ্যে মক্কায় যাত্রা করলেন। প্রথমে কুরাইশদের খবরাখবর সংগ্রহ করার জন্য একজন গোয়েন্দা মক্কায় পাঠালেন। উসফান নামক স্থানে পৌঁছে তিনি জানতে পারলেন যে, কুরাইশরা যুদ্ধের জন্য সর্বোচ্চ প্রস্তুতি গ্রহণ করেছে। তিনি আরও জানতে পারলেন যে, কুরাইশরা তাকে কাবার কাছেই পৌঁছতে দিবে না এবং তাঁর সাথে তারা প্রচন্ড লড়াইয়ে লিপ্ত হবে। নবী সাল্লাল্লাহু আলাইহি ওয়া সাল্লাম সাহাবীদের সাথে পরামর্শে বসলেন। আবু বকর (رضي الله عنه)এর পরামর্শ ছিল, কুরাইশদেরকে কোন প্রকার ছাড় দেয়া যাবে না। তারা যদি রাস্তায় আটকিয়ে দেয়, তাহেল প্রয়োজনে তাদের সাথে যুদ্ধ করা হবে। রাসূল সাল্লাল্লাহু আলাইহি ওয়া সাল্লাম আবু বকরের এই মতকেই পছন্দ করলেন এবং সামনে অগ্রসর হতে থাকলেন। হুদায়বিয়া নামক স্থানে পৌঁছে নবী সাল্লাল্লাহু আলাইহি ওয়া সাল্লাম উছমান (رضي الله عنه)কে এই খবর দেয়ার জন্য মক্কায় পাঠালেন যে, আমরা যুদ্ধ করার জন্য মক্কায় আসছি না। উমরাহ পালন করাই আমাদের একমাত্র উদ্দেশ্য। সুতরাং আমাদের পথ ছেড়ে দাও। কিন্তু কুরাইশরা এই কথার মোটেই মূল্যায়ন করল না। তারা বললঃ আমরা তোমার কথা শুনলাম।\n\nএরপর উভয় পক্ষের মধ্যে সন্ধির ব্যাপারে আলোচনা শুরু হল। আলোচনা সামনে অগ্রসর হচ্ছিল। এক পর্যায়ে সন্ধির পরিবর্তে যুদ্ধ শুরু হয়ে যাওয়ার উপক্রম হল। উভয় পক্ষের লোকেরা পরস্পর তীর ও পাথর নিক্ষেপে লিপ্ত হল। এই পর্যায়ে নবী সাল্লাল্লাহু আলাইহি ওয়া সাল্লাম-এর কাছে খবর পৌঁছল যে, কুরাইশরা উছমান (رضي الله عنه)কে হত্যা করে ফেলেছে। মুসলমানেরা এই খবর শুনে রাগান্বিত হল এবং প্রতিশোধ নেওয়ার জন্য দৃঢ় প্রতিজ্ঞাবদ্ধ হল। তারা একটি গাছের নীচে একত্রিত হয়ে রাসূল সাল্লাল্লাহু আলাইহি ওয়া সাল্লাম-এর হাতে এই মর্মে বায়আত নিল যে, তারা যুদ্ধের জন্য সম্পূর্ণ প্রস্তুত এবং কোনক্রমেই এই হত্যাকান্ডের প্রতিশোধ না নিয়ে মদীনায় ফেরত যাবে না। কিন্তু একটু পরেই সহীহ-সালামতে উছমান (رضي الله عنه) মক্কা হতে ফেরত আসলেন। উছমান (رضي الله عنه)এর আগমণে পরিস্থিতি শান্ত হল। পুনরায় নতুন করে সন্ধির ব্যাপারে আলোচনা শুরু হল। আলোচনা-পর্যালোচনা শেষে নম্ন বর্ণিত শর্তে উভয় পক্ষের মধ্যে একটি সন্ধি চুক্তি রচিত হল। ইসলামের ইতিহাসে এটি হুদায়বিয়ার সন্ধি নামে পরিচিত।\n\nসন্ধির প্রধান প্রধান শর্তগুলো ছিল এইঃ\n\n১) মদীনার মুসলামন ও মক্কার কুরাইশদের মধ্যে দীর্ঘ দশ বছর পর্যন্ত সকল প্রকার যুদ্ধ-বিগ্রহ বন্ধ থাকবে।\n\n২) এই বছর মুসলমানেরা উমরাহ না করেই মদীনায় ফেরত যাবে।\n\n৩) আগামী বছর তারা মক্কায় আগমণ করতে পারবে। এ সময় তারা সাথে তীর ও বর্শা আনতে পারবে না। আত্মরক্ষার জন্য শুধু কোষবদ্ধ তলোয়ার সাথে রাখতে পারবে।\n\n৪) মক্কায় তারা কেবল তিন দিন অবস্থান করতে পারবে। তিন দিন পার হওয়ার সাথে সাথে মক্কা থেকে বের হয়ে চলে যেতে হবে।\n\n৫) এই দশ বছরের মধ্যে মক্কার কোন লোক যদি মুসলমান হয়ে মদীনায় আশ্রয় নেয় তাহলে মদীনাবাসীগণ তাকে আশ্রয় দিবে না। পক্ষান্তরে মদীনার কোন লোক যদি মক্কায় চলে আসে তাহলে মক্কাবাসীগণ তাকে মদীনায় ফেরত দিবে না।\n\nসন্ধির এই শেষ শর্তটি মেনে নেওয়া মুসলমানদের জন্য খুবই কঠিন ছিল। তারা নবী সাল্লাল্লাহু আলাইহি ওয়া সাল্লাম-এর কাছে বলতে লাগলঃ হে আল্লাহর নবী! আমরা কি এই শর্তটিও মেনে নিব? নবী সাল্লাল্লাহু আলাইহি ওয়া সাল্লাম বললেনঃ তাদের যে লোক মুসলমান হয়ে আমাদের কাছে চলে আসবে, আমরা তাকে তাদের নিকট ফেরত দিব। আল্লাহ তাআলা তার কোন না কোন ব্যবস্থা করবেন।\n\nসুন্ধি পূর্ণ হওয়ার পর নবী সাল্লাল্লাহু আলাইহি ওয়া সাল্লাম মুসলমানদেরকে আদেশ দিলেন যে, তোমরা দাঁড়িয়ে যাও, কুরবানী করে ফেল এবং মাথা কামিয়ে ফেল।"
    },
    {
        "1": "ছড়ির তরবারি",
        "2": "দারুণ দুঃসাহসী এক অবাক পুরুষ। নাম উকাশা ইবনে মিহসান (রা)। সবাই তাকে ডাকে আবু মিহসান নামে।\n\nএই নামেই তিনি প্রসিদ্ধ।\n\nএই নামের তিনি পরিচিত।\n\nরাসূলও (ﷺ) তাকে আদর করে কাছে ডাকেন আবু মিহসান বলে।\n\nরাসূলের (ﷺ) ডাক!\n\nসে ডাকে মধু ঝরে।\n\nসে ডাকে শিশির ঝরে।\n\nআর কুলকুল করে বয়ে যায় আবু মিহসানের বুকের ভেতর আনন্দ ও খুশির কোমল ঝরণা ধারা।\n\nকেন বইবে না!\n\nরাসূল (ﷺ) হলেণ মানুষের মধ্যে সেরা মানুষ। নবীদের মধ্যে সেরা ও শ্রেষ্ঠ নবী। সেই মহামানবের ডাক শুনে কার না হৃদয় আপ্লুত হয়?\n\nআবু মিহসানও আপ্লুত হলেন রাসূলের (ﷺ) ভালোবাসায়। তাঁর অসীম মানবিকতায়।\n\nতখনও ইসলামে পালে লাগেনি সুবাতাস।\n\nতখনও মসৃণ হয়নি ইসলামের পথ। বরং সে পথে ছিল কাঁটা আর কাঁটা। বলা যায় বন্ধুর গিরিপথ। কঙ্কর ছিটানো। আঁকাবাঁকা।\n\nযার সাহসী তারাই কেবল সেই পথের যাত্রী হচ্ছেন। ধীরে ধীরে।\n\nএই সাহসীদের সহযাত্রী হলেন আবু মিহসান (রা)।\n\nতিনি ইসলাম কবুল করলেন।\n\nসাথে সাথে তার চারপাশে জ্বলে উঠলো বিরুদ্ধতার আগুন। হিংস্র দাবানল। তবুও তিনি সিদ্ধান্তে অনড়। অটল ঈমানের ওপর। ঠিক যেন হিমালয় পর্বত।\n\nইসলাম গ্রহণের পর অনেকের মত তিনিও টিকতে পারলেন না মক্কায়।\n\nমক্কা তার জন্মভূমি। মক্কা তার প্রাণপ্রিয় আবাসভূমি।\n\nতবুও, সেই প্রিয় জন্মস্থঅন ছেড়ে তিনি হিজরত করলেন মদিনায়।\n\nপেছনে পড়ে রইলো স্মৃতিবাহী শৈশস ও কৈশোরের নগরী।\n\nচেনা-জানা আপনজন আর নিত্যকার হাঁটাচলার পথঘাট।\n\nতবুও তার মনে কষ্ট নেই। দুঃখ নেই। আছে কেবল এক অপার্থিব আনন্দ। সেটা আল্লাহকে খুশি করার আনন্দ।\n\nসেটা রাসূলকে (ﷺ) কাছে পাবার তৃপ্তি। সেটা ইসলামের বিশাল আকাশের নিচে ঠাঁই করে নেবার খুশি।   সেদিনের জন্য এই ধরনের ত্যাগ ছিল খুবই গুরুত্বপূর্ণ আল্লাহ, রাসূল (ﷺ) ও ইসলামকে প্রাণের চেয়ে ভালোবাসলেই কেবল এমন ত্যাগ স্বীকার করা যায়। আবু মিহসানও তাই করলেন। এটাতো তুচ্ছ ত্যাগ তার কাছে। এর চেয়েও বড় কুরবানী তিনি করেছিলেন। ইসলামের জন্য।\n\nসে সবই তো এখন ইতিহাস হয়ে আছে। সোনালি ইতিহসা।\n\nবদর যুদ্ধ!\n\nসেই কঠিন যুদ্ধের ময়দানে অন্যান্য সাহাবীর সাথে আবু মিহসানও ছিলেন দুর্বার, দুঃসাহসী।\n\nতখন তো ছিল না যুদ্ধের অত্যাধুনিক অস্ত্রশস্ত্র। হাতের তরবারি আর বর্শা- এ ধরনের অস্ত্রই সম্বল।\n\nকাফেরদের বিশাল বাহিনীর মুখোমুখি দুঃসাহসী সত্যের সৈনিক। সংখ্যায় তারা নগণ্য। সমরাস্ত্রও অপ্রতুল। কিন্তু বিশাল তাদের ঈমানী শক্তি।\n\nসেই শক্তি আল্লাহর দেয়া শক্তি।\n\nসেই শক্তি রাসূলের (ﷺ) প্রতি ভালোবাসার শক্তি।\n\nসুতরাং তাদের আর কিসের পরওয়া?\n\nঅন্যান্য বীর মুজাহিদদের সাথে সমান তালে যুদ্ধ করছেন আবু মিহসান।\n\nশত্রুর ব্যুহ ছিন্নভিন্ন করে এগিয়ে যাচ্ছেন ক্রমাগত সামনের দিকে।\n\nযুদ্ধ করতে করতেই হঠাৎ ভেঙ্গে গেল তার হাতের সেই বহু ব্যবহৃত তরবারিটি।\n\nএখন উপায়?\n\nযুদ্ধের ময়দান ছেড়ে পিঠটান দেবার কথা ভাবতেও পারেন না তিনি। আবার খালি হাতে যুদ্ধও তো সম্ভব নয়। কারণ এটা তো নয় মল্লযুদ্ধের ময়দান।\n\nকী করা যায়?\n\nভাবছেন তিনি।\n\nতার অভিপ্রায় এবং আকুতি বুঝলেন দয়ার নবীজী (ﷺ)। তিনি মুহূর্তেই আবু মিহসানের হাতে তুলে দিলেন একটি খেজুর ছড়ি।\n\nরাসূলের (ﷺ) দেয়া সেই ছড়িটির আগা সুচালো করে তাই দিয়েই তিনি যুদ্ধ চালিয়ে গেলেন বদরের প্রান্তরে। এবং যুদ্ধের শেষ সময় পর্যন্ত।\n\nবিস্ময়করই বটে!\n\nএটা কীভাবে সম্ভব হলো?\n\nআল্লাহ ও তাঁর রাসূলেল (স) আনুকূল্য পেলে কী না সম্ভব হয়!\n\nশুধু বদর যুদ্ধই নয়, উহুদ, খন্দকসহ সংঘটিত সকল যুদ্ধেই তিনি সাহসিকতার সাথে যুদ্ধ করেছেন। এই সব যুদ্ধে তার ভূমিকা ছিল অসীম। হিজরী সপ্তম সনের রবিউল আউয়াল।\n\nআবু মিহসানকে দায়িত্ব দেয়া হলা বনী আসাদের মূলোৎপাটনের জন্য।\n\nতিনি দায়িত্ব পেয়েই তার চল্লিশজনের এক বাহিনী নিয়ে রওয়ানা হলেন। বনী আসাদের বসতি ছিল মদিনার পথে ‘গামার’ কূপের কাছেই।\n\nবনী আসাদের লোকেরা কীভাবে যেন খবর পেয়ে গেল যে, আসছেন! আসছেন দুঃসাহসী মিহসান তার বিশাল বাহিনী নিয়ে।\n\nভয়ে তারা ঘাবড়ে গেল। মিহসানকে মুকাবিলা করার সাহস তাদের নেই। ফলে তারা পালিয়ে গেল।\n\nমিহসান সেখানে পৌঁছেই তাদেরকে পেলেন না।\n\nযুদ্ধের আগেই যুদ্ধ শেষ!\n\nহাসলেন মিহসান। ভাবলেন, মিথ্যার কোনো সাহস থাকে না। থাকে না কোনো চিরস্থায়ী শক্তি। কিন্তু সত্যের সাহস ও শক্তি অসীম। সত্যের সামনে কীভাবে দাঁড়াবে মিথ্যার বহর?\n\nআবু মিহসান তার বাহিনী নিয়ে ফিরে এলেন মদিনায়। সাথে করে আনলেন বনী আসাদের ফেলে যাওয়া পরিত্যক্ত দুশো উট ও কিছু ছাগল-বকরী।\n\nএর মধ্যে ইন্তেকাল করেছেন দয়ার নবীজী (ﷺ)।\n\nএলো হিজরী ১২ সন।\n\nএই সময় খলিফা হযরত আবু বকর (রা) খালিদ ইবনুল ওয়ালিদকে নির্দেশ দেন ভন্ড নবী তুলাইহা আসাদীর বিদ্রোহ নির্মূলের জন্য।\n\nখালিদ তার বাহিনী নিয়ে যাত্রা শুরু করলেন। এই বাহিনীর দু’জন ছিলেন অগ্রসেনানী। একজন আবু মিহসান এবং অপরজন সাবিত ইবন আকরাম।\n\nদু’জনই চলছিলেন বাহিনীর আগে আগে। বুকে তাদের শঙ্কাহীন সাহসের ঢল।\n\nআকস্মিকভাবেই বেধে গেল যুদ্ধ। তুমুল যুদ্ধ।\n\nএক পর্যায়ে শহীদ হলেন সাবিত। আবু মিহসান তখন আরও তীব্রভাবে ঝাঁপিয়ে পড়লেন তুলাইহার ওপর। তাকে কাবও করে ফেলেছিলেন। কিন্তু হঠাৎ তার আর্তচিৎকারে ছুটে এলো তার ভাই সালামা। পাপিষ্ঠ ঝাঁপিয়ে পড়লো আবু মিহসানের ওপর এবং সেই আক্রমণে তিনি শহীদ হলেন।\n\nশহীদ হলেন আবু মিহসান। শহীদ হলেন, কিন্তু তার মৃত্যু হয়নি।\n\nশহীদেরা কি মরেন কখনো?\n\nনা, তারা জীবিত। সর্বদাই জীবিত। আবু মিহসানও বেঁচে আছেন, জেগে আছেন। জেগে আছেন ছড়ির তরবারিধারী সেই দুঃসাহসী স্বর্ণ ঈগল"
    },
    {
        "1": "মুমিনের আত্মসংযম",
        "2": "এক রণাঙ্গনে মুসলমান বাহিনীর সাথে কাফেরদের প্রচন্ড যুদ্ধ চলছে।\n\nহযরত আলী(রা) এক অমুসলিম যোদ্ধাকে ধরাশায়ী করে তার বুকের উপর চড়ে বসেছেন। হাতে নগ্ন তরবারী। এখনি তার বুকে বসিয়ে দিবেন।\n\nসহসা ধরাশায়ী অমুসলিম সৈনিকটি তার শেষ অস্ত্র চালাতে গিয়ে বুকের ওপর চেপে বসা হযরত আলীর(রা) মুখে থুথু দিয়ে ভরে দিল। হযরত আলী(রা) এক মুহুর্ত থমকে বসে রইলেন। তারপর তার বুকের উপর থেকে উঠে আসলেন।\n\nতরবারি দূরে নিক্ষেপ করে বললেন, “যাও, তুমি মুক্ত।”\n\nকাফের সৈনিকটি তো হতবাক। সে যে একটি যুদ্ধের ময়দানে রয়েছে একথা ভুলে গেল।\n\nসে জিজ্ঞাসা করলোঃ আলী তোমার কি হয়েছে? আমাকে অমন হাতের মুঠোয় পেয়েও ছেড়ে দিলে যে!\n\nহযরত আলী(রা) বললেনঃ ময়দানে তোমাদের সাথে যে যুদ্ধ চলছিল সেটা চলছিল ইসলামের সাথে। কিন্তু যে মুহুর্তে তুমি আমার মুখে থুথু দিলে, তখন তোমার ওপর আমার প্রচন্ড আক্রোশ সৃষ্টি হলো। সেটা ছিল আমার ব্যক্তিগত আক্রোশ।\n\nএই আক্রোশের বশে তোমাকে হত্যা করলে গুনাহ হবে। তাই ক্রোধ সম্বরণ করলাম।\n\nসৈনিকটি তৎক্ষণাত বললোঃ “যে ধর্ম তোমাকে এমন কঠিন মুহুর্তেও আত্মসংযম শিক্ষা দেয়, তাতে আমাকেও দীক্ষিত কর।”\n\nএই বলে সে ইসলাম গ্রহণ করলো।\n\nশিক্ষাঃ ব্যক্তিগত আক্রোশের বশে কারো ওপর আক্রমণ করা জায়েজ নয়।\n\nতবে আত্মরক্ষার জন্য সর্বাবস্থায় যুদ্ধ করা কর্তব্য"
    },
    {
        "1": "মুমিনের নামায",
        "2": "একবার রাসূলুল্লাহ(ﷺ) জানতে পারলেন যে, নাজদে দুটি গোত্র মদীনা আক্রমণের প্রস্তুতি নিচ্ছে। তিনি কালবিলম্ব না করে সাতশো সাহাবীকে সাথে নিয়ে যুদ্ধসাজে সজ্জিত হয়ে নাজদ অভিমুখে যাত্রা করলেন।\n\nহযরত উসমান ইবনে আফফানকে তিনি মদীনায় নিজের স্থলাভিষিক্ত করে রেখে গেলেন। যথাস্থানে পৌঁছে তিনি মদীনার ‘যাতুর রিকা’ নামক পর্বতবেষ্টিত এক উপত্যকায় শিবির স্থাপন করলেন। এ কারণে এ অভিযানের নাম দেওয়া হয়েছে ‘গাযওয়াজে যায়তুর রিকা’।\n\nরাসূলুল্লাহ(ﷺ) এর নেতৃত্বে মুসলিম বাহিনীর ত্বড়িত উপস্থিতির ফলে শত্রুদল এতই ঘাবড়ে গেল যে, তারা রণে ভংগ দিয়ে চতূর্দিকে পালিয়ে গেল। ফলে যুদ্ধ না করেই রাসূল(ﷺ) সসৈন্যে মদীনায় ফিরে এলেন।\n\nতবে এই অভিযানকালে আর একটি চকমপ্রদ ঘটনা ঘটে যা মুসলমানদের জন্য শিক্ষা ও প্রেরণার উৎস হয়ে থাকবে। এই অভিযানকালে রাসূল(ﷺ) এর তাবু পাহারা দেয়ার জন্য প্রতি রাত্রে পালাক্রমে কয়েকজন করে সাহাবীকে নিয়োগ করা হয়। যেদিন হযরত আব্বাদ(রা) ও আম্মার ইবনে ইয়াসার(রা)কে পাহারার কাজে নিয়োগ করা হয়, সেই দিনই ঘটে এই মর্মস্পর্শী ঘটনা।\n\nহযরত আব্বাদ ও হযরত আম্মার ইবনে ইয়াসার পরস্পরে পুরো রাতটাকে এভাবে ভাগ করে নিয়েছিলেন যে, প্রথম ভাগে পাহারার দায়িত্ব হযরত আব্বাদের উপর এবং শেষের অংশ হযরত আম্মারের ওপর পড়লো। হযরত আব্বাদের পাহারার পালা শুরু হলো। তিনি ছিলেন অত্যধিক নফল নামাযের ভক্ত। তাই ভাবলেন, এত দীর্ঘ সময় চুপচাপ থেকে লাভ কী?\n\nসময়টা নামায পড়ে কাটিয়ে দেয়া যাক। তাই তিনি নফল নামাযের নিয়ত করে নামাযে সূরা কাহাফ পড়া শুরু করে দিলেন। ওদিকে হযরত আম্মার ঘুমিয়ে পড়লেন। হযরত আব্বাদ যখন নামাযে দাঁড়িয়ে দীর্ঘ সূরা পাঠরত তখন চারদিকে গাঢ় অন্ধকার। এক কাফের সন্তর্পণে সামনে এল। সে দূর থেকে স্পষ্ট দেখতে পেল না যে, কোন পাহারাদার আছে কি না।\n\nতবে দূর থেকে হযরত আব্বাদকে একটা গাছ মনে করল। আবার তার মনে সন্দেহ হলো যে, ওটা গাছ না হয়ে একটা মানুষও হতে পারে। তাই সে নিজের সন্দেহ ভঙ্গনের জন্য তাকে লক্ষ্য করে একটা তীর ছুঁড়লো। তীর হযরত আব্বাদের পিঠে গিয়ে ঢুকলো, কিন্তু নামায ছাড়লেন না। কাফেরটি সন্দেহমুক্ত হওয়ার জন্য একে একে তিনটি তীর ছুঁড়লো।\n\nপ্রত্যেকটি তীর তাঁর গায়ে বিদ্ধ হয়ে প্রবল রক্তপাত ঘটালো। অগত্যা তিনি বাধ্য হয়ে নামায ছেড়ে দিয়ে হযরত আম্মারকে ঘুম থেকে ডাকলেন। ইত্যবসরে তাঁর নড়াচড়া টের পেয়ে এবং কথাবার্তা শুনে শত্রু সৈন্যটি নীরবে প্রস্থান করলো। হযরত আম্মার তাঁকে ক্ষতবিক্ষত ও রক্তাক্ত জিজ্ঞেস করলেন, “আপনি প্রথম তীরের সাথে সাথেই আমাকে ডাকলেন না কেন?”\n\nহযরত আব্বাদ বললেনঃ আমি নামাযে সূরা কাহাফ পাঠ করছিলাম। এতে এত মজা লাগছিল যে সূরা শেষ না করে কিছুতেই নামায ছাড়তে ইচ্ছা করছিল না।\n\nহযরত আব্বাদ (রা) হযরত আবু বকর(রা) এর খেলাফতকালে মুরতাদদের বিরুদ্ধেও জিহাদে অংশগ্রহণ করেন এবং ভন্ড নবী মুসাইলামার বিরুদ্ধে জিহাদ করতে গিয়ে শহীদ হন।\n\nশিক্ষাঃ (১) শত্রুর আক্রমণের প্রস্তুতির কথা জানার পর চুপ করে বসে না থেকে আক্রমণ প্রতিহত করার যথাসাধ্য প্রস্তুতি নেয়া উচিত"
    },
    {
        "1": "বদর যোদ্ধাদের মর্যাদা",
        "2": "বিভিন্ন সহীহ রেওয়ায়াত থেকে জানা যায় যে, বদর যুদ্ধের পর মক্কা বিজয়ের কিছু আগে মক্কার সারা নাম্নী একজন গায়িকা মহিলা মদীনায় আগমন করে। রাসূল(ﷺ) তাকে জিজ্ঞেস করলেন, তুমি কি হিজরত করতে এসেছ? সে বললো, না। রাসূল(ﷺ) বললেন, তাহলে কি করতে এসেছ? সে বললো, আপনারা মক্কার সম্ভ্রান্ত পরিবারের লোক ছিলেন।\n\nআপনাদের উপর নির্ভর করেই আমি জীবিকা নির্বাহ করতাম। এখন মক্কার বড় বড় সর্দাররা বদর যুদ্ধে নিহত হয়েছে। আর আপনারাও এখানে চলে এসেছেন। ফলে আমার জীবিকা নির্বাহ করা কঠিন হয়ে পড়েছে। আমি অনন্যোপায় হয়ে আপনাদের সাহায্য চাইতে এসেছি। রাসূল(ﷺ) বললেন, তুমি মক্কার পেশাদার গায়িকা। যে যুবকরা তোমার গানে মুগ্ধ হয়ে তোমাকে অনেক অর্থ দিত তারা কোথায়?\n\nসে বললো, বদর যুদ্ধের পর তাদের গান বাজনার জৌলুস শেষ হয়ে গেছে। এ পর্যন্ত তারা কেউ আমার খোঁজ নেয়নি। অতঃপর রাসূল(ﷺ) কোরেশ বংশীয় মোহাজেরদেরকে তাকে সাহায্য করার জন্য উৎসাহ দিলেন। তাঁরা তাকে কিছু নগদ অর্থ ও কাপড় চোপড় দিয়ে বিদায় দিল।\n\nএ সময় মক্কার কাফেররা হুদায়বিয়ার সন্ধি চুক্তি ভঙ্গ করেছে। ফলে রাসূল(ﷺ) কাফেরদের বিরুদ্ধে একটি চূড়ান্ত অভিযান পরিচালনার সংকল্প নিয়ে গোপনে প্রস্তুতি নিচ্ছিলেন। এই প্রস্তুতির কথা যেন কিছুতেই মক্কার লোকেরা আগে ভাগে জানতে না পারে, সেজন্য তিনি সর্বোচ্চ গুরুত্ব সহকারে গোপনীয়তা রক্ষা করতে যাচ্ছিলেন।\n\nমদীনায় যারা প্রথম প্রথম হিজরত করেন তাদের মধ্যে একজন ছিলেন বিশিষ্ট সাহাবী হাতেম ইবনে আবি বালতা’য়া। ইয়েমেনী বংশোদ্ভূত এই সাহাবী ইসলাম গ্রহণের পর মক্কায়ই স্থায়ীভাবে বসবাস করতে থাকেন। মক্কায় তাঁর রক্ত সম্পর্কীয় বা ঘনিষ্ঠ কোন আত্মীয় স্বজন ছিল না। তিনি হিজরত করে মদীনায় চলে যাওয়ার পর তাঁর স্ত্রী ও ছেলেমেয়েরা মক্কায়ই ছিল।\n\nরাসূল(ﷺ) ও অন্যান্য সাহাবীদের হিজরতের পর মক্কায় অবস্থানরত মুসলমানদের উপর কাফেররা নানাভাবে জুলুম করতো। যে সব মোহাজিরের আত্মীয় স্বজন মক্কায় ছিল, তাদের সন্তান সন্তনিরা কোন রকমে নিরাপদ থাকতো। হাতেবের কোন আত্মীয় স্বজন না থাকায় তার পরিবার পরিজন মারাত্মক ঝুঁকি ও ‍নির্যাতনের সম্মুখীন ছিল।\n\nতাই তিনি ভাবলেন, তার পরিবারকে রক্ষা করার মত কেউ যখন নেই, তখন তিনি যদি মক্কাবাসীদের উপকার করে তাদের সহানুভূতি অর্জন করেন, তাহলে তারা হয়তো তার পরিবারের উপর জুলুম করবে না। তাই ঐ গায়িকা মহিলার মক্কা গমনকে তিনি একটি সুবর্ণ সুযোগ মনে করলেন।\n\nহাতেবের নিশ্চিত বিশ্বাস ছিল যে, রাসূল(ﷺ) কে আল্লাহ তায়ালা মক্কা অভিযানে বিজয় দান করবেন। তাই তিনি যদি আগেভাগে মক্কা অভিযানের বিষয়টি মক্কাবাসীর নিকট ফাঁস করে দেন, তাহলে তাঁর কিংবা ইসলামের কোন ক্ষতি হবে না।\n\nতিনি ভাবলেন, একটি পত্র লিখে মক্কাবাসীকে জানিয়ে দিবেন যে, রাসূল(ﷺ)মক্কা অভিযানের প্রস্তুতি নিচ্ছেন। এতে তাঁর পরিবারের হেফাজতের ব্যবস্থা হয়ে যাবে। তাই তিনি একটি চিঠি লিখে গায়িকা সারার হাতে দিয়ে দিলেন, যাতে সে মক্কার বিশিষ্ট লোকদের নিকট তা পৌঁছিয়ে দেয়। গায়িকা চিঠিটি নিয়ে মক্কার উদ্দেশ্যে রওনা হয়ে গেল। (তাফসীরে কুরতুবী, মাযহারী)।\n\nএদিকে রাসূল(ﷺ) কে আল্লাহ ওহীর মাধ্যমে ব্যাপারটা জানিয়ে দিলেন এবং মহিলাটি কোন পর্যন্ত পৌঁছেছে, তাও জানালেন।\n\nবুখারী ও মুসলিমে বর্ণিত আছে যে, রাসূল(ﷺ) হযরত আলী, আবু মুরসাদ ও যুবাইর ইবনুল আওয়ামকে আদেশ দিলেন ঘোড়ায় সওয়ার হয়ে মহিলাকে ধরার জন্য। তার কাছে মক্কাবাসীর নামে হাতেব ইবনে বালতায়ার চিঠি আছে।\n\nতাকে পাকড়াও করে চিঠিটি উদ্ধার করে নিয়ে এস। তারা দ্রুত ঘোড়া ছুটিয়ে গিয়ে পথিমধ্যেই তাকে ধরে ফেললেন। তারা মহিলাকে বললেন, তোমার কাছে একটা চিঠি আছে ওটা দিয়ে দাও।\n\nসে বললো, আমার কাছে কোন চিঠি নেই। তারা প্রাথমিক তল্লাশীতে কোন চিঠি পেলেন না, কিন্তু তারা দমলেন না। কেননা রাসূল(ﷺ) এর কথা মিথ্যা হতে পারে না। তাই তারা কঠোর ভাষায় বললেন, চিঠিটা বের করে দাও। নচেত আমরা তোমাকে নগ্ন করে তল্লাশী করবো।\n\nসে নিরুপায় হয়ে চিঠিটা বের করে দিল। আমরা চিঠিটা নিয়ে রাসূল(ﷺ) এর কাছে হাজির হলাম। হযরত ওমর(রা) ঘটনা শুনেই রাগে অগ্নিশর্মা হয়ে বললেনঃ হে রাসূল! এই ব্যক্তি আল্লাহ, তাঁর রাসূল ও সমস্ত মুসলমানদের সাথে বিশ্বাসঘাতকতা করেছে। সে আমাদের গোপন তথ্য কাফেরদের কাছে লিখে পাঠিয়েছে। অতএব, অনুমতি দিন। আমি ওর গর্দান উড়িয়ে দিই।\n\nরাসূল(ﷺ) হাতেবকে ডেকে এনে জিজ্ঞেস করলেন, তোমার এই কাজের কারণ কি? হাতেব বললেন, হে রাসূল! আমার ঈমানে কোন ত্রুটি হয়নি। ব্যাপার এই যে, আমি ভাবলাম, আমি যদি মক্কাবাসীর একটু উপকার করি, তাহলে তারা আমার পরিবারের কোন ক্ষতি করবে না। ভেবে দেখুন, আমিই একমাত্র মোহাজের, যার কোন আপনজন মক্কায় নেই। অথচ আমার পরিবার মক্কায় রয়েছে। অন্য সবার স্বগোত্রীয়রা তাদের পরিবারের তদারকী করে। কিন্তু আমার তেমন কেউ নেই।\n\nরাসূল(ﷺ) হাতেবের বক্তব্য শুনে বললেন, সে সত্য বলেছে। অতএব, তোমরা তার সম্পর্কে ভাল ছাড়া মন্দ বলো না। হযরত ওমর(রা) তথাপি ঈমানের আবেগে অধীর হয়ে তার আগের কথাটি পুনরায় উচ্চারণ করলেন। তখন রাসূল(ﷺ) বললেন, সে একজন বদর যোদ্ধা। আল্লাহ তায়ালা বদর যোদ্ধাদের সকল গোনাহ মাফ করেছেন এবং তাদের জন্য জান্নাতের ঘোষণা দিয়েছেন।\n\nকোন কোন রেওয়ায়াতে আছে, রাসূল(ﷺ)বলেন-“আল্লাহ হয়তো বদর যোদ্ধাদের বলে দিয়েছেন, তোমরা যা খুশী তাই কর”। এই কথা শুনে হযরত ওমর(রা) চোখের পানি ফেলে দিয়ে বললেন, আল্লাহ ও আল্লাহর রাসূলই(ﷺ) ভাল জানেন। (ইবনে কাছির)।\n\nকোন কোন রেওয়ায়াতে হাতেবের এ উক্তিও বর্ণিত হয়েছে-আমি এই কাজ ইসলাম ও মুসলমানদের ক্ষতি করার জন্য করিনি। কেননা আমার দৃঢ় বিশ্বাস ছিল যে, রাসূল(ﷺ) বিজয়ী হবেনই। মক্কাবাসী জেনে গেলেও ক্ষতি হবে না।\n\nশিক্ষাঃ (১) এই ঘটনা হতে প্রমাণিত হয় যে, বদর যুদ্ধের ন্যায় ঈমানের অগ্নি পরীক্ষায় উত্তীর্ণ সাহাবায়ে কিরামের ভুলত্রুটি আল্লাহ ক্ষমা করে দিয়েছেন। আর এ ধরনের পরীক্ষায় উত্তীর্ণ মুমিনদেরকে তাদের ভুল ত্রুটির জন্য সন্দেহের চোখে দেখা উচিত নয় এবং বিনা তদন্তে ত্বড়িত সিদ্ধান্ত নেয়াও উচিত নয়।\n\n(২) ক্ষমার ঘোষণা সত্ত্বেও এটা মানতে হবে যে, এ ধরনের কাজ ভুল। মুসলমানদের স্বার্থের ক্ষতিকর কোন কাজ কোন অবস্থায়ই করা চাই না।\n\nহয়ত হাতেবের এই ঘটনাকে উপলক্ষ্য করে সূরা মুমতাহিনা নাযিল হয় এবং তাতে এ কাজের কঠোর সমালোচনা করে মুসলমানদেরকে কাফেরদের সাহায্য ও সহানুভূতি গ্রহণ করতে নিষেধ করা হয়।\n\nকাজটি যদি ভুল ও অন্যায় না হতো তাহলে রাসূল(ﷺ) চিঠিটা আটকাতেন না এবং সূরা মুমতাহিনায় এর সমালোচনা হতো না"
    },
    {
        "1": "মানুষের পরিণাম",
        "2": "হযরত আবু হুরায়রা(রা) বর্ণনা করেন যে, আমরা খায়বরের যুদ্ধে রাসূল(ﷺ) এর সাথে অংশগ্রহণ করেছিলাম।   তখন ইসলাম গ্রহণ করেছে বলে দাবী করতো এমন এক ব্যক্তি সম্পর্কে রাসূল(ﷺ) বললেনঃ “এই ব্যক্তি দোজখবাসী।”   তারপর যুদ্ধ শুরু হলে লোকটি বীরত্বের সাথে যুদ্ধ করলো এবং আঘাতে আঘাতে জর্জরিত হলো।   এক সময় আঘাতের চোটে সে অচল হয়ে পড়লো। তখন এক সাহাবী এসে রাসূল(ﷺ)কে বললেন, “ওহে আল্লাহর রাসূল!   ঐ ব্যক্তির ব্যাপারে আপনার মত কী? যে ব্যক্তিকে আপনি দোযখবাসী বলেছিলেন, সেতো প্রচন্ডভাবে যুদ্ধ করছে এবং আহত হয়েছে।”   নবী করীম(ﷺ) বললেন, “শুনে রাখো, সে দোজখবাসী।” এতে কোন কোন মুসলমান সন্দেহ পোষণ করতে লাগলেন।\n\nইত্যবসরে লোকটি ক্ষতস্থানের তীব্র যন্ত্রণা অনুভব করলো। অতঃপর সে নিজের তীর হাতে নিয়ে তা দিয়ে নিজের গলা ফুঁড়ে আত্মহত্যা করলো। এ ঘটনা প্রত্যক্ষ করে বহুসংখ্যক সাহাবী রাসূল(ﷺ) এর কাছে ছুটে গিয়ে বললেনঃ “হে আল্লাহর রাসূল! আল্লাহ আপনার কথাকে সত্যে পরিণত করেছেন।   অমুক লোকটিতো নিজের গলা ফুঁড়ে আত্মহত্যা করেছে।” তখন রাসূল(ﷺ) বললেন, “ওহে বিলাল! ওঠো। জনগণের মধ্যে ঘোষণা করে দাও যে, মুমিন ব্যতীত কেউ বেহেশতে প্রবেশ করতে পারবে না। আর পাপী লোক দ্বারাও আল্লাহ কখনো কখনো এ দ্বীনের সাহায্য করে থাকেন।”\n\nঅন্য রেওয়ায়াতে আছে, রাসূল(ﷺ) বললেনঃ কোন কোন বান্দা দোযখীর ন্যায় আমল করে, অথচ সে বেহেশতবাসী।   আবার কোন কোন বান্দা বেহেশতবাসীর ন্যায় কাজ করে, অথচ সে দোজখবাসী। আর মনে রাখবে, কর্মের ফলাফল শেষ কর্মের উপর নির্ভরশীল।\n\nশিক্ষাঃ আত্মহত্যা শুধু কবীরা গুনাহ তথা মহাপাপই শুধু নয়, বরং তা ঈমানকেও ধ্বংস করে দেয় এবং সকল কৃত সৎ কাজ বিনষ্ট করে দেয়।   তাই আত্মহত্যাকারী শত ভালো কাজ করলেও দোজখবাসী হয়ে থাকে"
    },
    {
        "1": "ফিরিশতার সাহায্য",
        "2": "উহুদ যুদ্ধে যারা প্রাণান্ত লড়াই করেছেন, হারিস (রা) বিন সিমমা, তাদের একজন।   যুদ্ধের চরম বিপর্যয় মুহূর্ত।\n\nহযরত হারিস (রা) যুদ্ধের এক পর্যায়ে মহানবী (ﷺ)-কে অরক্ষিত অবস্থায় দেখতে পেলেন।   ছুটলেন তাঁর কাছে।\n\nযুদ্ধের তীব্রটা একটু কমলে মহানবী (ﷺ) হযরত হারিস (রা)-কে জিজ্ঞেস করলেন, ‘তুমি আবদুর রহমান বিন আওফকে দেখেছ?\n\nহারিস (রা)-কে সান্ত¡না দিয়ে বললেন, “আবদুর রহমানকে ফেরেশতারা রক্ষা করছেন।”   কিছুক্ষণ পর হারিস (রা) ছুটলেন আবদুর রহমান (রা) বিন আওফের দিকে।   তাঁর কাছে পৌঁছে দেখলেন, মুশারিকদের ৭টি লাশ তাঁর চারদিকে পড়ে আছে।   তিনি আবদুর রহমান (রা) বিন আওফকে জিজ্ঞাসা করলেন, “এদের সকলকেই কি আপনি হত্যা করেছেন?”\n\nআবদুর রহমান (রা) জবাব দিলেন, “আমি আরতাত এবং অমুককে খতম করেছি।   অবশিষ্ট ৫ জন মুশরিকের হত্যাকারী আমার নজরে পড়েনি।”\n\nশুনে হারিস (রা) স্বাগত কণ্ঠে বললেন, “আল্লাহর রাসূল (ﷺ) এ কথাই বলেছিলেন।”"
    },
    {
        "1": "আনান্নাবী লা কাজেব",
        "2": "ওহোদ যুদ্ধের মতেই এক বিপর্যয়কর পরিস্থিতি।   ছড়ানো-ছিটানো বিশাল রণাঙ্গনের এক স্থানে মহানবী তাঁর শ্বেত অশ্বের উপর বসে।   মুসলিম পতাকাগুলো ভূলুণ্ঠিত। মুসলিম বাহিনী সম্পূর্ণ বিশৃংখলা হয়ে পড়েছে।   ওহোদ যুদ্ধে বিপর্যয় হয়েছিল মহানবীর যুদ্ধ-সংক্রান্ত একটা আদেশ থেকে সরে আসার কারণে।   আর হুনাইন যুদ্ধে বিপর্যয়ের কারণ কারো কারো মধ্যে সংখ্যাধিক্যের উপর নির্ভরতা এবং মুসলিম সেনাদলের অতি উৎসাহ ও অপরিণামদর্শিতা এবং তাদের কারো কারো ষড়যন্ত্রও।\n\nহুনাইন যুদ্ধের দু’টি বড় বৈশিষ্ট্য ছিল।\n\nএক. এ যুদ্ধে মুসলিম পক্ষের সৈন্য সংখ্যা ছিল বার হাজার, যা তখন পর্যন্ত সংঘটিত যুদ্ধের মধ্যে সর্বোচ্চ (বদরে সৈন্য সংখ্যা ছিল ৩১৩, ওহোদ যুদ্ধে এক হাজার এবং খন্দক যুদ্ধে তিন হাজার)। দুই. এই যুদ্ধে প্রায় দুই হাজার পৌত্তলিক সৈন্য মুসলমানদের পক্ষে যোগদান করে।   এ যুদ্ধে মুসলমানদের প্রতিপক্ষ ছিল আরবের সুদক্ষ ও সর্বশ্রেষ্ঠ তীরন্দাজ যোদ্ধা হিসেবে পরিচিত হাওয়াজিন, সাকিফ এবং তাদের মিত্র গোত্রসমূহের বিশাল বাহিনী।\n\nহুনাইন প্রান্তরে আগে থেকেই হাওয়াজিন ও সাকিফরা সুকৌশলে সৈন্য মোতায়েন করে ওত পেতে ছিল।   মুসলিম বাহিনীর অগ্রভাগে ছিল পৌত্তলিক সৈন্য ও নব্য মুসলমানরা।   তাদের উৎসাহ বাহিনীর অগ্রভাগে ছিল পৌত্তলিক সৈন্য ও নব্য মুসলমানরা।   তাদের উৎসাহ-আস্ফালন যতটা আকাশস্পর্শী ছিল, তার স্থায়িত্ব ততটাই ছিল পাতালস্পর্শী।   অগ্রভাগে থাকার কারণে হাওয়াজিন ও সাকিফদের পরিকল্পিত প্রচণ্ড ও অব্যাহত আক্রমণ তাদের উপর প্রথম আসে।\n\nআক্রান্ত হয়ে দিগি¦দিক জ্ঞানশূন্য অবস্থায় তারা পালাতে শুরু করে। ভয়ানক বিশৃংখল পরিবেশের সৃষ্টি হয়।   শুরুতেই ভেঙে পড়ে মুসলিম বাহিনীর গোটা শৃংখলা। এই শৃংখলা আর ফিরিয়ে আনা সম্ভব হয়নি। এই ভয়াবহ পরিস্থিতিতে মহানবী (ﷺ) স্থিরভাবে বসেছিলেন তাঁর ঘোড়ার পিঠে।   হযরত আব্বাস (রা) দাঁড়িয়েছিলেন ঘোড়ার রেকাব। আশেপাশে ছিল দু’তিনজন মাত্র মুসলিম সৈনিক।\n\nমহানবী (ﷺ)-কে একা দেখে ছুটে আসছে শত্রু-বাহিনী মহা সোরগোল তুলে, আর আস্ফালন করতে করতে।   এই ঘোরতর বিপদ মুহূর্তে মহানবীর মুখে ভয় বা ভাবনার কোন চিহ্ন নেই।   এ সময় মহানবী (ﷺ) ধীর-স্থিরভাবে ঘোড়া থেকে মাটিতে অবতরণ করলেন এবং নতজানু হয়ে পরম প্রভু রাব্বুল আলামিনের কাছে একান্ত প্রার্থনা জানালেন।\n\nতারপর উঠে দাঁড়িয়ে আরোহণ করলেন ঘোড়ায় এবং দ্রুত ছুটলেন অগ্রসরমান সহস্র শত্রুসেনার দিকে।   হযরত আব্বাস ও আবু সুফিয়ান আতংকিত হয়ে মহানবীকে বাধা দেবার চেষ্টা করলেন।   মহানবী (ﷺ) দৃঢ়কণ্ঠে, গম্ভীর স্বরে বললেন, ‘আনান্নাবী লা কাজেব, আনা ইবন আবদুল মোত্তালেব’ (আমি নবী, আমাতে মিথ্যার লেশমাত্র নেই, আমি আবদুল মোত্তালিব বংশের সন্তান)।   মহানবী (ﷺ)-এর মুখমণ্ডল তখন বিশ্বাসের প্রভায় অপরূপ, দীপ্ত।   মহানবীর দিকে তাকিয়ে এবং তাঁর তেজোদীপ্ত ঘোষণা শুনে হযরত আব্বাস এবং আবু সুফিয়ান বিহ্বল হয়ে পড়লেন এবং তাঁকে বাধা দেবার আর শক্তি পেলেন না।\n\nএকদল শত্রু মহানবীর (ﷺ) একদল সামনে এসে পড়েছিল।   মহানবী তাদের বিরুদ্ধে কোন অস্ত্র ব্যবহার করলেন না।   তিনি এক মুষ্ঠি ধুলা মাটি তুলে নিয়ে ছুড়ে মারলেন তাদের দিকে। দ্বিধাগ্রস্ত হয়ে পড়া ধুলাক্রান্ত সৈনিকরা চোখ মুছতে মুছতে পেছনে হটে গেলে। ইতোমধ্যে মহানবী (ﷺ) একা ছুটে যাবার দৃশ্য দেখে এখানে-সেখানে বিক্ষিপ্ত মুসলিম সৈনিকরা ছুটে আসতে লাগল মহানবীর দিকে। অন্যদিকে হযরত আব্বাস উঠেছেন এক পাহাড় টিলায়।\n\nসেখান থেকে হযরত আব্বাসের স্বাভাবসিদ্ধ দরাজ কণ্ঠে ধ্বনিত হলো : “হে আনসার বীরগণ, হে শাজরার বাইয়াত গ্রহণকারীগণ, হে মুসলিম বীরবৃন্দ। হে মুহাজিরগণ, কোথায় তোমরা? এদিকে ছুটে এসো।”   বিক্ষিপ্ত, বিশৃংখল সৈনিকরা সমবেত হবার জন্যে একটা কেন্দ্রের সন্ধান করছিল।   এই আহবানের সাথে সাথে মুসলিম সৈনিকরা বিশাল যুদ্ধক্ষেত্রের যে যেখানে ছিল সেখান থেকে দলে দলে ছুটে আসতে লাগল। শত শত কণ্ঠে আওয়াজ উঠল, ‘ইয়া লাব্বায়েক, ইয়া লাব্বায়েক‘ (এই যে হাজির, হাজির)।\n\nহযরত আব্বাসের ভাষায় “সদ্যপ্রসূত গাভী যেমন তার বাছুরের বিপদ দর্শনে চিৎকার করতে করতে ছুটে আসে, আমার আহবান শুনে মুসলমানরা সেভাবে ছুটে আসতে লাগল।”   মুসলিম বাহিনীর ব্যুহ আবর নতুন করে রচিত হলো। পাতাকাগুলো আবার তুলে ধরা হয়েছে।   মহানবী (ﷺ) এক মুঠো কংকর শত্রুর দিকে নিক্ষেপ করে বললেন, ‘শত্রু পরাস্ত, যাও অগ্রসর হও।’   মুসলিম বাহিনী বন্যাবেগের মতো আপতিত হলো শত্রু সৈন্যের উপর।\n\nপ্রচণ্ড যুদ্ধ চলল।   অবশেষে হাওয়াজিন ও সাকিফদের অজেয় বলে কথিত বাহিনী স্ত্রী-পুত্র, রণসম্ভার ও সমস্ত ধনদৌলত যুদ্ধক্ষেত্রে ফেলে রেখে পালিয়ে বাঁচল।   বন্দী মুক্তির এমন দৃশ্য দুনিয়া আর দেখেনি হুনাইন যুদ্ধে হাওয়াজিনরা তাদের সমুদয় ধন-সম্পদ এবং স্ত্রী-পুত্র পরিজন ফেলে পালিয়ে গিয়েছিল।   এই ‘মালে গণিমত’ ও বন্দীদের উপর ছিল যুদ্ধে যোগদানকারী প্রতিটি মুসলমানের হক। সর্বসম্মত যুদ্ধ-আইন অনুসারে তাঁদের মধ্যেই এসব বণ্টন করে দেবার কথা। কিন্তু মহানবী (ﷺ) ধন-সম্পদ ও যুদ্ধবন্দী সবকিছুই মক্কার জি’রানা নামক স্থানে সযতেœ রক্ষা করলেন।\n\nতার ইচ্ছা ছিল সর্বস্বান্ত হয়ে পড়া হাওয়াজিনরা এসে এসব ফিরে পাবার প্রার্থনা করলে তাদের এসব ফেরত দেবার ব্যবস্থা করবেন।   কিন্তু সপ্তাহকাল অপেক্ষার পরেও যখন তার এল না, তখন মহানবী (ﷺ) ধন-সম্পদগুলো মুসলমানদের মধ্যে বণ্টন করে দিলেন।   দু’সপ্তাহ পরে হাওয়াজিনরা এল।\n\nহাওয়াজিনদের গণ্যমান্য ব্যক্তিরা মহানবীর (ﷺ)-এর কাছে উপস্থিত হয়ে কাতর কণ্ঠে আরজ করল, “মুহাম্মাদ! আজ আমরা আপনার করুণা ভিক্ষা করতে এসেছি। আমাদের আপরাধে ও অত্যাচারের দিকে আপনি তাকাবেন না। হে আরবের সাধু, নিজ গুণে আমাদের প্রতি দয়া করুন।” মহানবী (ﷺ) দয়ার সাগর। মানুষের দুঃখ-বেদনা মোচন করে আলোর পথে নেয়ার জন্যেই তো তাঁর আগমন।   হাওয়াজিনদের করুণ অবস্থায় অভিভূত হয়ে পড়লেন মহানবী (ﷺ)। কিন্তু কি করবেন তিনি! হাওয়াজিনরা দেরী করায় তাদের যুদ্ধক্ষেত্রের ধন-সম্পদ সমুদয় বণ্টন হয়ে গেছে। বাকি আছে ছয় হাজার যুদ্ধবন্দী নর-নারী।\n\nকিন্তু মুক্তিপণ ছাড়া তাদের ছেড়ে দিতে কেউ রাজী হবে না। সবদিকে ভেবে মহানবী (ﷺ) ওদের বললেন, “তোমাদের জন্যে অনেক অপেক্ষা করেছি।   ধন-সম্পদ ফিরে পাবর কোন উপায় তোমাদের আর নেই। বন্দীদের মুক্তির ব্যাপারটা নিয়ে আমি ভাবছি। আমার ও আমার স্বগোত্রীয়দের প্রাপ্য বন্দীদের বিনাপণে মুক্তি দেবার ভার আমি নিতে পারি।   অন্যান্য মুসলিমান ও অমুসমানদের অংশ সম্বন্ধে আমি এখন জোর করে কোন কথা বলতে পারছি না। তোমরা নামাযের সময় এসো এবং নামায শেষে সকলের কাছে প্রার্থনা জানাও। আমি যা বলার তখন বরব।” নামাযের সময়।\n\nনামাজ শেষ হতেই হাওয়াজিন প্রতিনিধিরা উঠে দাঁড়িয়ে সকলের সামনে কাতর কণ্ঠে তাদের বন্দীদের মুক্তি প্রার্থনা করল। হাওয়াজিনদের কথা শেষ হবার সাথে সাথে মহানবী (ﷺ) উঠে দাঁড়ালেন এবং বললেন, “তোমাদের এই ভাইয়ের অনুতপ্ত হৃদয়ে তোমাদের কাঝে তাদের বন্দী স্বজনদের মুক্তি প্রার্থনা করছে। আমি এ ব্যাপারে তোমাদের সকলের মতামত জানতে চাই।   তবে তার আগে আমার মতটা তোমাদের জানিয়ে দিচ্ছি যে, আবদুল মুত্তালেব গোত্রের প্রাপ্য সমস্ত বন্দীকেই আমি বিনা পণে মুক্তি দিয়েছি।” মহানবী (ﷺ) মত জানার পর একে একে মুহাজির ও আনসার দলপতিরা আনন্দের সাথে তাঁদের নিজ নিজ গোত্রের প্রাপ্য অংশের দাবী পরিত্যাগ করলেন।   দু’একজন গোত্রপতি শত্রু হাওয়াজিনদের বন্দীদের বিনাপণে মুক্তি দিতে অমত প্রকাশ করলেন। তাদের কোন প্রকার চাপ না দিয়ে মহানাবী (ﷺ) তাদের উদ্দেশ্য বললনে, “তোমাদের প্রাপ্য ক্ষতি পূরণের জন্যে আমি দায়ী রইলাম।\n\nপ্রথম সুযোগেই এই ঋণ আমি পরিশোধ করে দেব।”   হাওয়াজিনদের ছয় হাজার বন্দীর সবাই মুক্তি পেল।   এক কপর্দক মুক্তপণও হাওয়াজিনদের উপর চাপানো হলো না।   বিদায় দেবার সময় মহানবী (ﷺ) ছয় হাজার বন্দীর সকলকে নতুনকাপড় পরিয়ে দিলেন।   বন্দী মুক্তির এমন দৃশ্য দুনিয়া আর কখনও আর কখনও দেখেনি, দেখবেও না কোনদিন"
    },
    {
        "1": "মহানবী আবারও অভয় দিলেন",
        "2": "রাহমাতুল্লিল আলামীন মহানবী সা) রক্তপাত চান না। মক্কা প্রবেশেও তিনি রক্তপাত এড়াতে চাইলেন্ এ লক্ষ্যেই তিনি একটা পাহাড়ের শীর্ষে বসে চারদিকে নজর রাখলেন কোথায় কি ঘটে তা দেখার জন্যে।\n\nহাঠাৎ মক্কার এক উপত্যকা-পথে সকালের রোদে উত্তোলিত তরবারির ঝিলিক দেখতে পেলেন মহানবী (ﷺ)।   ঐ উপত্যকা পথে হযরত খালিদ বিন ওয়ালিদের নেতৃত্বে মুসলিম বাহিনীর একটা দল মক্কায় প্রবেশ করছে।\n\nমহানবী (ﷺ) উদ্বিগ্ন হয়ে পড়লেন। সঙ্গে সঙ্গেই তিনি খালিদকে হাজির করার নির্দেশ দিলেন কৈফিলত দেয়ার জন্যে। খালিদ হাজির হলেন। নিবেদন করলেন বিনীতিভাবে, ‘আমি আপনার আদেশ পালনে যথাসাধ্য চেষ্টা করেছিলাম।   কিন্তু কুরাইশদের দলটাকে কোনোভাবেই নিরস্ত্র করা যায়নি।   তারা আমাদেরকে আক্রমণ করে এবং দু’জন মুসলিম সৈন্যকে হত্যা করে।\n\nতখন বাধ্য হয়ে আমাদেরকেও অস্ত্র বের করতে হয়।’   এই সময় মহানবী (ﷺ) আরও খবর পেলেন, কুরাইশ-প্রধানরা পরামর্শ করে কুরাইশ ও অন্যান্য অনুগত গোত্রের দুর্দান্ত ও গুন্ডা শ্রেণীর বহুসংখ্যক লোকদের বিভিন্ন স্থানে মুসলমানদের বিরুদ্ধে লেলিয়ে দেয়।   ঠিক হয় যে, তারা সুবিধা করতে পারলে সবাই একযোগে মুসলমানদের আক্রমণ করবে।   আর যদি তারা ব্যর্থ হয়, তাহলে যে অভয় তারা মহানবীর কাছ থেকে পেয়েছে, তার অধীনে তারা আত্মরক্ষা করবে।\n\nকুরাইশদের অকারণ সৈন্য সমাবেশের মধ্যেও মহানবী এরই প্রমাণ পেলেন। কুরাইশদের এই ষড়যন্ত্র টের পেয়ে মহানবী (ﷺ) আনসার রেজিমেন্টকে সতর্ক থাকতে এবং সকালে ছাফা পর্বতের পাদমূলে সমবেত হতে আদেশ দিলেন।   মহানবী (ﷺ) দেখাতে চাইলেন মুসলমানরা প্রস্তুত আছে, অতএব কুরাইশদের কোন ষড়যন্ত্র কাজে আসবে না। কুরাইশরাও শীঘ্র এটা বুঝতে পারলো এবং ষড়যন্ত্র বাদ দিয়ে নিজেদের ভবিষ্যত ভেবে ব্যাকুল হয়ে উঠলো।\n\nআবু সুফিয়ান আবার ছুটলো মহানবীর (ﷺ) কাছে।   আর্তনাদ করে আবর সেই আগের মতই বলল, ‘মুহাম্মদ, কুরাইশদের এই দলকে তুমি যদি ধ্বংস কর, তাহলে আজ থেকে কুরাইশদের নাম-নিশানা বিলুপ্ত হয়ে যাবে।’   কুরাইশরা সর্বশেষেও যে অপরাধ করলো তাতেও মহানবী (ﷺ) তাদের জন্যে ভয়াবহ শাস্তির ব্যবস্থা করতে পারতেন। কিন্তু মহানবী (ﷺ) তো এসেছেন মানুষকে মানুষ বানাবার জন্যে, তাদের শাস্তি দেবার জন্য নয়।\n\nমহানবী (ﷺ) আবু সুফিয়ানকে বললেন, যাও, আবার অভয় দিলাম, তোমাদের পুনরায় ক্ষমা করলাম।   যা বলেছিলাম সেই অনুসারে কাজ কর গিয়ে"
    },
    {
        "1": "যুদ্ধে ৮টি তরবারী ভাঙে",
        "2": "একবার রাসূলুল্লাহ(ﷺ) জানতে পারলেন যে, নাজদে দুটি গোত্র মদীনা আক্রমণের প্রস্তুতি নিচ্ছে। তিনি কালবিলম্ব না করে সাতশো সাহাবীকে সাথে নিয়ে যুদ্ধসাজে সজ্জিত হয়ে নাজদ অভিমুখে যাত্রা করলেন।\n\nহযরত উসমান ইবনে আফফানকে তিনি মদীনায় নিজের স্থলাভিষিক্ত করে রেখে গেলেন। যথাস্থানে পৌঁছে তিনি মদীনার ‘যাতুর রিকা’ নামক পর্বতবেষ্টিত এক উপত্যকায় শিবির স্থাপন করলেন। এ কারণে এ অভিযানের নাম দেওয়া হয়েছে ‘গাযওয়াজে যায়তুর রিকা’।\n\nরাসূলুল্লাহ(ﷺ) এর নেতৃত্বে মুসলিম বাহিনীর ত্বড়িত উপস্থিতির ফলে শত্রুদল এতই ঘাবড়ে গেল যে, তারা রণে ভংগ দিয়ে চতূর্দিকে পালিয়ে গেল। ফলে যুদ্ধ না করেই রাসূল(ﷺ) সসৈন্যে মদীনায় ফিরে এলেন।\n\nতবে এই অভিযানকালে আর একটি চকমপ্রদ ঘটনা ঘটে যা মুসলমানদের জন্য শিক্ষা ও প্রেরণার উৎস হয়ে থাকবে। এই অভিযানকালে রাসূল(ﷺ) এর তাবু পাহারা দেয়ার জন্য প্রতি রাত্রে পালাক্রমে কয়েকজন করে সাহাবীকে নিয়োগ করা হয়। যেদিন হযরত আব্বাদ(রা) ও আম্মার ইবনে ইয়াসার(রা)কে পাহারার কাজে নিয়োগ করা হয়, সেই দিনই ঘটে এই মর্মস্পর্শী ঘটনা।\n\nহযরত আব্বাদ ও হযরত আম্মার ইবনে ইয়াসার পরস্পরে পুরো রাতটাকে এভাবে ভাগ করে নিয়েছিলেন যে, প্রথম ভাগে পাহারার দায়িত্ব হযরত আব্বাদের উপর এবং শেষের অংশ হযরত আম্মারের ওপর পড়লো। হযরত আব্বাদের পাহারার পালা শুরু হলো। তিনি ছিলেন অত্যধিক নফল নামাযের ভক্ত। তাই ভাবলেন, এত দীর্ঘ সময় চুপচাপ থেকে লাভ কী?\n\nসময়টা নামায পড়ে কাটিয়ে দেয়া যাক। তাই তিনি নফল নামাযের নিয়ত করে নামাযে সূরা কাহাফ পড়া শুরু করে দিলেন। ওদিকে হযরত আম্মার ঘুমিয়ে পড়লেন। হযরত আব্বাদ যখন নামাযে দাঁড়িয়ে দীর্ঘ সূরা পাঠরত তখন চারদিকে গাঢ় অন্ধকার। এক কাফের সন্তর্পণে সামনে এল। সে দূর থেকে স্পষ্ট দেখতে পেল না যে, কোন পাহারাদার আছে কি না।\n\nতবে দূর থেকে হযরত আব্বাদকে একটা গাছ মনে করল। আবার তার মনে সন্দেহ হলো যে, ওটা গাছ না হয়ে একটা মানুষও হতে পারে। তাই সে নিজের সন্দেহ ভঙ্গনের জন্য তাকে লক্ষ্য করে একটা তীর ছুঁড়লো। তীর হযরত আব্বাদের পিঠে গিয়ে ঢুকলো, কিন্তু নামায ছাড়লেন না। কাফেরটি সন্দেহমুক্ত হওয়ার জন্য একে একে তিনটি তীর ছুঁড়লো।\n\nপ্রত্যেকটি তীর তাঁর গায়ে বিদ্ধ হয়ে প্রবল রক্তপাত ঘটালো। অগত্যা তিনি বাধ্য হয়ে নামায ছেড়ে দিয়ে হযরত আম্মারকে ঘুম থেকে ডাকলেন। ইত্যবসরে তাঁর নড়াচড়া টের পেয়ে এবং কথাবার্তা শুনে শত্রু সৈন্যটি নীরবে প্রস্থান করলো। হযরত আম্মার তাঁকে ক্ষতবিক্ষত ও রক্তাক্ত জিজ্ঞেস করলেন, “আপনি প্রথম তীরের সাথে সাথেই আমাকে ডাকলেন না কেন?”\n\nহযরত আব্বাদ বললেনঃ আমি নামাযে সূরা কাহাফ পাঠ করছিলাম। এতে এত মজা লাগছিল যে সূরা শেষ না করে কিছুতেই নামায ছাড়তে ইচ্ছা করছিল না।\n\nহযরত আব্বাদ (রা) হযরত আবু বকর(রা) এর খেলাফতকালে মুরতাদদের বিরুদ্ধেও জিহাদে অংশগ্রহণ করেন এবং ভন্ড নবী মুসাইলামার বিরুদ্ধে জিহাদ করতে গিয়ে শহীদ হন।\n\nশিক্ষাঃ (১) শত্রুর আক্রমণের প্রস্তুতির কথা জানার পর চুপ করে বসে না থেকে আক্রমণ প্রতিহত করার যথাসাধ্য প্রস্তুতি নেয়া উচিত"
    },
    {
        "1": "সীমাহীন বৈরিতার সীমিত শাস্তি",
        "2": "মদীনায় হিজরতের পর মুসলমানদের বিরুদ্ধে ইহুদীরা বার বার বিশ্বাসঘাতকতা করছে।   নানরকম ষড়যন্ত্র তারা অবিরাম করে গেছে। খন্দক যুদ্ধের আয়োজন প্রকৃতপক্ষে তারাই করেছিল।   আরবের দশ হাজার সৈন্য তার ডেকে এনেছিল মুসলমানদের ধ্বংসের জন্যেই।   সে আয়োজন যখন ব্যর্থ হলো, তখন খায়বরকে কেন্দ্র করে অন্যান্য গোত্রের সাহায্য নিয়ে নিজেরাই মদীনা থেকে মুসলমানদের মুছে ফেলার আয়োজন করেছিল।\n\nকিন্তু খায়বর যুদ্ধেও তার পরাজিত হলো। জাগতিক নিয়মে এবং তদানীন্তন করা, তাদের সক্ষম পুরুষদের হত্যা করা এবং অন্যান্যদের দাসে পরিণত করা।   কিন্তু মহানবী (ﷺ) ইহুদীদের সাথে যে ব্যবহার করলেন তখন পর্যন্ত জগতের ইতিহাসে তার কোন তুলনা ছিল না।\n\nযুদ্ধ শেষে মহানবী (ﷺ) ঘোষণা করলেন:\n\n(ক) ইহুদীরা আগের মতই স্বাধীনভাবেই ধর্ম-কর্ম পালন করতে পারবে। কেউ কোন প্রকার বিঘ্ন সৃষ্টি করতে পারবে না।\n\n(খ) তাদেরকে কোন যাকাত, ওশর দিতে হবে না, যা মুসলমানরা দিয়ে থাকে।\n\n(গ) তাদেরকে মুসলমানদের পক্ষে যুদ্ধে যেতে বাধ্য করা হবে না।\n\n(ঘ) তাদের কতকগুলো দুর্গের স্বর্ণ ও রৌপ্য স্পর্শ কর হবে না।\n\n(ঙ) তাদের কতকগুলো দুর্গের স্বর্ণ ও রৌপ্য স্পর্শ করা হবে না।\n\n(চ) তবে দেশের সমস্ত জমির মালিকানা মদীনা রাষ্ট্রের অধীন থাকবে। জনগণ জমির শস্যের একটা ভাগ মদীনার সরকারকে দেবে এবং\n\n(ছ) ভাগ আগের মতই অর্ধাংশ হবে।\n\nএই ঘোষণা যখন হলো, তখন ইহুদীদেরই চোখ বিস্ময়ে বিস্ফারিত হল।\n\nতাদের সীমাহীন বৈরিতার বিনিময়ে এই বদন্যতা পাবে, কল্পনাও করতে পারেনি তারা।"
    },
    {
        "1": "সে আমর, আমিও আলী",
        "2": "খন্দকের যুদ্ধ।   পরিখার ওপারে দশ হাজার মুশরিক সৈন্য। আর এপাড়ে প্রতিরোধের জন্য দাঁড়ানো আড়াই হাজার মুসলিম।\n\nমদীনায় প্রবেশের মুখে পরিখা দেখে মুশরিক বাহিনী বিমূঢ় হয়ে পড়েছিল।   কারণ পরিখা খনন করে প্রতিরোধের কৌশলের সাথে আরবরা পরিচিত নয়।   বিমূঢ় ভাব তাদের কেটে যাবার পর তার অস্থির হয়ে পড়ল।\n\nপরিখা অতিক্রমের জন্যে অগভীর ও প্রশস্ত কোন জায়গা তার তালাশ করতে লাগল।   পাহাড়ের কিনারে যেখানে পরিখা শেষ হয়েছে, সেখানে এমন একটি সুবিধামত জায়গা তার পেয়ে গেল।   তার পরিকল্পনা করল এই পথে তারা দুর্ধর্ষ ও অজেয় একটি ক্ষুদ্র বাহিনী প্রেরণ করবে।   তার ওপাড়ে গিয়ে পরিখার এই অংশকে শত্রুমুক্ত রাখবে এবং সেই সুযোগে অবশিষ্ট সৈন্য ঐ পথে নগরে প্রবেশ করবে।\n\nতার ক্ষুদ্র বাহিনীর সেনাধ্যক্ষ নির্বাচন করল আরবের সর্বজনবিদিত শ্রেষ্ঠ বীর আমর ইবনে আব্দে ওদ্দ এবং অমিত সাহসী তরুণ সেনাধ্যক্ষ আকরামা ইবনে আবু জেহেলকে।   আরবের মানুষের সাধারণ ধারণা, আমর একাই এক হাজার যোদ্ধার সাথে লাড়াই করে জিততে পারবে। আমর প্রথমে তার ঘোড়া নিয়ে লাফিয়ে পরিখা অতিক্রম করল।   তারপর অন্যান্যরা।\n\nআমর ওপাড়ে পার হয়েই ভয়াল আকারে তর্জন-গর্জন শুরু করে দিল, কে আছ একেতো শত্রুর একটি দল পরিখা অতিক্রমে সমর্থ হয়েছে! তার উপর পরিখা অতিক্রম করেছে আমর-এর মত পালোয়ান।\n\nপ্রথমটায় মুসলমানরা চমকে গিয়ে কিছুটা বিমূঢ় হয়ে পড়েছিল।   সে কারণেই আমর প্রথম দিকে তার আস্ফালনের কোন জবাব পেল না।   আমরের তর্জন-গর্জন অব্যাহত। আহবান জানাচ্ছে যে কাউকে সে যুদ্ধের।\n\n‘এই যে আমি আছি’ বলে শেরে খোদা হযরত আলী (رضي الله عنه) বেরিয়ে এলেন।   আমরের তুলনায় হযরত আলী বালক-সদৃশ।   আমর মহাবীর ও বহুদর্শী এক বিশাল পালোয়ান।   আর হযরত আলী মাত্র এক নব্য তরুণ।\n\nমহানবী (ﷺ) হযরত আলীকে লক্ষ্য করে ত্বরিত কণ্ঠে বললেন, ‘জানো তো, সে আমর।’ হযরত আলী ঘুরে দাঁড়িয়ে সসম্ভ্রমে বললেন, ‘সে আমর, আমিও আলী।’ বলেই হযরত আলী মহানবীর অনুমতি নিয়ে উলংগ তরবারী হাতে ছুটলেন আমরের দিকে।\n\nশুরু হলো যুদ্ধ।   মুহূর্তেই ধুলায় অন্ধকার হয়ে গেল স্থানটা। অস্ত্রের ঝনঝনানি ছাড়া কিছুই দৃষ্টিগোচর হলো না কারও।   ভয়াবহ এই যুদ্ধের একদিকে শক্তি, অন্যদিকে ঈমানের তেজ।   শক্তির সাথে ঈমানের তেজের লড়াই। মহানবীর (ﷺ) কণ্ঠে তখন করুণ প্রার্থনা, হে আল্লাহ, বদর যুদ্ধে ওবায়দাকে গ্রহণ করেছে, ওহোদের অনল পরীক্ষায় হামজাকে তুমি নিয়েছ, আর এই আলী তোমার সন্নিধানে উপস্থিত।\n\nসে আমার পরমাত্মীয়। আমাকে একদম স্বজন-বর্জিত করো না। মুসলমানরা বাক্হীন রুদ্ধশ্বাসে ধুলায় অন্ধকার যুদ্ধক্ষেত্রের দিকে তাকিয়ে। তাদের উদ্বিগ্ন, অচঞ্চল চোখ অপেক্ষা করছে ফলাফলের।   এক সময় ধুলায় অন্ধকার যুদ্ধক্ষেত্রে থেকে আল্লাহু আকবার নিনাদ ধ্বনিত হলো হযরত আলীর কণ্ঠে।   সংগে সহস্র কণ্ঠে আবেগ আনন্দ-আপ্লুত প্রতিধ্বনি উঠল, আল্লাহু আকবার।\n\nএই বিজয় আনন্দের বন্যাবেগ সৃষ্টি করল মুসলমানদে মধ্যে"
    },
    {
        "1": "বিপদের বিশ্বাসের সঞ্জীবন",
        "2": "খন্দক যুদ্ধের মুহূর্ত।   মক্কার কুরাইশদের নেতৃত্বে দশ হাজার মুশরিক সৈন্য মদীনার প্রায় উপকণ্ঠে এসে পৌঁছেছে।   একদিকে বাইরে এই বিপদ, অন্যদিকে রয়েছে মদীনার ষড়যন্ত্রকারী ইহুদী এবং মুনাফিকদের ভেতর থেকে অভ্যুত্থানের আশংকা।\n\nবাইরের আক্রমণকে বাধা দেয়ার জন্য পরিখা খনন করা হয়েছে।   ভেতরের ইহুদী মুনাফিকদের অভ্যুত্থান রোধের জন্যে মহানবী (ﷺ) ছালমা ইবনে আছলাম ও যায়েদ ইবনে হারেসার নেতৃত্বে দুটি নগর রক্ষা বাহিনী গঠন করলেন।   ছালমার বাহিনীতে দু‘শ’ আর যায়েদের বাহিনীতে থাকল তিনশ’ লোক।\n\nভেতরের যে কোন ষড়যন্ত্র প্রতিরোধের দায়িত্ব দেয়া হলো এই দু’টি দলের উপর।   দশ হাজার মুশরিক সৈন্য যখন মদীনার উপকণ্ঠে পৌঁছল, তাদের রণহুংকার, তাদের নানারকম আস্ফালন আর চিৎকারে ছোট শহর মদীনায় এক ভীতিকর পরিবেশের সৃষ্টি করলো।   মুসলিম সেনা দলে পনের বছরের বালকদের শামিল করার পরেও মোট সংখ্যা দাঁড়িয়েছে মাত্র তিন হাজার।\n\nনারী ও শিশুদের নগরীর এক প্রান্তে এক সুরক্ষিত বাড়ীতে আশ্রয় দেয়া হয়েছে।   মহানবী (ﷺ) সর্বসাকুল্যে আড়াই হাজার সৈন্য নিয়োগ করতে পারলেন পরিখা রক্ষা ও পরিখা অতিক্রমে শত্রুদের বাধা দেয়ার জন্য।   মদীনার আকাশ বাতাস তখন কাঁপছে মহা বিপদেও ঘনঘটায়।   মহানবী (ﷺ) প্রতিরক্ষার আশু ব্যবস্থাগুলো সম্পন্ন করার পর অন্যদিকে মনোযোগ দিতে যাচ্ছেন, এমন সময় খবর এল, মদীনার ইহুদি গোত্র বনি কোরাইজাও বিদ্রোহ করেছে।\n\nসমগ্র মদীনায় মুসলমানরা ছাড়া এই একমাত্র বনি কোরাইজা সন্ধিসূত্রে মুসলমানদের মিত্র ছিল।   অন্য দুই ইহুদি গোত্র আগেই মুশরিক পক্ষে যোগ দিয়েছে।   বনি কোরাইজ বিদ্রোহ করার পর মদীনায় মুসলমানদের মিত্র বলতে কেউ আর থাকলো না।   এই খবর মুসলমানদের জন্য খুবই বেদনাদায়ক হল।\n\nসর্বশেষ একটি বড় আঘাত হিসেবে খবরটি মুসলমানদের অন্তরকে গেন ক্ষত-বিক্ষত কওে দিল।   যেন তারা ভেতর ও বাইরে থেকে অবরুদ্ধ হয়ে পড়ল।   সকলের মুখেই তখন মহাডবপদেও এক কাল ছায়া।   কিন্তু মহানবী (ﷺ)-এর মুখে কোনই ভাবন্তর নেই।   বার্তা-বাহকের মুখ থেকে খবর শোনার পরেই শান্ত, অথচ অত্যন্ত দৃঢ় কণ্ঠে তিনি ঘোষণা করলেন, ভয় কি, আল্লাহ আমাদের সাথে আছেন।\n\nতিনি সর্বশক্তিমান, তিনি একাই সকলের পক্ষে যথেষ্ট।   মহানবীর (ﷺ) এই একটি বাক্য যেন সকলের দেহে বিদ্যুৎ সঞ্চালনের কাজ করল।   সমবেত কণ্ঠে আল্লাহু আকবার ধ্বনি মুহূর্তের জড়তা-উদ্বেগ কোথায় যেন দূর করে দিল"
    },
    {
        "1": "অন্ধকারে সূর্যোদয়ের কোরাস",
        "2": "কুরাইশদের নেতৃত্বে ইহুদি এবং গোটা পৌত্তলিক আরব একজোট হয়ে আসছে মদীনা আক্রমণের জন্যে।   মহানবী (ﷺ) সকলের সাথে পরামর্শ করে ঠিক করালেন, এবার মদীনায় অবস্থান করেই মদীনার প্রতিরক্ষার ব্যবস্থা করতে হবে।\n\nপারস্যের সাহাবী সালমান ফারসির পরামর্শে পরিখা   খনন করে মদীনার উপকণ্ঠে শত্রু বাহিনীর গতিরোধ করার সিদ্ধান্ত হলো।   শুরু হলো পরিখা খনন।   মহানবী (ﷺ) তাঁর ৩০০০ সাহাবীকে ১০ জনের এক এক গ্রুপে বিভক্ত করে প্রতি গ্রুপকে দশ গজ গভীর দশ গজ চওড়া পরিখা খননের নির্দেশ দিলেন।\n\nসময বেশী নেই। দিন রাত অবিরাম পরিখা খনন শুরু হলো।   এই খনন কাজে সবাই শ্রমিকে পরিণত হলো। স্বয়ং মহানবী (ﷺ) দশ জনের একটা গ্রুপের সদস্য হলেন।   একদিকে প্রচ- দৈহিক পরিশ্রম, অন্যদিকে প্রকট খাদ্যাভাব।   অবস্থা এক সময় একন দাঁড়াল যে, পরপর কয়েক সন্ধ্যা কারোরই খাবার জুটল না।   কোমর সোজা করে দাঁড়ালোও কঠিন হয়ে দাঁড়াল অনেকের।\n\nকিন্তু কাজের বিরাম নেই। কোমরকে সোজা ও শক্ত রাখার জন্য আরবয়ি রীতি অনুসারে পেটে পাথর বাঁধা হলো।   এহানবীর পেটেও বাঁধা একই পাথর।   তাঁর গ্রুপের কয়েকজন মাটি কাটছেন, আর কয়েকজন সে মাটি বহন করছেন। মহানবী (ﷺ) এই বহনকারী দলের একজন হয়ে মাথায় করে মাটি বয়ে নিচ্ছেন।   মহানবীর (ﷺ) এই অবস্থা দর্শনে সংকোচ জরজর, বেদনা-কাতর কোন সাহাবী সাহায্য করতে এল তিনি হাসি মুখে বিদায় দিচ্ছেনখ।\n\nযার ভার তারই বহন করা দরকার।   দশ গজ গভীর ছয় হাজার হাত দীর্ঘ পরিখা খননের কাজে প্রতিটি সাহাবী তাঁর সর্ব শক্তি, সব আন্তরিকতা ঢেলে দিয়েছেন যেন।   কঠোর পরিশ্রমে ভেঙ্গে পড়া তাঁদের দেহ, ক্ষুধার জ্বালায় সকলে অস্থির, পিঠের সাথে লেগেহ থাকা পেটে পাথর বাঁধা তাঁদের।\n\nকিন্তু তাঁদের মুখে ক্লান্তি বা কষ্টের কোন ছাপ নেই। তার জায়গায় তাদের মুখে ধ্বনিত হচ্ছে সুন্দর এক কোরাস :   আমর সেই তারা, যারা মুহাম্মাদের হাতে জিহাদের বাইয়াত করেছি।   সমস্বর কণ্ঠের এই কোরাস সৃষ্টি করেছে সেখানে উৎসবের এক আমেজ"
    },
    {
        "1": "বে-নজীর অগ্নি-পরীক্ষা",
        "2": "ওহোদ যুদ্ধের দিবাগত রাত।   রাত তখন গভীর।   বনি খোজায়া গোত্রের প্রধান মা’বাদ এলেন মদীানায়। বনি খোজায়া মুসলমানদের মিত্র গোত্র।   ওহোদ যুদ্ধে মুসলমানদের অসুবিধার খবর পেয়ে মুসলমানদের সমবেদনা জানাবার জন্যে রাতেই মা’বাদ মদীনা যাত্রা করেছিলেন।\n\nআসার পথে হামরাউল আসাদ স্থানে এসে দেখলেন, মক্কার আবু সুফিয়ানের বাহিনী মক্কার পথ থেকে ঘুরে দাঁড়িয়ে আবার মদীনা আক্রমণের জন্যে অগ্রসর হচ্ছে। শুনলেন তিনি, মুসলমানদের অনেক নিহত আহত অধিকাংক সাহাবী রাসূলুল্লহ্সহ।   এই সুযোগে মদীনার মুসলমানদের ধ্বংস না করে ফিরে গেলে এই সুবর্ণ সুযোগ আর পাওয়া যাবে না। এই চিন্তা করেই তারা মদীনা ধ্বংসের জন্যে অগ্রসর হচ্ছে। মা’বাদ এই খবর নিয়ে দ্রুত মদীনা এসেছেন মুসলমানদের সাবধান করার জন্যে।\n\nমহানবী (ﷺ) মা’বাদের কাছ থেকে সব শুনলেন।   ডাকলেন তিনি হযরত আবু বকর ও হযরত ওমর (রা)-কে পরামর্শের জনে।   পরামর্শে ঠিক হলো, ফজরেই যুদ্ধযাত্রা করতে হবে। বেলাল (রা)-কে মহানবী (ﷺ) নির্দেশ দিলেন ফজরের আযানের সময় যুদ্ধযাত্রার ঘোষণা ও অন্যান্য আদেশ সকলকে জানিয়ে দেবার জন্যে।   বেলাল (রা) ফজরের আযান দিলেন এবং সেই সাথে ঘোষণা দিলেন : ‘মুসলিম বীরবৃন্দ প্রস্তুত হও, এখনই যুদ্ধযাত্রা করতে হব্ েকুরাইশ বাহিনী মদীনা আক্রমণের জন্যে অগ্রসর হচ্ছে।\n\n’ এই সাথে বেলাল মহানবরি (ﷺ)-এর পক্ষ থেকে আরও ঘোষণা করলেন, “গতকালের যুদ্ধে যারা উপস্থিত হয়েছিলেন, অদ্য কেবল তারাই যুদ্ধে যেতে পারবেন।”   মদীনার ঘরগুলো তখন বিপর্যস্ত। অধিকাংশ আহত সাহাবীর আহত স্থানের রক্ত তখনও পুরোপুরি বন্ধ হয়নি। ৭০ জন শহীদের শোকসন্তপ্ত পরিবারের কান্না তখনও প্রশমিত হয়নি। ক্লান্তি ও অবসাদে ভেঙ্গে পড়া সকলের দেহ।\n\nস্বয়ং মহানবী (ﷺ) আহতক। তাঁর কপালে গভীর দু’টি ক্ষত।   তাঁর সামনের চারটি দাঁত পাথরের আঘাতে নড়ে যাওয়। কিন্তু বেলালের আহবান যখন তাদেও সকলের কানে গেল, মুহূর্তেই আহত স্থানের বেদনা-যন্ত্রণা কোথায় চলে গেল, শরীরের ক্লান্তি-আবসাদ কোথায় যেন ভেসে গেল।   নতুন জীবন নিয়ে মদীনার গোটা মুসলিম পল্লী গেগে উঠলো।\n\nচারদিকের শত কণ্ঠের আল্লাহু আকবার ধ্বনিতে উৎসবের জোয়ার জাগলো মদীনায়।   আগের দিনের রক্ত-রঞ্জিত পোশাক ও রক্তে গোসর করা অস্ত্রশস্ত্রে সজ্জিত হয়ে ছুটলো সকলে মদীনার মসজিদ নববীর দিকে।   নামায শেষে মহানবী (ﷺ) যুদ্ধ সাজে সজ্জিত হয়ে ঘোড়ায় সওয়ার হয়ে সকলের আগে যাত্রা করলেন।   তাঁর পেছনে পায়েহাঁটা ছ‘শ’ মুসলমানের বাহিনী।\n\nমুসলমানদের এই যুদ্ধ-যাত্রার খবর মদীনামুখী মুরাইশ সৈন্যের প্রধান আবু সুফিয়ান পেলে স্তম্ভিত হলো স্।সে তার মনে হলো মুসলমানরাই যেন যেন কুরাইশদের ধ্বংসের লক্ষ্য দিয়ে আসছে।   ভয় পেয়ে গেল আবু সুফিয়ান। আহত সিংহ আরও ভয়াবহ হয়ে থাকে।   সঙ্গে সঙ্গেই আবু সুফিয়ান তার বাহিনীর গতি মদীনার দিক থেকে মক্কার দিকে ঘুরিয়ে দিলেন।   মক্কার মুশরিক বাহিনীর পলায়নের খবর মহানবী (ﷺ) পেলেন।\n\nতবু তিনি হামরাউল আসাদ প্রান্তরে ক’দিন অপেক্ষা করে ফিরে গেলেন মদীনায়"
    },
    {
        "1": "আবু উবাইদা ইবনুল জার্‌রাহ (রা)",
        "2": "রাসূলুল্লাহ সা. বলেছেনঃ ‘লিকুল্লি উম্মাতিন আমীনুন, ওয়া আমীনু হাজিহিল উম্মাহ আবু উবাইদা- প্রত্যেক জাতিরই একজন বিশ্বস্ত ব্যক্তি আছে।   আর এ মুসলিম জাতির পরম বিশ্বাসী ব্যক্তি আবু উবাইদা।’   তিনি ছিলেন উজ্জ্বল মুখমণ্ডল, গৌরকান্তি, হালকা পাতলা গড়ন ও দীর্ঘদেহের অধিকারী।   তাঁকে দেখলে যে কোন ব্যক্তির চোখ জুড়িয়ে যেত, সাক্ষাতে অন্তরে ভক্তি ও ভালোবাসার উদয় হত এবং হৃদয়ে একটা নির্ভরতার ভাব সৃষ্টি হত। তিনি ছিলেন তীক্ষ্ণ মেধাবী, অত্যন্ত বিনয়ী ও লাজুক প্রকৃতির।   তবে যে কোন সংকট মুহূর্তে সিংহের ন্যায় চারিত্রিক দৃঢ়তা তাঁর মধ্যে ফুটে উঠত।   তাঁর চারিত্রিক দীপ্তি ও তীক্ষ্ণতা ছিল তরবারীর ধারের ন্যায়।   রাসূলের সা. ভাষায় তিনি ছিলেন উম্মাতে মুহাম্মাদীর ‘আমীন’- বিশ্বাসযোগ্য ব্যক্তি।   তাঁর পুরো নাম আমীল ইবন আবদুল্লাহ ইবনুল জাররাহ আল –ফিহরী আল কুরাইশী।   তবে কেবল আবু উবাইদা নামে তিনি সবার কাছে পরিচিত। তাঁর পঞ্চম উর্ধ পুরুষ ‘ফিহরের’ মাধ্যমে রাসূলুল্লাহর সা. নসবের সাথে তাঁর নসব মিলিত হয়েছে।   তাঁর মাও ফিহরী খান্দানের কন্যা। সীরাত বিশেষজ্ঞদের মতে তিনি ইসলাম গ্রহণ করেছিলেন।   হযরত আবদুল্লাহ ইবন উমারের রা. মন্তব্য হলঃ ‘কুরাইশদের তিন ব্যক্তি অন্য সকলের থেকে সুন্দর চেহারা, উত্তম চরিত্র ও স্থায়ী লজ্জাশীলতার জন্য সর্বশেষ্ঠ। তাঁর তোমাকে কোন কথা বললে মিথ্যা বলবেন না, আর তুমি তাদেরকে কিছু বললে তোমাকে মিথ্যুক মনে করবেন না।   তাঁরা হলেন- আবু বকর সিদ্দিক, উসমান ইবন আফফান ও আবু উবাইদা ইবনুল জাররাহ।’   ইসলাম প্রচারের প্রথম ভাগেই যাঁরা মুসলমান হয়েছিলেন আবু উবাইদা ছিলেন তাঁদের অন্যতম। হযরত আবু বকরের মুসলমান হওয়ার পরের দিনই তিনি ইসলাম গ্রহণ করেন। আবু বকরের হাতেই তিনি তাঁর ইসলামের ঘোষণা দেন।   তারপর তিনি আবদুর রহমান ইবন আউফ, উসমান ইবন মাজউন, আল-আরকাম ইবন আবিল আরকাম ও তাঁকে সংগে করে রাসূলুল্লাহর সা. দরবারে হাজির হন। সেখানে যারা সকলেই একযোগে ইসলামের ঘোষণা দেন।   এভাবে তাঁরাই হলেন মহান ইসলামী ইমারতের প্রথম ভিত্তি।   মক্কায় মুসলিমদের তিক্ত অভিজ্ঞতার প্রথম থেকে শেষ পর্যন্ত আবু উবাইদা শরীক চিলেন।   প্রতিটি ক্ষেত্রে তিনি অটল থেকে আল্লাহ ও রাসূলের প্রতি বিশ্বাসের চূড়ান্ত পরীক্ষায় কামিয়াব হন। কুরাইশদের অত্যাচারে অতিষ্ট হয়ে দু’বার হাবশায় হিজরাত করেন। অতঃপর রাসূলুল্লাহর সা হিজরাতের পর তিনিও মদীনায় হিজরাত করেন।   মদীনায় সা’দ বিন মুয়াজের সাথে তাঁর ‘দ্বীনী মুয়াখাত’ বা দ্বীনী ভ্রাতৃত্ব প্রতিষ্ঠিত হয়।   কিন্তু বদর যুদ্ধের দিন আবু উবাইদার পরীক্ষার কঠোরতা ছিল সকল ধ্যান-ধারণা ও কল্পনার উর্ধে। যুদ্ধের ময়দানে এমন বেপরোয়াভাবে কাফিরদের ওপর আক্রমণ চালাতে থাকেন যেন তিনি মৃত্যুর প্রতি সম্পূর্ণ উদাসীন। মুশরিকরা তাঁর আক্রমণে ভীত-সন্ত্রস্ত হয়ে পড়ে এবং তাদের অশ্বারোহী সৈনিকরা প্রাণের ভয়ে দিশেহারা হয়ে দিকবিদিক পালাতে থাকে।   কিন্তু শত্রুপক্ষের এক ব্যক্তি বার বার ঘুরে ফিরে তাঁর সামনে এসে দাঁড়াতে লাগল। আর তিনিও তার সামনে থেকে সরে যেতে লাগলেন যেন তিনি সাক্ষাত এড়িয়ে যাচ্ছেন। লোকটি ভীড়ের মধ্যে প্রবেশ করল।   আবু উবাইদা সেখানেও তাকে এড়িয়ে চলতে লাগলেন।   অবশেষে সে শত্রুপক্ষ ও আবু উবাইদার মাঝখানে এসে প্রতিবন্ধক হয়ে দাঁড়াল। যখন তাঁর ধৈর্যের বাঁধ ভেঙ্গে গেল, তিনি তাঁর তরবারির এক আঘাতে লোকটির মাথা দেহ থেকে বিচ্ছন্ন করে ফেলেন। লোকটি মাটিতে গড়িয়ে পড়ল।   লোকটি কে? সে আর কেউ নয়। সে আবু উবাইদার পিতা আবদুল্লাহ ইবনুল জাররাহ।   প্রকৃতপক্ষে আবু উবাইদা তাঁর পিতাকে হত্যা করেননি, তিনি তাঁর পিতার আকৃতিতে শিরক বা পৌত্তলিকতা হত্যা করেছেন। এ ঘটনার পর আল্লাহ তা’আলা আবু উবাইদা ও তাঁর পিতার শানে নিম্নের এ আয়াতটি নাযিল করেন।   ‘তোমরা কখনো এমনটি দেখতে পাবে না যে, আল্লাহ ও পরকালের প্রতি ঈমানদার লোকেরা কখনো তাদের প্রতি ভালোবাসা পোষণ করে যারা আল্লাহ এবং তাঁর রাসূলের সা. বিরুদ্ধাচরণ করেছে- তারা তাদের পিতা-ই হোক কিংবা তাদের পুত্র-ই হোক বা ভাই হোক অথবা তাদের বংশ-পরিবারের লোক।   তারা সেই লোক যাদের দিলে আল্লাহ তা’আলা ঈমান দৃঢ়মূল করে দিয়েছেন এবং নিজের তরফ হতে একটা রূহ দান করে তাদেরকে এমন সব জান্নাতে দাখিল করবেন যার নিম্নদেশে ঝর্ণাধারা প্রবহমান হবে।   তাতে তারা চিরদিন থাকবে। আল্লাহ তাদের প্রতি সন্তুষ্ট হয়েছেন এবং তারাও সন্তুষ্ট হয়েছেন তাঁর প্রতি।"
    },
    {
        "1": "জাহাজ পুরিয়ে দিলেন",
        "2": "স্পেনের আকাসে-বাতাসে তখন গথিক শাসনে নিষ্পেষিত মানুষের আর্তনাদ।   স্পেনের অত্যাচারিত জনগণ গোপনে মুসলিম সেনাধ্যক্ষ মূসার নিকট আবেদন পাঠাল, অত্যাচারের হাত থেকে আমাদের ত্রাণ করুন।   মূসা ছিলেন উত্তর আফ্রিকার খলীফা ওয়ালিদের প্রতিনিধি।   ৭১১ সালে মূসার আহবানে তারিক সাগরের তীরে এক পর্বতের বুকে এসে পৌঁছলেন।   তারিকের নাম বহন করে আজ পর্যন্ত এই স্থানে জাবালে তারিক (তারিকের পর্বত) বা জিব্রালটার নামে খ্যাত।   সাগর পার হয়ে তারিক স্পেনের ভূমি স্পর্শ করলেন।   নবসূর্যের রশ্মিপাত এই প্রথম স্পেনের ভূমিদেশকে অভিনন্দিত করল।   স্পেনরাজ রডারিক এই মুষ্টিমেয় মুর সৈন্যের আবির্ভাবে তিলমাত্র বিচলিত হলেন না।   তাঁর বিপুল সৈন্যসামন্ত যে অতি সহজেই এ নবাগত মুরদের নিশ্চিহ্ন করে ফেলবে সে বিষয়ে তাঁর সন্দেহ ছিলনা। তারিক দেখলেন, তাঁর দুঃসাহসী রোমাঞ্চপ্রিয় বীর সৈনিকদের মনেও দ্বিধা উপস্থিত হয়েছে।\n\nস্পেনের এত সৈন্যবল, তাঁর সম্মুখে কি তারা? তারিক সৈন্যদের এই বিচলিত ভাব দেখে এক অদ্ভুত কাজ করে বসলেন। যে সকল তরীতে তিনি জিব্রালটার প্রণালী পার হয়েছিলেন,তা সমস্ত নষ্ট করে ফেললেন।   তিনি পিছনের পথ বন্ধ করে মুর সৈন্যদের সম্বোধন করে বললেন, ‘বন্ধুগণ, অনন্ত গভীর সমুদ্র আমাদের পিছনে গর্জন করে চলছে।   আজ যদি কাপুরুষের মত ফিরে যাই তবে সাগরের অতলগর্ভে আমাদের ডুবে যেতে হবে।   আর যদি দেশ, জাতি ও ধর্মের গৌরব রক্ষা করে সত্যের পতাকা উরিয়ে দিয়ে এগিয়ে চলে জয়লাভ করি, তবে জয়মালা আমাদের বরণ করে নেবে। নয়ত মৃত্যু বরণ করে শহীদের দরজা লাভ করবো।\n\nএই জিবন-মরণ সংগ্রামে কে আমার অনুগামী হবে’   সকলেই সেনাপতির আহবানে এক বাক্যে সম্মতি জানালো।   ‘আল্লাহু আকবর’ আল্লাহ মহান- এই ধ্বনি করতে করতে মুর সৈন্য বিপুল স্পেনীয় বাহিনীর মধ্যে ঝাঁপিয়ে পড়লো।\n\nসে প্রচন্ড আক্রমণের তীব্রতা সহ্য করতে না পেরে স্পেন বাহিনী শোচনীয়ভাবে পরাজিত হলো।   স্পেন বিজয়ী তারিকের অপূর্ব শৌর্যবীর্য ও সাহস দেখে স্পেন সেনাপতি থিওডমির বিস্মিত ও স্তম্ভিত হয়ে রাজা রডারিককে লিখে পাঠালেন, “সমস্ত শক্তি প্রয়োগ করেও এই অদ্ভুত শৌর্যবীর্যের অধিকারী নবাগতদের অগ্রগতি আমি কিছুতেই রোধ করতে পারলাম না।”"
    },
    {
        "1": "জিহ্বা কাটার হুকুম দিলেন",
        "2": "স্পেনের আকাসে-বাতাসে তখন গথিক শাসনে নিষ্পেষিত মানুষের আর্তনাদ।   স্পেনের অত্যাচারিত জনগণ গোপনে মুসলিম সেনাধ্যক্ষ মূসার নিকট আবেদন পাঠাল, অত্যাচারের হাত থেকে আমাদের ত্রাণ করুন।\n\nমূসা ছিলেন উত্তর আফ্রিকার খলীফা ওয়ালিদের প্রতিনিধি।   ৭১১ সালে মূসার আহবানে তারিক সাগরের তীরে এক পর্বতের বুকে এসে পৌঁছলেন।   তারিকের নাম বহন করে আজ পর্যন্ত এই স্থানে জাবালে তারিক (তারিকের পর্বত) বা জিব্রালটার নামে খ্যাত।\n\nসাগর পার হয়ে তারিক স্পেনের ভূমি স্পর্শ করলেন।   নবসূর্যের রশ্মিপাত এই প্রথম স্পেনের ভূমিদেশকে অভিনন্দিত করল।   স্পেনরাজ রডারিক এই মুষ্টিমেয় মুর সৈন্যের আবির্ভাবে তিলমাত্র বিচলিত হলেন না।   তাঁর বিপুল সৈন্যসামন্ত যে অতি সহজেই এ নবাগত মুরদের নিশ্চিহ্ন করে ফেলবে সে বিষয়ে তাঁর সন্দেহ ছিলনা। তারিক দেখলেন, তাঁর দুঃসাহসী রোমাঞ্চপ্রিয় বীর সৈনিকদের মনেও দ্বিধা উপস্থিত হয়েছে।\n\nস্পেনের এত সৈন্যবল, তাঁর সম্মুখে কি তারা? তারিক সৈন্যদের এই বিচলিত ভাব দেখে এক অদ্ভুত কাজ করে বসলেন। যে সকল তরীতে তিনি জিব্রালটার প্রণালী পার হয়েছিলেন,তা সমস্ত নষ্ট করে ফেললেন।   তিনি পিছনের পথ বন্ধ করে মুর সৈন্যদের সম্বোধন করে বললেন, ‘বন্ধুগণ, অনন্ত গভীর সমুদ্র আমাদের পিছনে গর্জন করে চলছে।\n\nআজ যদি কাপুরুষের মত ফিরে যাই তবে সাগরের অতলগর্ভে আমাদের ডুবে যেতে হবে।   আর যদি দেশ, জাতি ও ধর্মের গৌরব রক্ষা করে সত্যের পতাকা উরিয়ে দিয়ে এগিয়ে চলে জয়লাভ করি, তবে জয়মালা আমাদের বরণ করে নেবে। নয়ত মৃত্যু বরণ করে শহীদের দরজা লাভ করবো।   এই জিবন-মরণ সংগ্রামে কে আমার অনুগামী হবে’   সকলেই সেনাপতির আহবানে এক বাক্যে সম্মতি জানালো।\n\n‘আল্লাহু আকবর’ আল্লাহ মহান- এই ধ্বনি করতে করতে মুর সৈন্য বিপুল স্পেনীয় বাহিনীর মধ্যে ঝাঁপিয়ে পড়লো।   সে প্রচন্ড আক্রমণের তীব্রতা সহ্য করতে না পেরে স্পেন বাহিনী শোচনীয়ভাবে পরাজিত হলো।   স্পেন বিজয়ী তারিকের অপূর্ব শৌর্যবীর্য ও সাহস দেখে স্পেন সেনাপতি থিওডমির বিস্মিত ও স্তম্ভিত হয়ে রাজা রডারিককে লিখে পাঠালেন, “সমস্ত শক্তি প্রয়োগ করেও এই অদ্ভুত শৌর্যবীর্যের অধিকারী নবাগতদের অগ্রগতি আমি কিছুতেই রোধ করতে পারলাম না।”"
    },
    {
        "1": "ওয়াহাবের আমল দেখে উমার (রা)",
        "2": "ওয়াহাব ইবনে কাবুস (রা) একজন সাহাবী। তিনি একটি গ্রামে বাস করতেন এবং বকরি চরাতেন।   একদিন তিনি নিজের ভ্রাতুষ্পুত্রের ছাগলের সাথে নিজের ছাগলগুলো বেঁধে দিয়ে ছাগলগুলো ওইখানে ফেলে মদিনা শরীফ চলে গেলেন।   সেখানে নবী করীমকে (ﷺ) সন্ধান করে জানতে পারলেন, নবী করীম(ﷺ) উহুদের যুদ্ধে চলে গেছেন।   তিনি দ্রুত গিয়ে যুদ্ধক্ষেত্রে হাজির হলেন।   তিনি পৌছার পর একদল কাফির নবী করীমকে(ﷺ) আক্রমণ করলো।   হযরত ওয়াহাব(رضي الله عنه) তখন ক্ষিপ্রটার সাথে এবং অমিত বিক্রমে তরবারি চালাতে লাগলেন এবং অল্প সময়ের মধ্যে শত্রুদের হটিয়ে দিলেন। একটু পর আরেক দল নবী করিমকে(ﷺ) আক্রমণ করল।\n\nএবারও হযরত ওয়াহাব শত্রুদের হটিয়ে দিলেন। এবার তৃতীয় দল আক্রমণ করলো।   নবী করীম(ﷺ) তখন ওয়াহাবকে জান্নাতের সুসংবাদ দিলেন।   বলার সাথে সাথে হযরত ওয়াহাব শত্রুদলটির উপর ঝাঁপিয়ে পড়লেন। কিন্তু শ্রান্তক্লান্ত বীর এবার শহীদ হয়ে গেলেন।\n\nসা’আদ ইবনে আবি ওয়াক্কাস বলেন যে, ওয়াহাব(رضي الله عنه) সেদিন যে বীরত্ব প্রদর্শন করেছেন,   কোন যোদ্ধাকে তিনি কখনও   অমন সাহস ও বীরত্ব প্রদর্শন করতে দেখেননি।   ওয়াহাবের শাহাদাতের পর নবী করীম(ﷺ) তাঁর মাথার কাছে দাঁড়িয়ে বলেছিলেন,   আমি তোমার উপর সন্তুষ্ট, আল্লাহও তোমার উপর সন্তুষ্ট হন।\n\nএরপর নবী করীম(ﷺ) সাংঘাতিক ভাবে আহত হয়ে থাকলেও   নিজের পবিত্র হাতে ওয়াহাবকে দাফন করলেন। হযরত উমার(رضي الله عنه) বলেন, কারো আমল দেখে আমি কখনও ঈর্ষান্বিত হই নি।\n\nকিন্তু ওয়াহাবের আমল দেখে আমি বাস্তবিকই ঈর্ষান্বিত হয়েচিলাম।   এমন আমলনামা নিয়ে যদি আল্লাহর নিকট যেতে পারতা"
    },
    {
        "1": "মর্যাদা পেলো যুদ্ধবন্দীরা",
        "2": "বদর যুদ্ধে বিজয়ী মুসলমানদের হাতে অনেক কুরাইশ বন্দী হলো।   এরা সেই তারা, যারা মহানবী(ﷺ) এবং তাঁর অনুসারীদের উপর তের বছর ধরে অমানুষিক অত্যাচার করেছে এবং তাঁদেরকে দেশ ছাড়তে বাধ্য করেছে।\n\nসেই যুগের নীতি অনুসারে হয় তাদের সকলকে হত্যা অথবা তাদেরকে দাস বানিয়ে নেয়া যেত। কিন্তু মহানবী(ﷺ) তাদের সাথে সম্পূর্ণ ব্যতিক্রমধর্মী ব্যবহার করলেন।   তিনি তাদের সাথে মেহমানের মত ব্যবহার করতে নির্দেশ দিলেন।\n\nমুসলমানদের নিজেদের খাওয়ার ব্যাপারে কষ্ট হলেও বন্দীদের ভাল ও পেট পুরে খাবার দেয়া হতো। মুসলমানরা দু’চারটা খেজুর খেয়ে দিন কাটাতেন, কিন্তু বন্দীদের রুটি খাওয়ানো হতো।   বন্দীদের একজন পরবর্তীকালে বলেছেন, “মদিনাবাসিদের উপর শান্তি বর্ষিত হোক।   ওরা আমাদের ঘোড়ায় চড়িয়ে নিজেরা পায়ে হেঁটে পথ চলেছে।\n\nতারা প্রায় না খেয়ে আমাদের খাওয়াত।”"
    },
    {
        "1": "এক শহীদের বাণী",
        "2": "উহুদের যুদ্ধে নবী করীম(ﷺ) হযরত সা’দ ইবনে রাবী কেমন আছেন জানতে না পেরে একজন সাহাবীকে তাঁর সন্ধানে পাঠালেন।   তিনি প্রথমে শহীদদের মধ্যে তাঁকে তালাশ করলেন, না পেয়ে জীবিতদের মধ্যে ডেকে বেড়াতে লাগলেন। কিন্তু নিরাশ হয়ে বললেন, সা’দ ইবনে রাবীর সংবাদ লওয়ার জন্যে নবী করীম(ﷺ) আমাকে পাঠিয়েছেন।   তখন এক স্থান হতে একটি অতি ক্ষীণ স্বর শোনা গেল।   তিনি ঐ স্বর লক্ষ্য করে গিয়ে দেখলেন, সা’দ নিহতদের মধ্যে পড়ে আছে এবং জীবনের এক আধটি নিঃশ্বাস মাত্র তাঁর বাকি আছে।\n\nসাহাবী নিকটে গেলে হযরত সা’দ বললেন, নবী(ﷺ) কে সালাম জানিয়ে বলো,   আল্লাহ তাআলা কোন নবীকে তাঁর উম্মতের তরফ থেকে শ্রেষ্ঠতম যে পুরস্কার দান করেছেন, আল্লাহ যেন আমার তরফ থেকে তাঁকে তার চেয়ে উত্তম পুরস্কার দান করেন।   আর মুসলমানদের আমার এ বাণী পৌঁছিয়ে দিও যে, তাদের একটি প্রাণী জীবিত থাকতে যদি কাফিররা নবী করীম(ﷺ) এর নিকটে আসতে পারে, তবে তাদের মুক্তির জন্যে আল্লাহর কাছে কোন ওজর থাকবেনা।   এ কথা বলে তিনি শহীদ হয়ে গেলেন"
    },
    {
        "1": "হুনাইনের বিজয়ের ডাক",
        "2": "মক্কা ও মদীনার মধ্যবর্তী হুমাইমের পার্বত্য অঞ্চল আওতাস। আরবের বিখ্যাত হাওয়াযেন ও সাকিফ গোত্র তাদের অন্যান্য মিত্রসহ বিরাট এক বাহিনী নিয়ে সেখানে এসে শিবির গেড়েছে। তারা চায়, মক্কা জয়ী ইসলামী শক্তির উপরে শেষ এবং চূড়ান্ত আঘাত হানতে।   তারা সাথে করে নিয়ে এসেছে তাদের নারী, শিশু এবং বৃদ্ধদেরকেও। উদ্দেশ্য, এদের বিপদ ও ভবিষ্যত চিন্তা করে যাতে কেউ যুদ্ধের ময়দান পরিত্যাগ না করে। হাওয়াযেন ও সাকিফ গোত্রের বিখ্যাত তিরন্দাজরা গিরিপথ ও গিরিখাতগুলোতে গোপন অবস্থান গ্রহন করেছে।   অষ্টম হিজরী। শাওয়াল মাস। মহানবীর (ﷺ) নেতৃত্বে ১২ হাজার সৈন্যের মুস্লিম বাহিনী হাওয়াযেন ও সাকিফ বাহিনীর মুখোমুখি এসে দাঁড়াল। মহানবীর নেতৃত্ব দিলেন।\n\nমুসলিম বাহিনীতে সদ্য ইসলাম গ্রহণকারী নও মুস্লিম ছাড়াও প্রায় দু’হাজারের মত এমন লোক শামিল ছিল যারা তখনও ইসলাম গ্রহণ করেনি। বিশেষ করে মুসলিম সৈন্যদলের অগ্রবর্তী বাহিনীর নেতৃত্বে ছিলেন খালিদ ইবন ওয়ালিদ।   তাঁর অধীনের অধিকাংশই ছিল অতিমাত্রায় উৎসাহী নব্য দীক্ষিত তরুণের দল। সুসজ্জিত ও বিশাল মুসলিম বাহিনীর মনে সেদিন এমন একটি ভাবের সৃষ্টি হলোঃ ‘আজ আমাদের সাথে যুদ্ধে জয়ী হয় এমন সাধ্য কার?’\n\nযুদ্ধ শুরু হলো। হাওয়াযেনদের তীর বৃষ্টি গোটা প্রান্তরকে ছেয়ে ফেলল। অগ্রবর্তী বাহিনীতে বিশৃংখলা সংক্রামক আকারে ছড়িয়ে পড়ল গোটা বাহিনীতে। যুদ্ধক্ষেত্র থেকে সবাই ছুটে পালাতে লাগল।   সমগ্র যুদ্ধের ময়দানে শুধু এক ব্যক্তি তাঁর জায়গায় স্থির ও অটল ভাবে দাঁড়িয়ে আছেন। তিনি মহানবী (ﷺ)। ময়দানের এক প্রান্তে তখন হযরত উমার (রা)।\n\nতলোয়ার থেকে একজন কাফিরের রক্ত মুছতে মুছতে আবু কাতাদাহ (রা) তাঁর সমীপবর্তী হয়ে বললেন, “মুসলমানদের অবস্থা কি?” সিংহ হৃদয় হযরত উমার (রা) অবনত মুখে শান্ত কন্ঠে বললেন, “এটাই আল্লাহর ফয়সালা ছিল।”   বৃষ্টির অবিরাম ধারার মত তীর ছিটে আসছে। এই তীরবৃষ্টির মধ্যে যুদ্ধের ময়দানে দাঁড়িয়ে আছেন মহানবী (ﷺ)। তিনি চারদিকে চোখ ফিরিয়ে দেখলেনঃ শূণ্য মাঠ, কেউ কোথাও নেই। তিনি ধীরে ধীরে দক্ষিন দিকে চোখ ফিরালেন। তাঁর দরাজকন্ঠে ধ্বনিত হলোঃ ‘হে আনসারবৃন্দ!’ সঙ্গে সঙ্গে সে শূণ্য প্রান্তর পেরিয়ে উত্তর এলঃ ‘আমরা উপস্থিত আছি।’\n\nমহানবী (ﷺ) বাম দিকে তাকিয়ে সেই একই আহবান জানালেন। দক্ষিনের সে উত্তর এল বাম দিক থেকেও। এর পর মহানবি (ﷺ) তাঁর বাহন থেকে নেমে পড়লেন। মহানবীর (ﷺ) নির্দেশে হযরত আব্বাসের (রা) সুউচ্চকন্ঠে ধ্বনিত হলো, “হে আনসারবৃন্দ! হে বৃক্ষতলে শপথকারীগন।”   এই মর্মস্পর্শী আহবান কর্ণকুহরে পৌছাবার সাথে সাথে ঝড়ের বেগে মুসলিম সৈন্যদল যুদ্ধক্ষেত্রে ফিরে এল। সর্বাগ্রে পৌছার আকাঙ্ক্ষায় এমন ভিড় জমে গেল যে, অনেকের পক্ষে ঘোড়ায় চড়ে আসা সম্ভব হলো না।\n\nতারা ঘোড়া ফেলে রেখে আবার অনেকে শরীরটাকে হালকা করার জন্য গায়ের বর্ম ছুড়ে ফেলে দিয়ে পাগল প্রায় ছুটে এল যুদ্ধক্ষেত্রে। অপেক্ষাকৃত কম সংখ্যায় কিছু নিখাদ হয়ে ফিরে আসা মুসলিম বাহিনী বদর, উহুদ ও খন্দকের সেই রূপ আবার ফিরে পেল।   মুহূর্তে ঘুরে গেল যুদ্ধের মোড়। সমগ্র আরবের অদ্বিতীয় দুর্ধর্ষ তীরন্দাজ হাওয়াযেন ও সাকিফদের তীরের প্রাচীরও আর মুসলমানদের অগ্রগতি রোধ করতে পারলো না। সাকীফ গোত্রের প্রধান সেনানায়ক উসমান ইবন আবদুল্লাহ নিহত হলো।\n\nশত্রুপক্ষ রণে ভংগ দিয়ে পালাল। যারা পালাতে পারল না তারা বন্দী হলো। এই হুনাইনের যুদ্ধে ছ’হাজার শত্রু বন্দী হল এবং চব্বিশ হাজার উট, চল্লিশ হাজার ছাগ-ছাগী ও চার হাজার উকিয়া চান্দী মুসলমানদের হাতে এসে পড়ল"
    },
    {
        "1": "জিরানা শিবিরের বন্দী মুক্তি",
        "2": "তায়েফের সন্নিকটবর্তী জিরানা লোকালয়। হুনাইন যুদ্ধের ছ’হাজার বন্দী এখনও জিরানার মুসলিম শিবিরে বন্দী। তায়েফের অবরোধ শেষ করে মহানবী (ﷺ) ফিরে এলেন জিরানার শিবিরে।   জিরানায় যারা বন্দী ছিল সবাই হওয়াযেন গোত্রের লোক। হাওয়াযেন গোত্রের একটি শাখা বনু সা’দ।   এই বনু সা’দ মহানবীর (ﷺ) দুধমাতা হালিমার কবিলা। এদের সাথেই হেসে-খেলে মহানবীর (ﷺ) শিশুকালের ৫টি বছর কেটেছে।\n\nবনু সা’দ কবিলার লোকেরাও হাওয়াযিনদের সাথে বন্দী ছিল জিরানায়।   মহানবী (ﷺ) জিরানায় ফিরে এলে হাওয়াযেনদের একটি সম্মানিত প্রতিনিধিদল মহানবী (ﷺ) এর সাথে এসে দেখা করলেন। প্রতিনিধি দলের নেতা যুহাইর ইবন সা’দ মহানবী (ﷺ) এর কাছে এসে আরজ করলেন, “যারা বন্দী শিবিরে অবস্থান করছে, তাদের মধ্যে আপনার ফুফু ও খালাও রয়েছেন।   আল্লাহুর কসম, যদি আরবের সুলতানদের মধ্য থেকে কেউ আমার বংশের দুধ পান করতেন, তাহলে তাঁর কাছে আমাদের অনেক আকাংখা আবদার থাকতো। আর আপনার কাছ থেকে আমরা আরও বেশী আশা রাখি।”\n\nমহানবী (ﷺ) সাগ্রহে তাদের কথা শুনলেন। বোধ হয় তাঁর মন ছুটে গেল সুদূর অতীতের এক দৃশ্যে। ভেসে উঠল তাঁর চোখে, হাওয়াযেনদের উপত্যকা ও প্রান্তর ভূমি। ফুফু-খালা যারা বন্দী তাদের স্নেহ তাঁকে কতইনা শান্তির স্নিগ্ধ পরশ বুলেয়েছে। কিন্তু তিনি তো কোন রাজা নন, কিংবা নন কোন ডিক্টেটর অথবা স্বেচ্ছাচারী সম্রাট।   সব মুসলমানের স্বার্থ ও মতামত যে বন্দিমুক্তির সাথে জড়িত সে বন্দীদের তো তিনি তাঁর একার ইচ্ছায় ছেড়ে দিতে পারেন না। এ অধিকার সকলের, সকলের সামনে এটা পেশ করা দরকার।\n\nমহানবী (ﷺ) শান্ত স্নিগ্ধ কন্ঠে বললেন, “ ‘যুহাইর’ ! যুদ্ধ বন্দীদের উপর আবদুল মুত্তালিবের বংশধরদের অধিকার যতটুকু, তা আমি এই মুহুর্তে ত্যাগ করছি। আর অন্যান্য সকল যুদ্ধ বন্দীর মুক্তির জন্য যোহরের নামাযের পর সমবেত মুসলমানদের কাছে আবেদন কর।”   সে দিনই যোহরের নামাযের পর হাওয়াযেনদের প্রতিনিধি দলটি এসে মুসলমানদের সামনে দাঁড়াল।   আবেদন জানাল তারা বন্দীদের মুক্তির জন্য আগের মত করেই। মহানবী (ﷺ) ঠিক আগের মত করেই বললেন, “আমি আমার কবিলার লোকেদের অধিকার রাখি, আমি তাদের দাবী পরিত্যাগ করছি। আর মুসলমানদের সকলের কাছে বন্দীর মুক্তির জন্য সুফারিশ করছি।”\n\nসমবেত আনসার ও মুহাজির সবাই এক বাক্যে বলে উঠল, “আপনার কবিলার মত আমদের অধিকারও আপনার উপর অর্পিত হলো।” এরপর মহানবী (ﷺ) ছ’হাজার বন্দীর সকলকেই মুক্তি দিলেন। মহানবী (ﷺ) ইচ্ছা করলেই সব বন্দীকে আগেই নিজের ইচ্ছায় মুক্তি দিতে পারতেন।   কেউই প্রতিবাদ করতোনা। কিংবা অসন্তুষ্টও হতো না কেউ। কিন্তু সব যুগে সব মানুষের আদর্শ মহানবী (ﷺ) তা করেননি।\n\nমুসলমানদের শাসক, অধিনায়ক যাঁরা তাঁরা মুসলমানদেরই একজন হবেন, তাঁর অধিকারের সীমাও সকলের চেয়ে বেশী কিছু হবে না, এ উজ্জল শিক্ষাই চিরন্তন করে রাখলেন তিনি পৃথিবীতে"
    },
    {
        "1": "সেনাপতি হলেন সাধারণ সৈনিক",
        "2": "সিরিয়ার রণক্ষেত্র। সিরিয়ায় মুসলিম বাহিনীর সর্বাধিনায়ক খালিদ সৈন্য পরিচালনা করছেন।   মদীনা থেকে খলিফা হযরত উমারের (রাদিয়াল্লাহু আনহু) দূত শাদ্দাদ ইবনে আউস খালিদের পদচ্যুতি এবং সেনাপতি আবু উবাইদার প্রধান সেনাপতি মনোনয়নের চিঠি নিয়ে এলেন সিরিয়ায়। সিরিয়ার সেনাশিবির।   সকল সৈনিক ও সেনাধ্যক্ষরা উপস্থিত। খলীফার দূত শাদ্দাদ সকলের সামনে সর্বাধিনায়ক খালিদের পদাবনতি এবং আবু উবাইদার প্রধান সেনাপতি পদে মনোনয়নের কথা ঘোষণা করলেন।\n\nসেনা ও সেনাধ্যক্ষদের পিনপতন নীরবতা। নীরবভাবে খালিদও খলীফার নির্দেশনামা পাঠ শুনলেন।   তারপর নীরবে নতমুখে তিনি সেনাপতির থেকে পিছনের সারিতে গিয়ে দাঁড়ালেন। শূন্যস্থান পূরণ করলেন গিয়ে আবু উবাইদা।\n\nসর্বাধিনায়ক খালিদ সাধারণ সৈন্যের সারিতে মিশে গেলেন। এই পদাবনতিতে খালিদের চোখ কি ক্রোধে জ্বলে উঠেছিল? কিংবা অপমানে তাঁর মুখ কি লাল হয়ে উঠেছিল? অথবা তাঁর গণ্ডদ্বয় বেয়ে কি দুঃখের অশ্রু নেমে এসেছিল? না, এগুলোর কিছুই হয়নি তাঁর।   সিরিয়া মরু দেশের প্রান্তর থেকে প্রান্তরে ঘোরা খালিদের রোদপোড়া লাল মুখটিতে তাঁর আগের সেই উজ্জ্বল হাসি-সেই শান্ত স্বর্গীয় নুরানী দীপ্তি তখনও।\n\nতাঁর শির মুহুর্তের জন্য আনত হয়েছিল খলীফার নির্দেশ মাথা পেতে নেবার জন্য। তারপর তাঁর শির আগের মতই উন্নত।   সে শিরে লজ্জা অপমান কোন স্থান পেলনা, দুঃখের কালিমাও তাঁকে স্পর্শ করতে পারলো না।   তিনি পিছনের সারিতে দাঁড়িয়ে বললেন, “হযরত উমার (রা) কোন হাবশী গোলামকেও যদি আমার নেতা মনোনীত করতেন, তবু তাঁর আদেশ সানন্দে মেনে আমি জিহাদ চালিয় যেতাম। আর হযরত আবু উবাইদা তো কত উঁচু দরের লোক।”\n\nপদাবনতির ফলে কোন স্বাভাবিক নিরুৎসাহও কি হযরত খালিদকে ঘিরে ধরেছিল? তিনি উৎসাহ উদ্দীপনা-গতিবেগ হারিয়ে ফেলেছিলেন? না। কোনটিই নয়।   পদচ্যুত হবার পর মুহুর্তেই সেনাপতি আবু উবাইদার নির্দেশে তিনি আব্দুল্লাহ ইবন জাফরের সাহয্যে এক রণক্ষেত্রে ছুটে যান, প্রাণপণ যুদ্ধ করেন, জয়ীও হন সেখানে।   এই আনুগত্য, এই আন্তরিকতা এই নিবেদিতপ্রাণ চিত্ততার কোন নজির ইতিহাসে নেই।\n\nএকজন প্রধান সেনাপতি দেশের পর দেশ জয় করলেন, যিনি পেলেন সৈন্য ও সেনাধ্যক্ষদের অকুন্ঠ ভালবাসা ও আনুগত্য, তিনি বিনাবাক্য ব্যয়ে পদাবনতি মেনে নিয়ে অধীনস্ত সেনাধক্ষ্যদের অধীনে সাধারণ সৈনিকের মত পূর্বের ন্যায় একই আন্তরিকতা নিয়ে যুদ্ধ করেছেন, নেতৃত্ব ও সামরিক শৃংখলার প্রতি এমন সম্মান প্রদর্শন অপরূপ-বিস্ময়কর।   বিস্ময়কর নয় শুধু ইসলামের ইতিহাসে-মুসলমানদের জন্য, যারা যুদ্ধ করে শুধুমাত্র আল্লাহর জন্য; ধন মান পদের লোভে নয়"
    },
    {
        "1": "ফোরাত তীরে সত্যের সৈনিক",
        "2": "৬৮০ সন। আমীর মু‘আবিয়া মৃত্যুবরণ করেছেন।   পিতার সিংহাসনে বসেছেন ইয়াযিদ। হযরত মু‘আবিয়া এবং ইয়াযিদ ইসলামের গণতন্ত্র, ইসলামের খিলাফতকে রাজতন্ত্রে পরিণত করলেন এইভাবে। সাধারণের রাজকোষ –বাইতুল মাল পরিণত হল ব্যক্তিগত সম্পত্তিতে।   ইয়াযিদের খলীফা পদে আসীন হওয়া একদিকে ছিল স্বীকৃত চুক্তির খেলাফ, অন্যদিকে ইসলামী রাষ্ট্র ব্যবস্তার সম্পূর্ণ পরিপন্থী। ইয়াযিদ ইবন মু‘আবিয়ায়ার এই আচরণের তীব্র প্রতিবাদ করলেন হযরত হুসাইন।   এত বড় অন্যায়কে, ইসলামী আদর্শের এই ভূলুণ্ঠিত দশাকে বরদাশত করা যায় কি করে? মদীনায় অলসভাবে বসে থেকে ইসলামের এই অবস্থা মুসলিম জাতির এই দৃশ্য তিনি সহ্য করতে পারেন না। পারেন না বলেই উঠে দাঁড়ালেন তিনি। কুফা থেকে সেখানকার অধিবাসীরা জানালঃ আসুন, আমরা আপনাকে এ ন্যায়ের সংগ্রামে সাহায্য করব।\n\nতাদের আহবান মতে মুষ্টিমেয় সাথী ও নিজের আত্মীয়-পরিজন নিয়ে রওয়ানা হলেন তিনি কুফার দিকে।   কুফার পথে হযরত হুসাইন এসে উপস্থিত হলেন কারবালা মরু প্রান্তরে। সামনেই ইউপ্রেটিস-ফোরাত নদী। তিনি দেখলেন, ফোরাত নদী ঘিরে রেখেছে ইয়াগিদ সৈন্যরা। তাঁর ক্ষুদ্র বাহিনীকেও ঘিরে ফেরা হয়েছে।\n\nসামনে পিছনের সব দিকের পথ বন্ধ। বাধ্য হয়ে হযরত হুসাইন তাঁবু গাড়লেন ফোরাত নদীর তীরে।   প্রস্তাব এল ইয়াযিদের সেনাপতি আবদুল্লাহ ইবন যিয়াদের কাছ থেকে, “বিনা শর্তে আত্মসমর্পন করতে হবে।”   আত্মসমর্পন? অন্যায়ের কাছে, অত্যাচারের কাছে আত্মসমর্পণ? একজন জিন্দাদিল মুসলমান, একজন জিন্দাদিল মুজাহিদের পক্ষে এমন আত্মসমর্পণ কি জীবন থাকতে সম্ভব? সম্ভব নয়।\n\nনবী (ﷺ) দৌহিত্র হযরত হুসাইনের পক্ষেও তা সম্ভব হলোনা।   হযরত হুসাইনকে আত্মসমর্পণে বাধ্য করার জন্য সে ক্ষুদ্র দলের উপর চললো নিপীড়ন। ফোরাতে তীর বন্ধ করে দেয়া হলো। কোথাও থেকে এক কাতরা পানি পাবরও কোন উপায় রইলনা। শুরু হলো খন্ড যুদ্ধ।   অদ্ভুত এক অসম যুদ্ধ। একদিকে সত্তরজন, অন্যদিকে বিশ হাজার। হযরত হুসাইনের জানবাজ সব সাথীই একে একে শাহাদাত বরণ করেছেন। ক‘দিন থেকে পানি বন্ধ। তৃষ্ণায় ছাতি ফেটে যাচ্ছে সকলের। দুধের বাচ্চা মায়ের দুধ পাচ্ছে না। অবোধ শিশুদের ক্রন্দনে আকাশ যেন বিদীর্ণ হচ্ছে। হযরত হুযসাইন সবই দেখছেন, শুনছেন। নীরব-নির্বিকার তিনি।\n\nজীবন যেতে পারে, কিন্তু অন্যায়ের কাছে তো নতি স্বীকার চলেন না!   সংগ্রামী সাথীদের সবাই একে একে চলে গেছে জান্নাতে। একা হযরত হুসাইন।   তিনি উঠে দ৭াড়ালেন, ফোরাত থেকে পানি আনার একবার শেষ চেষ্টা করে দেখা যাক। তিনি দুলদুল নিয়ে চললেনন ফোরাতের দিকে। নদীর তীরে পৌঁছলেনও তিনি। কিন্তু অজস্র তীরের প্রাচীর এসে তাঁর গতি রোধ করল।   তাঁবুতে ফিরে এলেন হযরত হুসাইন। এসে দেখলেন স্ত্রী শাহারবানু শিশুপুত্রকে কোলে নিয়ে দাঁড়িয়ে আছেন।\n\nপানির অভাবে মুমূর্ষ তাঁর শিশুপুত্র। হুসাইন সহ্য করতে পারলেন না এ দৃশ্য। শিশুপুত্রকে কোলে নিয়ে তিনি ছুটলেন আবার ফোরাতের দিকে। পানির কাছে পৌঁছার আগেই শত্রুর নির্মম তীর এস বিদ্ধ করল পুত্রের কটি বুক! ফোরাতের কুলে আর নামা হলো না।   মৃত শিশু পুত্রকে নিয়ে ফিরে এলেন তিনি। মৃত শিশুকে স্ত্রী শাহারবানুর হাতে তুলে দিয়ে শ্রান্ত-ক্লান্ত হুসাইন বসে পড়লেন। রক্তে ভেজা তাঁর দেহ। তারপর হযরত হুসাইন হাত দু‘টি তাঁর উর্ধে তুললেন। দু‘হাত তুলে তিনি জীবিত ও মৃত সকলের জন্য দোয়া করলেন।   তারপর স্ত্রী শাহারবানুকে বিদায় সালাম জানিয়ে মর্দে মুজাহিদ সিংহ বিক্রমে ঝাঁপিয়ে পড়লেন ইয়াযিদ বাহিনীর উপর। সে বিক্রম বিশ হাজার সৈন্যের পক্ষেও বরদাশত করা সম্ভব হলো না। নদীকূল ছেড়ে পলায় করল ইয়াযিদ সৈন্যরা।\n\nকি শক্তি বিশ্বাসীর, সত্যাশ্রয়ীরা!! বহুর বিরুদ্ধে একর সংগ্রাম, তবু সে অজেয়-অদম্য।   কিন্তু অবিরাম রক্তক্ষরণে দুর্বল হয়ে পড়লেন নবী দৌহিত্র হুসাইন।   সংজ্ঞাহীন হয়ে লুটিয়ে পড়লেন তিনি ফোরাতের তীরে. তারকালার মরু বালুতে। শত্রুর নির্মম খঞ্জর এস স্পর্শ করল তাঁর কণ্ঠ। পবিত্র রুধির ধারায় প্লাবিত হলো তারবালার মাটি।   হযরত হুসাইন প্রাণ দিলেন, কিন্তু সত্যের উন্নত শিরকে আকাশস্পর্শী করে গেলেন।   সত্যের সে উন্নত শির আনত হয়নি কখনও, একনও নয়, হবেও না কোনদিন।\n\nশহীদের এই লহুতে স্নান করেই পতনের পংক থেকে বার বার গড়ে উঠছে জাতি, দেশ, স্বাধীনতা এবং সত্যের শক্তি-সৌধ"
    }
]