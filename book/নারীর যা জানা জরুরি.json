[
    {
        "1": "ইসলাম কী দিয়েছে নারীকে",
        "2": "►কন্যা সন্তানের জন্মকে বলা হল ‘সুসংবাদ’\n\nوَإِذَا بُشِّرَ أَحَدُهُمْ بِالْأُنْثَى ظَلَّ وَجْهُهُ مُسْوَدًّا وَهُوَ كَظِيمٌ l يَتَوَارَى مِنَ الْقَوْمِ مِنْ سُوءِ مَا بُشِّرَ بِهِ أَيُمْسِكُهُ عَلَى هُونٍ أَمْ يَدُسُّهُ فِي التُّرَابِ أَلَا سَاءَ مَا يَحْكُمُونَ\nতাদের কাউকে যখন কন্যা সন্তানের ‘সুসংবাদ’ দেয়া হয় তখন তার চেহারা মলিন হয়ে যায় এবং সে অসহনীয় মনস্তাপে ক্লিষ্ট হয়। সে এ সুসংবাদকে খারাপ মনে করে নিজ সম্প্রদায় থেকে লুকিয়ে বেড়ায় (এবং চিন্তা করে ) হীনতা স্বীকার করে তাকে নিজের কাছে রেখে দেবে,নাকি মাটিতে পুঁতে ফেলবে। কত নিকৃষ্ট ছিল তাদের সিদ্ধান্ত। (সূরা নাহ্ল,আয়াত : ৫৮-৫৯)\n\n§§§আধুনিক জাহেলী যুগে আজো কিন্তু নারীর জন্ম ‘সুসংবাদ’ নয়§§§\n\n►আদর কোন্‌ সন্তানকে বেশি\n\nহাদীসের প্রসিদ্ধ ও প্রাচীন গ্রন্থ ‘মুসান্নাফে আবদুর রাযযাক’-এ ইমাম আবদুর রাযযাক ইবনে হাম্মাম (মৃত্যু : ১২৬ হি.-২১১ হি.) বর্ণনা করেন, জনৈক আনসারী সাহাবীকে রাসূলুল্লাহ সাল্লাল্লাহু আলাইহি ওয়াসাল্লাম ডাকলেন। ইতিমধ্যে ঐ সাহাবীর এক পুত্র তার কাছে এল। তিনি তাকে চুমু খেয়ে বুকে জড়িয়ে নিলেন এবং কোলে বসালেন। কিছুক্ষণ পর তার এক কন্যাও সেখানে উপস্থিত হল। তিনি তার হাত ধরে নিজের কাছে বসালেন। এটি লক্ষ করে রাসূলুল্লাহ সাল্লাল্লাহু আলাইহি ওয়াসাল্লাম ইরশাদ করলেন-\nولو عدلت كان خيرا لك، قاربوا بين أبنائكم ولو في القبل. وفي رواية الطحاوي : فهلا عدلت بينهما؟\nঅর্থাৎ উভয় সন্তানের প্রতি তোমার আচরণ অভিন্ন হওয়া উচিত ছিল। তোমরা নিজেদের সন্তানদের মাঝে সমতা রক্ষা করো। এমনকি চুমু খাওয়ার ক্ষেত্রেও।-মুসান্নাফ আবদুর রাযযাক ৯/১০০\n\n►কোন্‌ সন্তানকে ভাল উপহারটা দিবেন\n\nবশীর ইবনে সাদ রা. একবার নিজপুত্র নুমান ইবনে বশীরকে কিছু জিনিস হাদিয়া করলেন এবং রাসূলুল্লাহ সাল্লাল্লাহু আলাইহি ওয়াসাল্লামকে স্বাক্ষী বানানোর জন্য নুমানকে তাঁর নিকট নিয়ে এলেন। নবীসাল্লাল্লাহু আলাইহি ওয়াসাল্লাম জিজ্ঞাসা করলেন, তুমি কি তোমার সকল সন্তানকে এরুপ উপহার দিয়েছ? তিনি বললেন, জ্বী না। নবী সাল্লাল্লাহু আলাইহি ওয়াসাল্লাম ইরশাদ করলেন-\nفاتقوا الله واعدلوا في أولادكم. وفي رواية : قاربوا بين أولادكم.\n\nঅর্থাৎ আল্লাহকে ভয় কর এবং সন্তানদের মাঝে সমতা রক্ষা কর। (আর এতটুকু চেষ্টা অবশ্যই কর যে, উপহার-সদাচার ইত্যাদির ক্ষেত্রে প্রত্যেকের অংশ যেন কাছাকাছি হয়।)-সহীহ মুসলিম, হাদীস : ৪০৫৯, ৪০৬৪; মুসান্নাফ আবদুর রাযযাক ৯/৯৮\n\n►পিতা-মাতার ভিতর কাকে অগ্রাধিকার বেশি\n\n“রাসূল সাল্লাল্লাহু আলাইহি ওয়া সাল্লাম কে একবার জিজ্ঞাসা করা হলো যে ইয়া রাসূলাল্লাহ! পিতা-মাতার মধ্যে আমার কাছে সবচেয়ে বেশি সম্মান ও মর্যাদার হকদার কে? প্রিয়নবী সাল্লাল্লাহু আলাইহি ওয়া সাল্লাম তখন বললেন, তোমার মা। সাহাবী জিজ্ঞেস করলেন, তারপর কে? প্রিয়নবী সাল্লাল্লাহু আলাইহি ওয়া সাল্লাম তখন বললেন, তোমার মা। সাহাবী জিজ্ঞেস করলেন, তারপর কে? প্রিয়নবী সাল্লাল্লাহু আলাইহি ওয়া সাল্লাম তখন বললেন, তোমার মা। এরপর সাহাবী চতুর্থ বার যখন জিজ্ঞেস করলেন যে, তারপর কে? তখন প্রিয়নবী সাল্লাল্লাহু আলাইহি ওয়া সাল্লাম তখন বললেন, তোমার বাবা।” (বুখারী ও মুসলিম)\n\n►সন্তানের জান্নাত কার পায়ের নিচে\n\nহযরত মুয়াবিয়া বিনতে জাহিমা নবীজীর সা. এর কাছে এসে বললেন, ইয়া রাসূলাল্লাহ! আমি যুদ্ধে যেতে চাচ্ছি। আপনার কাছে পরামর্শের জন্য এসেছি। তিনি বললেন, তোমার মা আছে কি? সে বলল, হ্যাঁ। তিনি বললেন, তাহলে তাঁকে সঙ্গ দাও। কেননা জান্নাত তাঁর দুই পায়ের নিচে।” (সুনানে নাসাঈ )\n\n►নারীর প্রতি মিথ্যা অপবাদ দিলে কী শাস্তি\n\n“আর যারা সচ্চরিত্র নারীর প্রতি অপবাদ আরোপ করে, তারপর তারা চারজন সাক্ষী নিয়ে আসে না, তবে তাদেরকে আশিটি বেত্রাঘাত কর এবং তোমরা কখনই তাদের সাক্ষ্য গ্রহণ করো না। আর এরাই হলো ফাসিক।” (সুরা আন-নূর: আয়াত ৪)\n\n►আমলের প্রতিদান কাকে বেশি দেয়া হবে\n\n“যে মুমিন অবস্থায় নেক আমল করবে, পুরুষ হোক বা নারী, আমি তাকে পবিত্র জীবন দান করব এবং তারা যা করত তার তুলনায় অবশ্যই আমি তাদেরকে উত্তম প্রতিদান দেব।” (সুরা আন-নাহল: আয়াত ৯৭)\n\n“আর পুরুষ কিংবা নারীর মধ্য থেকে যে নেককাজ করবে এমতাবস্থায় যে, সে মুমিন, তাহলে তারা জান্নাতে প্রবেশ করবে এবং তাদের প্রতি খেজুরবীচির আবরণ পরিমাণ যুল্ম ও করা হবে না।” (সুরা নিসা: আয়াত ১২৪)\n\n►বিবাহের সময় মোহর কে পায়\n\n“আর তোমরা নারীদেরকে সন্তুষ্টচিত্তে তাদের মোহর দিয়ে দাও।” (সূরা নিসা: আয়াত ৪)\n\n►সম্পদ বণ্টনের ব্যাপারে ইসলাম নারীকে কী দিয়েছে\n\nপিতা-মাতা এবং নিকটতর আত্মীয়দের পরিত্যাক্ত সম্পত্তিতে পুরুষের অংশ আছে এবং পিতামাতা ও নিকটতর আত্মীয়দের পরিত্যাক্ত সম্পত্তিতে নারীরও অংশ আছে। তা অল্পই হোক বা বেশি, এক নির্ধারিত অংশ। -সূরা নিসা : ৭\n\nমেয়েকে তার প্রাপ্য হিস্যা থেকে কম দেওয়া বা একেবারেই না দেওয়া শরীয়তের দৃষ্টিতে জুলুম ও নাজায়েয। হাদীস শরীফে আছে, যে ব্যক্তি তার ওয়ারিশকে মীরাছ থেকে বঞ্চিত করে আল্লাহ তাআলা তাকে জান্নাতের অংশ থেকে বঞ্চিত করবেন। -মুসান্নাফ ইবনে আবী শাইবা ১৬/২১৫\n\n►খাওয়া পড়ার ব্যবস্থা কার দায়িত্বে\n\nসন্তানের পিতার উপর দায়িত্ব নিয়ম অনুযায়ী মাতার খাওয়া-পরার ব্যবস্থা করা।\n-সূরা বাকারা : ২৩৩\n\n►নারীকে তালাক দিলেও খরচের ব্যাপারে কী বলে ইসলাম\n\nআর তালাকপ্রাপ্তা নারীদের জন্য প্রচলিত নিয়ম অনুযায়ী খরচ দেয়া পরহেযগারদের উপর কর্তব্য। (Al-Baqara: 241)\n\n►পাত্র নির্বাচনের ক্ষেত্রে ইসলাম নারীকে কী অধিকার দিয়েছে\n\nএকদা এক মহিলা সাহাবি রাসুল (ﷺ) এর কাছে এসে অভিযোগ করলেন আমার বাবা যার সাথে আমার বিয়ে দিয়েছেন তাকে আমার পছন্দ নয়। তখন রাসুল (ﷺ) সঙ্গে সঙ্গে সেই বিয়ে বাতিল করে দিলেন। (সহিহ বুখারি ৭ম খণ্ড, নিকাহ অধ্যায়)\n\n►ইসলামে কি নারীদের যৌন চাহিদার কোন স্বীকৃতি আছে\n\nআনাস বিন মালিক (رضي الله عنه) থেকে বর্ণিত তিনি বলেছের নবী (সাল্লাল্লাহু আলাইহি ওয়া সাল্লাম) বলেছেন, যখন পুরুষ তার স্ত্রীর সাথে সহবাস করে তখন সে যেন পরিপূর্ণভাবে (সহবাস) করে। আর তার যখন চাহিদা পূরণ হয়ে যায় (শুক্রস্খলন হয়) অথচ স্ত্রীর চাহিদা অপূর্ণ থাকে, তখন সে যেন তাড়াহুড়া না করে। [মুসান্নাফে আব্দুর রাজ্জাক, হাদিস নং-১০৪৬৮]\n\n►স্বামীকে স্ত্রীর সাথে কী রকম ব্যবহার করতে বলে ইসলাম\n\n‘তোমরা নিজ পত্নীদের প্রতি সদয় ব্যবহার করবে। নিশ্চয়ই আল্লাহকে সাক্ষী রেখে তোমরা তাদের গ্রহণ করেছ এবং তাঁরই আদেশমতো তাদের তোমাদের জন্য বৈধ করে নিয়েছ। মুমিন স্বামী ইমানদার স্ত্রীর প্রতি বিদ্বেষ ভাব পোষণকারী হবে না। কারণ, স্ত্রীর কোনো ব্যবহারে মনে কষ্ট এলেও পুনরায় তার দ্বারাই এমন ব্যবহার পাবে, যাতে সন্তুষ্টি লাভ হবে।’ (মুসলিম)\n\n►শিক্ষা-দীক্ষার ব্যাপারে ইসলাম নারীকে কী অধিকার দিয়েছে\n\n‘‘যারা জ্ঞানী ও বিদ্যান তারা বলেন, আমরা এর (কুরআন) প্রতি ঈমান এনেছি এবং কেবল বিবেক সম্পন্ন লোকেরাই (কোনো জিনিস থেকে) শিক্ষা গ্রহণ করতে পারবে।’’\nসূরা আলে ইমরান : ৭\n(এখানে নারী ও পুরুষ কোন পার্থক্য করা হয় নাই)\n\n“যে ব্যক্তি তিনটি কন্যা সন্তান বা তিনটি বোনকে লালন-পালন করবে এবং তাদেরকে ভদ্রতা, শিষ্টাচার, উত্তম চালচলন ও আচার ব্যবহার শিক্ষা দিয়ে সাবলম্বী হতে সাহায্য করবে, আল্লাহ তার জন্য জান্নাত ওয়াজিব করে দেবেন। এক ব্যক্তি জিজ্ঞাসা করলো, হে আল্লাহর রাসূল সাল্লাল্লাহু আলাইহি ওয়াসাল্লাম, কেউ যদি দুজনের জন্য এরূপ করে? তিনি বললেন, দু’জনের জন্য এরূপ করলেও হবে।”\nশারহুস সুন্নাহ, হাদীস নং ৩৪৫৭\n\nআনসারী মহিলাদের সম্পর্কে আয়েশা রাদিয়াল্লাহু ‘আনহা বলেনঃ\n‘‘আনসারী মহিলারা কতই না ভাল! দীনের বিধি-বিধান সম্পর্কে জ্ঞান লাভের ক্ষেত্রে লজ্জা-শরম তাদের পথে বাধা হয়ে দাঁড়াতে পারে নি।’’\nমুসলিম, সহীহ্ মুসলিম, ১ম খণ্ড, প্রাগুক্ত, পৃ. ২৬১\n\nপুরুষদের শিক্ষার পাশাপাশি নবী সাল্লাল্লাহু আলাইহি ওয়াসাল্লাম নারী শিক্ষারও পৃষ্ঠপোষক ছিলেন। তিনি সপ্তাহের একটি বিশেষ দিনে নারীদের নিকট বক্তৃতা করতেন এবং তাদের প্রশ্নের উত্তর দিতেন। সম্ভ্রান্ত মহিলাদের তো কথাই নেই। এমনকি দাসীদেরকেও শিক্ষা দান করার জন্য নবী সাল্লাল্লাহু আলাইহি ওয়াসাল্লাম আদেশ করেছেন।’’\nআবু আব্দুল্লাহ্ মুহাম্মদ ইবনে ইসমাইল, কিতাবুল ইলম, পূর্বোক্ত, পৃ. ২০\n\n‘‘মহিলারা নবী সাল্লাল্লাহু আলাইহি ওয়াসাল্লামকে বললো, আপনার কাছে পুরুষরা এত ভিড় লাগিয়ে থাকে যে, অনেক সময় আমাদের পক্ষে আপনার কথা শুনা সম্ভবই হয় না। অতএব আমাদের জন্য আপনি আলাদা একটি দিন ধার্য করে দিন। একথা শুনে নবী সাল্লাল্লাহু আলাইহি ওয়াসাল্লাম তাদের জন্য একটি দিন নির্দিষ্ট করে দিলেন। সেই দিন তিনি তাদের কাছে গিয়ে উপদেশ দিতেন এবং সৎকাজের নির্দেশ দান করতেন।’’\nবুখারী, সহীহুল বুখারী, প্রাগুক্ত, পৃ. ২০\n\n‘‘তোমরা তোমাদের স্ত্রী-পুত্রের কাছে ফিরে যাও এবং তাদের কাছেই অবস্থান কর। তাদেরকে দীন সম্পর্কে শিক্ষা দাও এবং তা মেনে চলার নির্দেশ দাও।’’\nবুখারী, সহীহুল বুখারী, ১ম খণ্ড, কিতাবুল আযান, প্রাগুক্ত, পৃ. ৮৮\n\nইসলামের শিক্ষা সম্পর্কে সে যুগের মহিলারা কত গভীর ও সূক্ষ্ম দৃষ্টি নিয়ে অধ্যয়ন করতেন আয়েশা রাদিয়াল্লাহু ‘আনহা-এর নিম্নের উক্তি হতেই তা বোঝা যায়ঃ\n‘‘নবী সাল্লাল্লাহু আলাইহি ওয়াসাল্লাম-এর যুগে কুরআন মাজীদের কোনো আয়াত নাযিল হলে, আমরা তার শব্দগুলো হুবহু মুখস্থ না করলেও তার হালাল-হারাম এবং আদেশ-নিষেধগুলো স্মৃতিপটে গেঁথে নিতাম।’’\nইবন আবদি রাব্বিহি, আল্-ইকদুল ফরীদ, ১ম খণ্ড, কায়রোঃ মাতবাআতু লাজনাতিত্ তা’লীক, ১৯৬৫, পৃ. ২৭৬\n\nআয়েশা রাদিয়াল্লাহু ‘আনহা-এর বিভিন্ন বিষয়ে ব্যাপক জ্ঞান সম্পর্কে তাঁর ছাত্র উরওয়া ইবন্ যুবায়র রাদিয়াল্লাহু ‘আনহু বলেছেন,\n‘‘আমি কুরআন, ইসলামের ফরযসমূহ, হালাল ও হারাম, কাব্য ও সাহিত্য, আরবদের ইতিহাস ও নসবনামা বিষয়ক জ্ঞানের ক্ষেত্রে আয়েশা রাদিয়াল্লাহু ‘আনহা-এর চেয়ে অধিক জ্ঞানী লোক আর দেখি নি। ।\nহাফিজ যাহাবী, তাযকিরাতুল হুফফাজ, ১ম খণ্ড, বৈরুতঃ দারু ইহ্ইয়ায়িত্ তুরাসিল আরাবী, তা. বি., পৃ.২৭\n\nমূসা ইবন্ তালহা বলেনঃ\n‘‘আমি আয়েশা রাদিয়াল্লাহু ‘আনহা-এর চেয়ে অধিক বাগ্মী ও শুদ্ধভাষী আর কাউকে দেখি নি।’’\nইবনে হাজার আল্-আসকালানী, আল্ ইসাবা ফী তামীযিস্ সাহাবা, ৪র্থ খণ্ড, প্রাগুক্ত, পৃ. ৩৬০\n\nইবনে আবী মূলায়কা আয়েশা রাদিয়াল্লাহু ‘আনহা-কে বললেন,আপনি চিকিৎসা বিদ্যা কিভাবে শিখেছেন?\n\nআয়েশা রাদিয়াল্লাহু ‘আনহা বললেনঃ\nনবী সাল্লাল্লাহু আলাইহি ওয়াসাল্লাম অসুস্থ হয়ে পড়লে বাইরে থেকে আগত প্রতিনিধিদল তাঁর চিকিৎসা করতো। আমি সেগুলো মনে রাখতাম।\nহাকেম, মুসতাদরাক, ৪র্থ খণ্ড, প্রাগুক্ত, পৃ. ১১"
    },
    {
        "1": "ইসলামে নারী নেতৃত্ব",
        "2": "ভুমিকা:\n\nইসলাম অতি যুক্তিসঙ্গত একটি জীবন ব্যবস্থা কিন্তু এ ধর্মকে যারা তাদের পেশা বা রুটি রোজগারের পন্থা হিসাবে বেছে নিয়েছিলেন সেই দীর্ঘদিন থেকে এবং  যারা  বাস্তব জগতের পরিবর্তিত সামাজিক বাস্তবতা, বিজ্ঞান, রাষ্ট্র নীতি বা ইতিহাসের বিভিন্ন বিষয়ে জ্ঞান চর্চায় আগ্রহ ছিলেন না তারা সমাজের কোন পরিবর্তন দেখলে শুধু আবেগী প্রতিক্রিয়া বা রিয়েকশন করা ছাড়া তেমন কিছু করতে পারেননা! কিভাবে বুদ্ধি-ভিত্তিক ও দার্শনিক দৃষ্টিভঙ্গি দিয়ে এসবের মোকাবিলা করা যায় সে কৌশল অর্জনে তারা ব্যর্থ। তাই আগের দিনের কোন উস্তাদের ভাবনা বা বিবেচনার যোগ্যতায় যে দুর্বলতা বা সীমাবদ্ধতা থাকতে পারে সেটি বুঝার ক্ষমতা হারিয়ে যায়। ফলে তাদের সব কথা কেউ চূড়ান্ত সঠিক  বলে না মানলে তখন তাঁকে ইসলাম থেকে খারিজ বলা ছাড়া তাদের মাথায় কিছু আসে না! তবে কেউ নিজেকে আধুনিক জ্ঞাণের পন্ডিত ভেবে আগের দিনের জ্ঞাণি গুনিদের অবদানকে তুচ্ছজ্ঞান করা যেমন হবে মস্তবড় মূর্খতা তেমনি তাদের সব কথা সময়ের সাথে পরিবর্তিত পরিস্থিতিতে কতটুকু প্রযোয্য সেটি বিবেচনার অক্ষমতাও  হবে চুড়ান্ত ধর্মান্ধতা। আর এসব ধর্মান্ধকে ধর্মীয় অঙ্গনে অবাধ বিচরণের সুযোগ দিয়েই কিন্তু ধর্মের বিষয়ে আজ দেখা দিয়েছে এত বিড়ম্বনা। সেই সুদূর অতীতের কোন বিশেষ প্রেক্ষিতে বলা কোন বানীকে সর্বকালের ও সর্বযুগের ঔষধ হিসাবে ব্যবহার করতে গেলে যে অধিকাংশ মানুষের পক্ষে তা গ্রহনযোগ্য হয় না এবং কেন হয় না তা বুঝার ক্ষমতা তাদের নাই। আর সে জন্য কোরআন থেকে অপ্রাসঙ্গিক দু একটা কোটেশন দিয়ে বা হাদিস উল্লেখ করে কাউকে ভিলেন বানাবার চেষ্টা করলেই  সমস্যার সমাধান হয়ে যায় না।\n\nপ্রতিটি যুগে সমাজের একটি  সামাজিক ও রাজনৈতিক কাঠামো এবং কালচারাল ধারা থাকে যা থেকে মানুষ প্রভাব মুক্ত হতে পারেনা। এমনকি নবী রসুলদেরকে তাদের সমাজের প্রচলিত অনেক কালচার যা পৌত্তলিকতার সাথে সংঘর্ষিক নয় তা গ্রহণ করতে দেখা যায় যদিও সেটি বর্তমান সমাজ ব্যবস্থায় গ্রহনযোগ্য নয়।  পুরানো যুগের মানুষের কাছে গণতন্ত্র ও দাসপ্রথা মুক্ত কোন সমাজের ধারণা ছিলনা বলে বর্তমান মানব সভ্যতায় গণতন্ত্রের প্রবর্তন ও বিকাশকে ধর্মবিরোধী প্রবণতা বলা ঠিক হবে না। তাছাড়া ধর্মকে বিদাতমুক্ত ও বিশুদ্ধ করার নামে মানুষকে আগের যুগীয় সামাজিক প্রথা বা চিন্তাধারার গণ্ডীতে আবদ্ধ রাখতে চাইলে ধর্ম নিয়ে বাড়বে বিড়ম্বনা।\n\nপুরুষতান্ত্রিক সমাজে নারীগণ বিভিন্নভাবে নির্যাতনের শিকার হয়েছেন। বিভিন্ন ধর্মগ্রন্থে নারীদের ব্যাপারে যে সব কথাবার্তা এসেছে তাতে নারীদের প্রতি তেমন কোন সম্মান দেখানো হয় নাই। অবশ্য ইসলাম বলে সে সকল গ্রন্থসমূহ বিকৃত হয়ে যাওয়ার ফলেই নারীদের উপর আসে এ অবিচার।  পুরুষ শাসিত সমাজ ব্যবস্থার শিকার হয়ে আজকাল নিজেকে তথাকথিত \"অতি ধার্মিক\" মুসলিম দাবী করা কিছু পুরুষেরাই এক মাত্র (নারীরা নয়) বলতে চান যে কোন নারী যতই উপযুক্ত বা প্রতিভাশালী হন না কেন তিনি সমাজে কোন কর্তৃত্ব বা শাসন ক্ষমতার দায়িত্বে বা সর্বোচ্চ পদে বসতে পারবেননা কারণ তাদের কথায় \"ইসলামে নারী নেতৃত্ব হারাম তাই নারীরা যে দেশের শাসনে সর্বোচ্চ পদে বসবেন  দেশের পতন হবে! কিন্তু ইতিহাস ঘাটলে বাস্তবে সেটি সত্যি বলে প্রমাণ করা যায়না!\nআজ যদি কেউ বলেন,\n\n\"রাণী ভিক্টোরিয়ার অধীনে ব্রিটিশ সাম্রাজ্য চালিত ছিল এবং তিনি একজন সফলকাম সম্রাজ্ঞী ছিলেন। মুসলমানরা তার \"গোলামী\" করেছে। এখনো ব্রিটেনের রাণী এলিজাবেথ এবং এর প্রধানমন্ত্রী একজন নারী। ইউরোপের অনেক অনেক দেশ এবং বড় বড় প্রতিষ্ঠানের নেতৃত্ব নারীরা দিচ্ছে। ভারতে ইন্দিরা গান্ধীর অধীনে ভারত সফলকাম ছিল। মুসলমানদেরকে ইন্দিরা গান্ধী নাকানী-চোবানি খাইয়ে তাদের দেশকে দুইভাগে ভাগ করে পরাজিত করেছে। সুতরাং নারী বিদ্বেষী ও বৈষম্যমূলক বাণী বাস্তবতা \"মিথ্যা\" প্রমাণ করেছে। সুদূর অতীতের রাণী বিলকিসও একজন সফলকাম রাণী ছিলেন যা কোরআনে পাওয়া যায়। তার দেশ নিছক পৌত্তলিক ছিল বলে সুলাইমান তার দেশকে আক্রমণের হুমকি দেন। রাণী যুদ্ধের মোকাবেলায় সন্ধি বেছে নিয়েছিলেন। এখানেই স্পষ্টই দেখা যায় কে ভাল, কে প্রকৃত মহান।\"\n– Dara Mansur\n\nনারী নেতৃত্ব ইসলামে নাজায়েয বলে রাসুল (স:) যে হাদিসটি যারা উপস্থাপন করেন তারা সে হাদিসটি যে আসলে একটি বিশেষ প্রেক্ষাপটে অর্থাৎ যখন বলা হয়েছিল তখনকার একটি বিশেষ দেশের উদ্দেশ্য রাসুল (স:)সে কথা বলেছিলেন তা বিবেচনা না করে ও অগ্রাহ্য করে সে বক্তব্যকে সর্বজনীন (generalize)করতে গেলে যে নবীর বাণীর শুদ্ধতা ও  ত্রুটিমুক্ততাকে প্রশ্নবিদ্ধ করা হচ্ছে বা ভুল বলার সুযোগ সৃষ্টি করছেন সেটি এই তথাকথিত \"ইসলামপন্থী পুরুষদের\" মাথায় ঢুকতে চায় না। এ দলে কট্টর সৌদি সালাফিদের সাথে গোঁড়ামিতে ডুবন্ত পাক ভারতীয় কিছু তথাকথিত আলেমরাও আছেন।\n\nসেই হাদিসটি বুঝতে করতে একজন ইসলামী স্কলারের মাত্র কয়েক মিনিটের নিচের ভিডিওটি শুনতে পারেন বক্তব্যে\n\nইসলামের দৃষ্টিতে নারী বা পুরুষ যে কেহ নেতৃত্ব দেন না কেন তাতে কোন আপত্তি থাকার কথা নয় তবে সে নেতৃত্ব কিভাবে পরিচালিত হচ্ছে অর্থাৎ সেটি কি ন্যায় নীতির ভিত্তিতে দক্ষতার সহিত হচ্ছে কি না সেটি হচ্ছে দেখার বিষয়। আর সেটি  কোন দেশের নোংরা রাজনীতির পরিবারতন্ত্র বজায় রাখতে বা দলীয় কোন্দল এড়াতে কোন বিধবা নারীকে এনে রাষ্ট্রীয় ক্ষমতায় বসিয়ে দেয়ার রীতি চালু করতে হবে তেমনটিও নয়।\n\nউপসংহার\nআসলে পুরুষ শাসিত সমাজ ব্যবস্থার মানসিকতা যারা লালন করেন এবং নিজেদেরকে তথাকথিত \"অতি ধার্মিক পুরুষ\"  বলে দাবী করেন তাদের অনেকই এখনও যে সেই আইয়ামে জাহেলিয়াতের লোকদের আচরণ করতে চান নিজের অজান্তে সেটি মানতে রাজি নন। তাদের দৃষ্টিভঙ্গিসমূহ এখনও পরিবর্তন করতে পারেন নাই। কুরআনে বলা হয়েছে, যখন তাদের কাছে কোন কন্যা সন্তানের খবর দেওয়া হত তখন তাদের মুখ কালো হয়ে যেত। এ সব লোকদের অবস্থা অনেকটা তাই হয়েছে। আজ প্রয়োজন আমাদের দৃষ্টিভঙ্গিসমূহ পরিবর্তন করার।\n\nরেফারেন্স :\nCan women be leaders in Islam?\nইসলামে নারী নেতৃত্ব কি জায়ায না নাজায়েয তা যুক্তিসহকারে আলোচনা কর।\nWomen's Leadership in the Mosque & Society | Dr. Shabir Ally"
    },
    {
        "1": "ইসলামে নারীর যৌন অধিকার",
        "2": "[লেখাটিতে আমরা যা জানবো -\n* ইসলামের দৃষ্টিতে নারী কি পুরুষের উপভোগের যৌন মেশিন?\n* ইসলামে কি পুরুষকে স্ত্রীর ওপর যথেচ্ছ যৌনাচারের ফ্রি লাইসেন্স দেওয়া হয়েছে?\n* স্ত্রীরা তোমাদের শস্যক্ষেত্র – কেন এই আয়াত?\n* ইসলামে কি নারীদের যৌন চাহিদার কোন স্বীকৃতি নেই?\n* ইসলামে কি যৌন অধিকার একতরফাভাবে পুরুষকে দেওয়া হয়েছে? ]\n\nভূমিকা\n\nইসলামের সমালোচকরা অনেকে বুঝাতে চান যে ইসলামে নারীদের যৌন চাহিদার কোন মূল্য নাই, বরং এই ব্যাপারে পুরুষকে একতরফা অধিকার দেওয়া হয়েছে, পুরুষ যখন ইচ্ছা তখন যৌন চাহিদা পূরণ করবে আর স্ত্রী সেই চাহিদা পূরণের জন্য সদা প্রস্তুত থাকবে। এই ধারণার পেছনে কুরআন আয়াত এবং হাদিসের অসম্পূর্ণ পাঠের বিশাল ভূমিকা রয়েছে। বস্তুত কুরআনের কিছু আয়াত বা কিছু হাদিস দেখে কোন বিষয় সম্পর্কে ইসলামের শিক্ষাকে পুরোপুরি উপলব্ধি করা সম্ভব নয়, বরং তা অনেক ক্ষেত্রেই পাঠককে বিভ্রান্ত করতে পারে। কোন বিষয় সম্পর্কে ইসলামের শিক্ষাকে সঠিকভাবে উপলদ্ধি করতে হলে সেই সংক্রান্ত কুরআনের সবগুলো আয়াত এবং সবগুলো হাদিসকে সামনে রাখতে হবে। যা হোক, আমার এই লেখার উদ্দেশ্য শুধু এতটুকু দেখানো ইসলামে নারীদের যৌন চাহিদার কোন স্বীকৃতি আছে কি-না। আসুন চলে যাই মূল আলোচনায়।\n\n\n\nপরিচ্ছেদ ১\n\nকেন এই দাবি?\n\nসূরা বাকারার ২২৩ নম্বর আয়াতে বলা হয়েছে-\n\nنِسَاؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ\n\nYour wives are a tilth for you, so go to your tilth, when or how you will\n\nতোমাদের স্ত্রীরা হলো তোমাদের জন্য শস্যক্ষেত্র। অতএব তোমরা তোমাদের শস্য-ক্ষেত্রে যেভাবে ইচ্ছা গমন কর।\n\nহঠাৎ করে এই আয়াতাংশ কারো সামনে পেশ করা হলে মনে হতে পারে যে এখানে পুরুষকে যখন ইচ্ছা তখন তার স্ত্রীর সাথে যৌনাচার অবাধ অনুমতি দেওয়া হচ্ছে- এমনকি স্ত্রীর সুবিধা-অসুবিধার দিকেও তাকানোর কোন প্রয়োজন যেন নেই। যারা এই ধরণের ধারণার প্রচারণা চালান তারা সাধারণত এই আয়াতটি উল্লেখ করার পর তাদের ধারণার সাপোর্টে কিছু হাদিসও পেশ করেন, যেমন-\n\nকোন স্ত্রী যদি তার স্বামীর বিছানা পরিহার করে রাত কাটায় তবে ফেরেশতারা সকাল পর্যন্ত তাকে অভিশাপ দিতে থাকে। (মুসলিম, হাদিসের ইংরেজি অনুবাদ-৩৩৬৬)\n\nউপরিউক্ত আয়াতাংশ এবং এই ধরণের কিছু হাদিস পেশ করে অনেকই এটা প্রমাণ করতে চান ইসলাম কেবল পুরুষের যৌন অধিকারকে প্রতিষ্ঠা করেছে এবং নারীকে যৌন মেশিন হিসেবে যখন তখন ব্যবহারের ফ্রি লাইসেন্স দিয়ে রেখেছে। সোজা কথায় ইসলামে যৌন অধিকার যেন একতরফাভাবে পুরুষের! আসলেই কি তাই?\n\n\n\nপরিচ্ছেদ ২\n\n২.১ কুসংস্কারের মূলোচ্ছেদকারি কুরআনের ২:২২৩ আয়াত সংক্রান্ত বিভ্রান্তির নিরসন\n\nমদিনার ইহুদিদের মধ্যে একটা কুসংস্কার এই ছিল যে, কেউ যদি তার স্ত্রীর সাথে পেছন দিক থেকে যোনিপথে সঙ্গম করত তবে বিশ্বাস করা হতো যে এর ফলে ট্যারা চোখবিশিষ্ট সন্তানের জন্ম হবে। মদিনার আনসাররা ইসলামপূর্ব যুগে ইহুদিদের দ্বারা যথেষ্ট প্রভাবিত ছিল। ফলে আনসারগণও এই কুসংস্কারে আচ্ছন্ন ছিলেন। মক্কাবাসিদের ভেতর এই কুসংস্কার ছিল না। মক্কার মুহাজিররা হিজরত করে মদিনায় আসার পর, জনৈক মুহাজির যখন তার আনসার স্ত্রীর সাথে পেছন দিক থেকে সঙ্গম করতে গেলেন, তখন এক বিপত্তি দেখা দিল। আনসার স্ত্রী এই পদ্ধতিকে ভুল মনে করে জানিয়ে দিলেন রাসূলুল্লাহ (সাল্লাল্লাহু আলাইহি ওয়া সাল্লাম) এর অনুমতি ব্যতিত এই কাজ তিনি কিছুতেই করবেন না। ফলে ঘটনাটি রাসূলুল্লাহ (সাল্লাল্লাহু আলাইহি ওয়া সাল্লাম) পর্যন্ত পৌঁছে গেল। এ প্রসঙ্গেই কুরআনের আয়াত (২:২২৩) নাযিল হয়, যেখানে বুঝানো হচ্ছে- সামনে বা পেছনে যেদিক দিয়েই যোনিপথে গমন করা হোক না কেন, তাতে কোন সমস্যা নেই। শস্যক্ষেত্রে যেদিক দিয়ে বা যেভাবেই গমন করা হোক না কেন তাতে শস্য উত্পাদনে যেমন কোন সমস্যা হয় না, তেমনি স্বামী তার স্ত্রীর যোনিপথে যেদিক দিয়েই গমন করুক না কেন তাতে সন্তান উত্পাদনে কোন সমস্যা হয় না এবং এর সাথে ট্যারা চোখবিশিষ্ট সন্তান হবার কোন সম্পর্ক নেই। বিস্তারিত তাফসির পড়ে দেখতে পারেন।\n\nকাজেই এই আয়াতের উদ্দেশ্য ইহুদিদের প্রচারিত একটি কুসংস্কারের মূলোত্পাটন, স্ত্রীর সুবিধা অসুবিধার প্রতি লক্ষ না রেখে যখন তখন অবাধ যৌনাচারের অনুমোদন নয়। যারা মনে করেন কুরআনে ইহুদি খৃষ্টানদের কিতাব থেকে ধার করা হয়েছে বা মুহাম্মাদ (সাল্লাল্লাহু আলাইহি ওয়া সাল্লাম) ইহুদি খৃষ্টানদের থেকে শুনে শুনে কুরআন রচনা করেছেন, এই আয়াত তাদের জন্য বেশ অস্বস্তিকর বটে! প্রকৃত মুক্তচিন্তার অধিকারীদের বরং এই আয়াতের প্রশংসা করার কথা ছিল, কিন্তু প্রশাংসার যোগ্য আয়াতটিকে সমালোচনার লক্ষ্যবস্তু বানানো হয়েছে।\n\n২.২ ফেরেশতাদের অভিশাপ সংক্রান্ত হাদিসটির বিশ্লেষণ\n\nএবার ফেরেশতাদের অভিশাপ করা সংক্রান্ত ওপরের হাদিসটার কথায় আসি। এই হাদিসটা বুখারিতেও এসেছে আরেকটু পূর্ণরূপে এভাবে:\n\nযদি কোন স্বামী তার স্ত্রীকে বিছানায় ডাকে (যেমন- সঙ্গম করার জন্য), আর সে প্রত্যাখান করে ও তাকে রাগান্বিত অবস্থায় ঘুমাতে বাধ্য করে, ফেরেশতারা সকাল পর্যন্ত তাকে অভিশাপ করতে থাকে। [বুখারি, ইংরেজি অনুবাদ ভলি- ৪/বুক-৫৪/৪৬০]\n\nএকটু ভালো করে লক্ষ্য করুন,\n\nস্ত্রী স্বামীর ডাকে সাড়া না দেওয়ায় স্বামী রাগান্বিত হয়ে কী করছে?\n\nস্ত্রীর ওপর জোর-জবরদস্তি করে নিজের যৌন অধিকার আদায় করে নিচ্ছে?\n\nনাকি ঘুমিয়ে পড়েছে?\n\nএই হাদিসে নারী কর্তৃক স্বামীর ডাকে সাড়া না দেওয়ার কারণে স্ত্রীর সমালোচনা করা হলেও পুরুষকে কিন্তু জোর-জবরদস্তি করে নিজ অধিকার আদায়ে উত্সাহিত করা হচ্ছে না। আবার স্ত্রী যদি অসুস্থতা বা অন্য কোন সঙ্গত ওজরের কারণে যৌনাচার হতে বিরত থাকতে চান, তবে তিনি কিছুতেই এই সমালোচনার যোগ্য হবেন না, কেননা ইসলামের একটি সর্বস্বীকৃত নীতি হচ্ছে:\n\nআল্লাহপাক কারো ওপর তার সাধ্যের অতিরিক্ত বোঝা চাপান না।\n\nআল্লাহ কাউকে তার সাধ্যাতীত কোন কাজের ভার দেন না [২:২৮৬]\n\nআমি কাউকে তার সাধ্যাতীত দায়িত্ব অর্পন করি না। [২৩:৬২]\n\n২.৩ ইসলাম কি শুধু নারীকেই সতর্ক করেছে?\n\nএটা ঠিক যে ইসলাম স্ত্রীদেরকে স্বামীর যৌন চাহিদার ব্যাপারে সতর্ক থাকতে বলেছে, কিন্তু স্বামীকে নিজ চাহিদা আদায়ের ব্যাপারে উগ্র হবার কোন অনুমতি যেমন দেয়নি তেমনি স্বামীকেও স্ত্রীর যৌন চাহিদার প্রতি যত্মবান হবার নির্দেশ দিয়েছে। ইসলাম স্ত্রীকে বলেছে যদি রান্নরত অবস্থায়ও স্বামী যৌন প্রয়োজনে ডাকে তবে সে যেন সাড়া দেয়, অন্য দিকে পুরুষকে বলেছে সে যেন তার স্ত্রীর সাথে ভালো আচরণ করে, স্ত্রীর কাছে ভালো সাব্যস্ত না হলে সে কিছুতেই পূর্ণ ঈমানদার বা ভালো লোক হতে পারবে না। এই কথা জানার পরও কোন পুরুষ কি স্ত্রীর সুবিধার প্রতি কোনরূপ লক্ষ না রেখেই যখন তখন তাকে যৌন প্রয়োজনে ডাকবে? ইসলাম পুরুষকে এব্যাপারেও সাবধান করে দিয়েছে যে নিজের যৌন চাহিদা পূরণ করতে গিয়ে স্ত্রীর যৌন চাহিদার কথাকে সে যেন ভুলে না যায়। অনেকে হয়ত ভাবছেন, কী সব কথা বলছি, কোথায় আছে এসব?\n\nচলুন সামনে এগিয়ে দেখি।\n\n\n\nপরিচ্ছেদ ৩\n\n\n\n৩.১ ইসলামে স্ত্রীর সাথে সদাচরণের গুরুত্ব\n\nনিচের হাদিসগুলো একটু ভালো করে লক্ষ করুন:\n\nহাদিস-১\n\nআবুহুরায়রা (رضي الله عنه) থেকে বর্ণিত:\n\nরাসূলুল্লাহ (সাল্লাল্লাহু আলাইহি ওয়া সাল্লাম) বলেন, ঈমানওয়ালাদের মধ্যে পরিপূর্ণ মুমিন সেই ব্যক্তি, যার আচার-আচরণ উত্তম। আর তোমাদের মাঝে তারাই উত্তম যারা আচার-আচরণে তাদের স্ত্রীদের কাছে উত্তম। [তিরমিযি, হাদিস নং ১০৭৯]\n\nহাদিস-২\n\nআবু হুরাইরা (رضي الله عنه) হতে বর্ণিত:\n\nরাসূলুল্লাহ (সাল্লাল্লাহু আলাইহি ওয়া সাল্লাম) বলেন, মুমিন মু’মিনা(স্ত্রী)র প্রতি বিদ্বেষ রাখবে না। যদি তার একটি অভ্যাস অপছন্দনীয় হয় তবে আরেকটি অভ্যাস তো পছন্দনীয় হবে। [মুসলিম হাদিস নং- ১৪৬৯, ২৬৭২]\n\nহাদিস-৩\n\nআয়িশা (رضي الله عنه) হতে বর্ণিত:\n\nরাসূলুল্লাহ (সাল্লাল্লাহু আলাইহি ওয়া সাল্লাম) বলেন, ঈমানওয়ালাদের মধ্যে পরিপূর্ণ মুমিন সেই ব্যক্তি যার আচার-আচরণ উত্তম এবং নিজ পরিবারের জন্য অনুগ্রহশীল। [তিরমিযি, হাদিস নং- ২৫৫৫]\n\n\n\n৩.১.১ তাহলে আমরা দেখতে পাচ্ছি, ইসলামের শিক্ষা হচ্ছে:\n\n৩.১.১.১ মু’মিন পুরুষ তার মু’মিনা স্ত্রীর প্রতি বিদ্বেষ রাখতে পারবে না।\n\n৩.১.১.২ সদাচারী এবং স্ত্রী-পরিবারের প্রতি কোমল, নম্র, অনুগ্রহশীল হওয়া ঈমানের পূর্ণতার শর্ত।\n\n৩.১.১.৩ কোন পুরুষ যদি উত্তম হতে চায় তাকে অবশ্যই তার স্ত্রীর কাছে উত্তম হতে হবে।\n\nএকজন মুসলিমের কাছে সবচেয়ে গুরুত্বপূর্ণ যে বিষয় সেটা হচ্ছে তার ঈমান- যে ঈমানের জন্য সে নিজের প্রাণ বিসর্জন করতেও কুন্ঠিত হয় না- সেই ঈমানের পরিপূর্ণতার জন্য স্ত্রীর সাথে সদাচারী, নমনীয় এবং অনুগ্রহশীল হওয়া ছাড়া উপায় নেই। কোন মুসলিম উত্তম বলে বিবেচিত হতেই পারবে না যদি না স্ত্রীর সাথে তার আচার-আচরণ উত্তম হয়।\n\n৩.১.২ এখন প্রশ্ন হলো-\n\n৩.১.২.১ যে স্বামী তার স্ত্রীর যৌন চাহিদার প্রতি কোন লক্ষ্য রাখে না, সে কি তার স্ত্রীর কাছে উত্তম হতে পারে?\n\n৩.১.২.২ অথবা যে স্বামী তার স্ত্রীর সুবিধা অসুবিধার প্রতি লক্ষ্য না রেখে যখন তখন তার স্ত্রীর সাথে যৌনকার্যে লিপ্ত হয় সে কি তার স্ত্রীর কাছে উত্তম হতে পারে?\n\n৩.১.৩ উত্তর হচ্ছে, পারে না। একজন ভালো মুসলিম যেমন স্ত্রীর জৈবিক চাহিদার প্রতি যত্নবান হবে, তেমনি নিজের জৈবিক চাহিদা পূরণ করতে গিয়ে এমন অবস্থার সৃষ্টিও করবে না যা তার স্ত্রীর জন্য কষ্টকর হয়। স্ত্রীর প্রতি অসদাচরণ করে কেউ তার স্ত্রীর কাছে ভালো হতে পারে না আর পরিপূর্ণ মু’মিনও হতে পারে না।\n\n৩.২ ইসলামে স্ত্রীর যৌন চাহিদার প্রতি গুরত্ব\n\nইসলাম নারীর যৌন অধিকারকে শুধু স্বীকৃতিই দেয় না বরং এ ব্যাপারে কতটুকু সচেতন নিচের হাদিসটি তার একটি প্রকৃষ্ট প্রমাণ।\n\nআনাস বিন মালিক (رضي الله عنه) থেকে বর্ণিত:\n\nনবী (সাল্লাল্লাহু আলাইহি ওয়া সাল্লাম) বলেছেন, যখন পুরুষ তার স্ত্রীর সাথে সহবাস করে তখন সে যেন পরিপূর্ণভাবে (সহবাস) করে। আর তার যখন চাহিদা পূরণ হয়ে যায় (শুক্রস্খলন হয়) অথচ স্ত্রীর চাহিদা অপূর্ণ থাকে, তখন সে যেন তাড়াহুড়া না করে। [মুসান্নাফে আব্দুর রাজ্জাক, হাদিস নং-১০৪৬৮]\n\nকী বলা হচ্ছে এখানে? সহবাসকালে পুরুষ তার নিজের যৌন চাহিদা পুরো হওয়া মাত্রই যেন উঠে না যায়, স্ত্রীর যৌন চাহিদা পূরণ হওয়া পর্যন্ত যেন বিলম্ব করে। এরকম একটা হাদিস চোখ দিয়ে দেখার পরও কারো জন্য এমন দাবি করা কি ঠিক হবে যে ইসলামে নারীদের যৌন চাহিদার কোন স্বীকৃতি নেই!\n\nএসব তো গেল উপদেশ। কিন্তু বাস্তবে কেউ যদি এসব উপদেশ অনুসরণ না করে তাহলে এই ধরণের পুরুষদের সতর্ক করা তার অভিভাবক এবং বন্ধুদের যেমন দায়িত্ব তেমনিস্ত্রীরাও তাদের স্বামিদের বিরূদ্ধে ইসলামি রাষ্ট্রের কাছে নালিশ করার অধিকার রাখে। এধরণের কিছু ঘটনা পরিচ্ছেদ চারে আসছে।\n\nএছাড়া সঙ্গমকালে স্ত্রীকে যৌনভাবে উত্তেজিত না করে সঙ্গম করাকে ইসলামে নিষেধ করা হয়েছে। কেননা তাতে স্বামীর চাহিদা পূরণ হলেও স্ত্রীর চাহিদা পূরণ হয় না এবং স্ত্রীর জন্য তা কষ্টকর হয়। পরিচ্ছেদ পাঁচে এই ব্যাপারে আলোকপাত করা হবে।\n\n\n\nপরিচ্ছেদ ৪\n\nএই পরিচ্ছেদে আমরা কিছু দৃষ্টান্তমূলক ঘটনা নিয়ে আলোচনা করবো যেখানে স্ত্রীর যৌন অধিকারের প্রতি অবহেলা করার কারণে স্বামীকে সতর্ক করা হয়েছে, এমনকি স্বামীর বিরূদ্ধে ইসলামি শাসকের কাছে নালিশ পর্যন্ত করা হয়েছে।\n\nদৃষ্টান্ত-১\n\nআবু মুসা আশয়ারী (رضي الله عنه) থেকে বর্ণিত:\n\nহযরত ওসমান ইবনে মাযউন (رضي الله عنه) এর স্ত্রী মলিন বদন এবং পুরাতন কাপড়ে নবী করিম (ﷺ) এর বিবিদের কাছে এলেন। তাঁরা তাকে জিজ্ঞাসা করলেন, তোমার এই অবস্থা কেন? কুরাইশদের মাঝে তোমার স্বামী থেকে ধনী কেউ নেই। তিনি বললেন, এতে আমাদের কি হবে? কেননা আমার স্বামীর রাত নামাযে কাটে ও দিন রোযায় কাটে। তারপর নবী করিম (ﷺ)প্রবেশ করলেন। তখন নবীজীর স্ত্রীগণ বিষয়টি তাকে বললেন। অত:পর হযরত ওসমান ইবনে মাযউন (رضي الله عنه) এর সাথে সাক্ষাত হলে তিনি তাকে বললেন,-“আমার মধ্যে কি তোমার জন্য কোন আদর্শ নাই?” হযরত ওসমান (رضي الله عنه) বললেন, কী বলেন ইয়া রাসূলুল্লাহ? আমার পিতামাতা আপনার জন্য উৎসর্গিত! তখন তিনি বললেন-“তবে কি তোমার রাত নামাযে আর দিন রোযায় কাটে না? অথচ তোমার উপর তোমার পরিবারের হক রয়েছে, আর তোমার উপর তোমার শরীরেও হক রয়েছে, তুমি নামাযও পড়বে, আবার ঘুমাবেও, আর রোযাও রাখবে আবার ভাঙ্গবেও”। তিনি বললেন তারপর আরেকদিন তার স্ত্রী পরিচ্ছন্ন ও সুগন্ধিত অবস্থায় এলেন যেন নববধু। [মাজমায়ে জাওয়ায়েদ, হাদিস নং ৭৬১২; সহীহ ইবনে হিব্বান, হাদিস নং-৩১৬]\n\nদৃষ্টান্ত-২:\n\nআবু জুহাইফা (رضي الله عنه) বলেন:\n\nনবী (সাল্লাল্লাহু আলাইহি ওয়া সাল্লাম) সালমান (رضي الله عنه) এবং আবু দারদা (رضي الله عنه) এর মধ্যে ভ্রাতৃত্ব বন্ধন স্থাপন করেছিলেন। সালমান (رضي الله عنه) আবু দারদা (رضي الله عنه) এর সাথে সাক্ষাত করতে গেলেন আর উম্মে দারদা (رضي الله عنه) [আবু দারদা (رضي الله عنه)এর স্ত্রী]-কে ময়লা কাপড় পরিহিত অবস্থায় দেখতে পেলেন এবং তাকে তার ঐ অবস্থার কারণ জিজ্ঞাসা করলেন। তিনি বললেন, “আপনার ভাই আবু দারদার দুনিয়ার চাহিদা নাই”। এর মধ্যে আবু দারদা এলেন এবং তার (সালমানের) জন্য খাবার তৈরি করলেন আর বললেন, “খাবার গ্রহণ করো কারণ আমি রোযা আছি”। সালমান(رضي الله عنه) বললেন, “তুমি না খেলে আমি খাচ্ছি না”। কাজেই আবু দারদা(رضي الله عنه) খেলেন। যখন রাত হলো, আবু দারদা (رضي الله عنه) উঠে পড়লেন (রাতের নামায পড়ার জন্য)। সালমান (رضي الله عنه) বললেন, “ঘুমাও”; তিনি ঘুমালেন। পুনরায় আবু দারদা উঠলেন (নামাযের জন্য), আর সালমান (رضي الله عنه) বললেন, “ঘুমাও”। রাতের শেষ দিকে সালমান (رضي الله عنه) তাকে বললেন, “এখন ওঠো (নামাযের জন্য)”। কাজেই তারা উভয়ে নামায পড়লেন এবং সালমান (رضي الله عنه) আবু দারদা (رضي الله عنه)কে বললেন,“তোমার ওপর তোমার রবের হক রয়েছে; তোমার ওপরে তোমার আত্মার হক রয়েছে, তোমার ওপর তোমার পরিবারের হক রয়েছে; কাজেই প্রত্যেককে তার প্রাপ্য হক প্রদান করা উচিত”। পরে আবু দারদা (رضي الله عنه) নবী (সাল্লাল্লাহু আলাইহি ওয়া সাল্লাম)-এর সাথে সাক্ষাত করলেন এবং একথা তার কাছে উল্লেখ করলেন। নবী (সাল্লাল্লাহু আলাইহি ওয়া সাল্লাম) বললেন, “সালমান সত্য বলেছে।” [বুখারি, হাদিস নং -১৮৬৭]\n\nদৃষ্টান্ত-৩:\n\nহযরত আবদুল্লাহ ইবনে আমর (رضي الله عنه) বলেন, আমার পিতা একজন কুরাইশি মেয়ের সাথে আমাকে বিয়ে করিয়ে দিলেন। উক্ত মেয়ে আমার ঘরে আসল। আমি নামায রোযা ইত্যাদি এবাদতের প্রতি আমার বিশেষ আসক্তির দরুণ তার প্রতি কোন প্রকার মনোযোগ দিলাম না। একদিন আমার পিতা- আমর ইবনে আস (رضي الله عنه) তার পুত্রবধুর কাছে এসে জিজ্ঞাসা করলেন, তোমার স্বামীকে কেমন পেয়েছ? সে জবাব দিল, খুবই ভালো লোক অথবা বললো খুবই ভালো স্বামী। সে আমার মনের কোন খোঁজ নেয় না এবং আমার বিছানার কাছেও আসে না। এটা শুনে তিনি আমাকে খুবই গালাগাল দিলেন ও কঠোর কথা বললেন এবং বললেন, আমি তোমাকে একজন কুরাইশি উচ্চ বংশীয়া মেয়ে বিয়ে করিয়েছি আর তুমি তাকে এরূপ ঝুলিয়ে রাখলে? তিনি নবী করিম (ﷺ) এর কাছে গিয়ে আমার বিরূদ্ধে নালিশ করলেন। তিনি আমাকে ডাকালেন। আমি উপস্থিত হলে তিনি জিজ্ঞাসা করলেন, তুমি কি দিনভর রোযা রাখ? আমি বললাম হ্যাঁ। তিনি জিজ্ঞাসা করলেন, তুমি কি রাতভর নামায পড়? আমি বললাম হ্যাঁ। তিনি বললেন, কিন্তু আমি রোযা রাখি ও রোযা ছাড়ি, নামায পড়ি ও ঘুমাই, স্ত্রীদের সাথে মেলামেশা করি। যে ব্যক্তি আমার সুন্নতের প্রতি আগ্রহ রাখে না সে আমার দলভুক্ত না।[মুসনাদে আহমাদ, হাদিস নং- ৬৪৪১]\n\nদৃষ্টান্ত-৪:\n\nকাতাদাহ (رحمة الله) বলেন, একজন মহিলা উমর (رضي الله عنه)-এর কাছে এসে বললেন, আমার স্বামী রাতভর নামায পড়েন এবং দিনভর রোযা রাখেন। তিনি বললেন, তবে কি তুমি বলতে চাও যে, আমি তাকে রাতে নামায পড়তে ও দিনে রোযা রাখতে নিষেধ করি? মহিলাটি চলে গেলেন। তারপর আবার এসে পূর্বের ন্যায় বললেন। তিনিও পূর্বের মতো উত্তর দিলেন। কা’ব বিন সূর (رحمة الله) বললেন, আমিরুল মু’মিনিন, তার হক রয়েছে। তিনি জিজ্ঞাসা করলেন, কীরূপ হক? কা’ব (رحمة الله) বললেন, কা’ব (رحمة الله) বললেন, আল্লাহ তাআলা তার জন্য চার বিবাহ হালাল করেছেন। সুতরাং তাকে চারজনের একজন হিসেব করে প্রত্যেক চার রাতের এক রাত তার জন্য নির্ধারিত করে দিন। আর প্রত্যেক চার দিনের একদিন তাকে দান করুন। উমর(رضي الله عنه) তার স্বামীকে ডেকে বলে দিলেন যে, প্রতি চার রাতের একরাত তার কাছে যাপন করবে এবং প্রতি চারদিনের একদিন রোযা পরিত্যাগ করবে। [মুসান্নাফে আব্দুর রাজ্জাক, হাদিস নং: ১২৫৮৮]\n\n\n\nপরিচ্ছেদ ৫\n\nইসলামে শৃঙ্গারের গুরুত্ব\n\nইসলাম সঙ্গমের পূর্বে স্ত্রীর সাথে অন্তরঙ্গতা সৃষ্টি বা শৃঙ্গার করার প্রতি যথেষ্ঠ গুরুত্ব আরোপ করে। স্ত্রীর যৌনাঙ্গকে সঙ্গমের জন্য প্রস্তুত না করেই তার ওপর ঝাঁপিয়ে পড়াকে- যা স্ত্রীর জন্য অত্যন্ত কষ্টকর- ইসলামে ‘পশুর ন্যায় সঙ্গম করা’ বলে অভিহিত করা হয়েছে এবং সঙ্গমের আগে শৃঙ্গার এবং আবেগপূর্ণ চুম্বন করাকে সুন্নাতে মু্‌ওয়াক্কাদাহ বলা হয়েছে। এই পরিচ্ছদে জনৈক মহিলা প্রশ্নের প্রেক্ষিতে দারুল-ইফতা, Leicester, UK থেকে প্রদানকৃত একটি ফতোয়ার অংশ বিশেষ উদ্ধৃত করবো যাতে ইসলামে শৃঙ্গারের গুরুত্ব সুস্পষ্টভাবে প্রতীয়মান হবে:\n\nইমাম দাইলামি(رحمة الله) আনাস বিন মালিক(رضي الله عنه) এর বরাতে একটি হাদিস লিপিবদ্ধ করেছেন যে রাসুলুল্লাহ(সাল্লাল্লাহু আলাইহি ওয়া সাল্লাম) হতে বর্ণনা করা হয়েছে যে, “কেউ যেন পশুর মতো তার স্ত্রী হতে নিজের যৌন চাহিদাকে পূরণ না করে, বরং তাদের মধ্যে চুম্বন এবং কথাবার্তার দ্বারা শৃঙ্গার হওয়া উচিত।” (দাইলামি’র মুসনাদ আল-ফিরদাউস, ২/৫৫)\n\nইমাম ইবনুল কাউয়্যিম(رحمة الله) তাঁর বিখ্যাত ‘তিব্বে নববী’তে উল্লেখ করেছেন যে রাসূলুল্লাহ(সাল্লাল্লাহু আলাইহি ওয়া সাল্লাম) শৃঙ্গার করার আগে সঙ্গম করতে নিষেধ করেছেন।(দেখুন: ‘তিব্বে নববী’, ১৮৩, জাবির বিন আবদুল্লাহ হতে)\n\nআল্লামা আল-মুনাবি(رحمة الله) বলেন:\n\n“সঙ্গমের আগে শৃঙ্গার এবং আবেগপূর্ণ চুম্বন করা সুন্নাতে মু্‌ওয়াক্কাদাহ এবং এর অন্যথা করা মাকরূহ।” (ফাইজ আল-ক্বাদির, ৫/১১৫, দ্রষ্টব্য: হাদিস নং ৬৫৩৬) [সূত্র]\n\n\n\nশেষের কথা:\n\nশুরুতেই বলেছিলাম, আমার এই লেখার উদ্দেশ্য শুধু এতটুকু দেখানো ইসলামে নারীদের যৌন চাহিদার কোন স্বীকৃতি আছে কি-না। কাজেই ইচ্ছা করেই কুরআন এবং হাদিসের উল্লেখযোগ্য অনেক কিছুই এখানে যোগ করি নাই। কিন্তু যতটুকু উল্লেখ করেছি তা জানবার পরও ‘ইসলামে নারীদের যৌন চাহিদার কোন মূল্য নেই’, ‘ইসলামে পুরুষকে স্ত্রীর ওপর যথেচ্ছ যৌনাচারের ফ্রি লাইসেন্স দেওয়া হয়েছে’, ‘ইসলামে যৌন অধিকার একতরফাভাবে পুরুষকে দেওয়া হয়েছে’ এই জাতীয় অভিযোগ সুস্থবুদ্ধিসম্পন্ন কেউ আশা করি করবেন না।\n\n–সমাপ্ত—"
    },
    {
        "1": "বোনদের প্রতি একটি আহবান",
        "2": "বোন আমার,\n\nযখন কোন প্রকৃত মুসলিম ছেলে আপনার দিকে তাকায় না তখন ভাববেন না যে আপনাকে সুন্দর দেখাচ্ছে না বলে তাকাচ্ছে না, সে তাকাচ্ছে না কারন সে আল্লাহকে ভয় পায়।\n\n\n\nহয়ত কখনও আপনার দিকে চোখ পড়ে যায়, সে চেষ্টা করে নিজেকে বিরত রাখতে, চোখকে ফিরিয়ে নিতে। কারণ সে আল্লাহ কে ভয় পায়।\n\n\n\nকিন্তু আপনি হয়ত জানেনা না যে একজন সুন্দরী মেয়ের দিক থেকে দৃষ্টি ফিরিয়ে নেয়াটা তার জন্য কতটা কষ্টসাধ্য। সে তো ফেরেশতা নয় যে শুধু ভাল কাজই করতে পারবে। আল্লাহ তাকে আপনার চেয়ে অনেকগুন বেশী টেস্টোস্টেরণ দিয়েছেন, তাকে টেস্টোস্টেরণ তৈরীর অঙ্গই দিয়ে দিয়েছেন,  যা এই ইমোশনাল ড্রাইভকে প্রভাবিত করে। এ কারণে আল্লাহর এই হুকুম পালন করতে গিয়ে সে একটা মানসিক যুদ্ধে অবতীর্ণ হয়। একজন নারীর অসমতল দেহ চোখে পড়লে, তার মস্তিস্কের অবচেতন অংশ চেষ্টা করে তার সচেতন মস্তিস্কের উপর নিয়ন্ত্রণ নিয়ে নিতে। মনের অজান্তেই চোখ তার (নারীর) দিকে চলে যেতে চায়। তবু সে (প্রকৃত মুসলিম ছেলে) অবিরাম চেষ্টা চালিয়ে যায় যেন তার চোখকে নিয়ন্ত্রণ করতে পারে এবং মনে মনে আশা পোষণ করতে থাকে যে একদিন আল্লাহ মনোনীত পন্থা বিয়ের মাধ্যমেই সে তার চোখকে শীতল করতে পারবে, তার অবচেতন মনকে সচেতন কিন্তু নিয়ন্ত্রিত ভাবে প্রশমিত করতে দিতে পারবে।\n\n\n\nবোন আমার,\n\nআপনি হয়ত ভাবছেন আপনি কি পোষাক পড়বেন, আপনি পর্দা করবেন কি করবেন না সেটা নিয়ে ছেলেদের এত মাথা ব্যাথা কেন? উপরে আমি যে বললাম উক্ত মুসলিম ছেলেটি একটি মানসিক যুদ্ধে থাকে। এই যুদ্ধে তাকে অবিরাম জয় পরাজয়ের মধ্য দিয়ে যেতে হয়। জয়ী হলে সে আল্লাহর শুকরিয়া আদায় করে, পরাজিত হলে অনুশোচনা তাকে কুরে খায়। (লক্ষ্যনীয়, আপনার টেস্টোস্টেরণ কম থাকায় আপনার কিন্তু এরুপ কোন যুদ্ধের মধ্য দিয়ে যেতে হয় না) অধিকন্তু এদের মধ্যে অনেকেই আছে যারা বিয়ে করার মাধ্যমে তার মনকে প্রশমিত করার পদ্ধতি গ্রহন করেনি। অথচ আপনি যদি এমন পোষাক পরিধান করেন যা আপনার অসমতল শরীরকে  সমতল ও অনাকর্ষণীয় করে দেয় তখন তার জন্য এই মানসিক যুদ্ধের মধ্য দিয়ে যাওয়ার প্রয়োজন কমে যায়। (আর আল্লাহ নির্ধারিত পদ্ধতিতে পোষাক পরিধান করে আল্লাহর সন্তষ্টি অর্জনের ব্যাপারটাতো আছেই)। আপনি লক্ষ্য করে দেখবেন, সেই সকল ছেলেরাই আপনার পর্দার ব্যপারে সচেতন করতে চায় যারা সবসময় আল্লাহর হুকুম মেনে চলতে চেষ্টা করে। যারা আপনার দিকে তাকিয়ে নিজের মনের আকাঙ্খা নিবৃত্ত করে তারা কিন্তু আপনাকে এই ব্যাপারে বলে না।\n\n\n\nবোন আমার,\n\nএকজন মুসলিম ছেলে যদি নিজের ও তার বোনের কল্যানের জন্য পর্দার কথা বলে তার বোনকে কষ্ট দিয়ে থাকে তবে সেই সকল ভাইদের পক্ষ থেকে আমরা ক্ষমাপ্রার্থী। অথচ এই ছেলেদেরকেই আপনার প্রয়োজনের সময় দেখবেন আপনার সঙ্গে কথা বলছে সম্মান রেখে। এই ছেলেটিকেই আপনার নিরাপত্তার জন্য সবার আগে স্বর উচ্চৈ: করতে দেখবেন।\n\n\n\nবোন আমার,\n\nফেসবুকে বসে অবৈধ কথোপকথন, আড্ডায় বসে অপ্রয়োজনীয় হাসাহাসি, প্রেমের নামে অনৈতিক সম্পর্ক স্থাপন থেকে বিরত থাকতে এই যুবকেরা আপনাদের সহযোগিতা কামনা করছে। আপনাদের সুন্দর সৌষ্ঠব নয়, আপনাদের ব্যাক্তিত্বকে সাথে নিয়ে তারা আল্লাহর সন্তুষ্টির দিকে মার্চ করতে চাইছে। আপনারা কি পারবেন না আপনাদের এই বিশ্বাসী বন্ধুদের কে আল্লাহর সন্তুষ্টির পথে সহযোগিতা করতে?\n\n“বিশ্বাসী পুরুষ ও বিশ্বাসী নারী একে অপরের বন্ধু। তারা ভাল কাজের নির্দেশ দেয় এবং মন্দ কাজ থেকে বিরত রাখে, তারা সালাত কায়েম করে, যাকাত দেয় এবং আনুগত্য করে আল্লাহ ও তাঁর রাসূলের। এদেরই উপর আল্লাহ রহমত বর্ষণ করবেন।” (আত-তওবা ৯:৭১)"
    },
    {
        "1": "কুরআনের আলোকে নারীর সঠিক অবস্থান ও অভিযোগের জবাব",
        "2": "ইসলামে নারীদের মর্যাদা ও অধিকার নিয়ে বিশ্বব্যাপী এমনভাবে অপপ্রচার চালানো হয়েছে যেন সবগুলো ধর্মের মধ্যে ইসলামেই নারীদেরকে সবচেয়ে বেশী অবমাননা করা হয়েছে এবং সবচেয়ে কম অধিকার দেওয়া হয়েছে। ইতোমধ্যে অনেকেই এই অপপ্রচারকে বিশ্বাসও করা শুরু করেছে। অথচ বাস্তবতা কিন্তু ঠিক তার বিপরীত। প্রকৃতপক্ষে, কোরআনে নারীদের নিয়ে আলাদাভাবে আলোচনা করতে যাওয়া মানে তাদেরকে বরং হেয় করা। কেননা কোরআনে নারী-পুরুষকে তো আলাদা দৃষ্টিকোণ থেকে দেখা হয়নি। যে দু-চারটি তুচ্ছ বিষয়কে ফুলিয়ে-ফাঁপিয়ে সমালোচনা করা হয় সেগুলো বাস্তবিক দৃষ্টিকোণ থেকে কিছুই না। সামান্য যৌক্তিক ব্যাখ্যার মাধ্যমে সেগুলোকে খুব ভালো ভাবেই ডিফেন্ড করা সম্ভব। তাছাড়া কোরআনে কিছু কিছু ক্ষেত্রে যেমন নারীকে বিশেষ মর্যাদা ও অগ্রাধিকার দেওয়া হয়েছে তেমনি আবার কিছু কিছু ক্ষেত্রে পুরুষের উপর অতিরিক্ত বোঝাও চাপিয়ে দেওয়া হয়েছে। অতএব, সবকিছু যোগ-বিয়োগ করে এবং নারী-পুরুষের মধ্যে যে প্রকৃতিগতভাবে কিছু পার্থক্য আছে সেটা বিবেচনায় রেখে কোরআনে নারী-পুরুষের মধ্যে পার্থক্য করা খুবই কঠিন। তবে কোরআনের ক্ষেত্রে বাস্তববাদী হতে হবে। এক্ষেত্রে আবেগের কোনো স্থান নেই।\n\nকোরআন হচ্ছে মানব জাতির ইতিহাসে প্রথম লিখিত গ্রন্থ যেটি নারী-পুরুষকে মানুষ হিসেবে সমান মর্যাদা দিয়ে নারীদের পক্ষেও অবস্থান নিয়েছে। পুরুষ মানেই পুরুষের পক্ষে এবং নারীদের বিপক্ষে – হাজার বছরের এই ট্যাবু বা মানসিকতাকে কোরআনই প্রথম ভেঙ্গে দিয়েছে। নিচের আয়াতগুলোতে দেখুন তো কোরআনে নারী-পুরুষের মধ্যে আদৌ কোনো পার্থক্য করা হয়েছে কি-না।\n\n“হে মানব-জাতি! তোমরা ভয় কর তোমাদের রবকে, যিনি সৃষ্টি করেছেন তোমাদের এক আত্মা থেকে এবং যিনি সৃষ্টি করেছেন তার থেকে তার জোড়া, আর ছড়িয়ে দিয়েছেন তাদের দু’জন থেকে অনেক নর ও নারী।” (আন-নিসা ৪:১)\n\n“যে ব্যক্তি ভাল কাজ করবে, হোক সে পুরুষ কিংবা নারী, এবং সে ঈমানদার হবে, এরূপ লোক জান্নাতে দাখিল হবে, আর তাদের প্রতি বিন্দুমাত্র অবিচার করা হবে না।” (আন-নিসা ৪:১২৪)\n\n“আর তাঁর নিদর্শনাবলীর মধ্যে একটি এই যে, তিনি তোমাদের জন্য তোমাদের নিজেদের মধ্যে থেকে সঙ্গী সৃষ্টি করেছেন, যাতে তোমরা তাদের কাছে শান্তি লাভ কর এবং সৃষ্টি করেছেন তোমাদের মধ্যে ভালবাসা ও দয়া।” (আর-রূম ৩০:২১)\n\n“আমি বিনষ্ট করি না তোমাদের কোন পরিশ্রমকারীর কর্ম, তা সে হোক পুরুষ কিংবা নারী। তোমরা একে অন্যের সমান।” (আল-ইমরান ৩:১৯৫)\n\n“বিশ্বাসী পুরুষ ও বিশ্বাসী নারী একে অপরের বন্ধু। তারা ভাল কাজের নির্দেশ দেয় এবং মন্দ কাজ থেকে বিরত রাখে, তারা সালাত কায়েম করে, যাকাত দেয় এবং আনুগত্য করে আল্লাহ ও তাঁর রাসূলের। এদেরই উপর আল্লাহ রহমত বর্ষণ করবেন।” (আত-তওবা ৯:৭১)\n\n“তারা তোমাদের পোশাক এবং তোমরা তাদের পোশাক।” (আল-বাকারা ২:১৮৭)\n\n“হে মানুষ! আমি তোমাদেরকে সৃষ্টি করেছি একজন পুরুষ ও একজন নারী থেকে এবং তোমাদেরকে পরিণত করেছি বিভিন্ন জাতিতে ও বিভিন্ন গোত্রে, যাতে তোমরা পরস্পরকে চিনতে পার। নিশ্চয় আল্লাহর কাছে তোমাদের মধ্যে সর্বাপেক্ষা অধিক মর্যাদাবান সেই ব্যক্তি, যে তোমাদের মধ্যে সর্বাপেক্ষা অধিক মোত্তাকী।” (আল-হুজরাত ৪৯:১৩)\n\n“যে ভাল কাজ করে এবং বিশ্বাসী, হোক সে পুরুষ কিংবা নারী, আমি তাকে অবশ্যই দান করব এক পবিত্র শান্তিময় জীবন এবং তারা যা করত তার জন্য তাদেরকে শ্রেষ্ঠ পুরস্কার দান করব।” (আন-নাহল ১৬:৯৭)\n\n“যে ব্যক্তি মন্দ কাজ করে সে কেবল তদনুরূপ প্রতিফল পাবে। আর যে ব্যক্তি ভাল কাজ করে সে পুরুষই হোক কিংবা নারীই হোক, সে যদি বিশ্বাসী হয় তবে এরূপ লোকেরাই জান্নাতে প্রবেশ করবে, সেথায় তাদেরকে দেয়া হবে বেহিসাব রিযিক।” (আল-গাফির ৪০:৪০)\n\n“আমি মানুষকে তার মাতা-পিতা সম্বন্ধে নির্দেশ দিয়েছি তাদের সাথে সদাচরণ করতে। তার মাতা কষ্টের পর কষ্ট সহ্য করে তাকে গর্ভে ধারণ করেছে এবং দু’বছরে তার দুধ ছাড়ানো হয়। সুতরাং শোকরগুজারী কর আমার এবং তোমার মাতা-পিতার।” (লুকমান ৩১:১৪)\n\n“নিশ্চয় মুসলিম পুরুষ ও মুসলিম নারী, ঈমানদার পুরুষ ও ঈমানদার নারী, অনুগত পুরুষ ও অনুগত নারী, সত্যবাদী পুরুষ ও সত্যবাদী নারী, ধৈর্যশীল পুরুষ ও ধৈর্যশীল নারী, বিনয়ী পুরুষ ও বিনয়ী নারী, দানশীল পুরুষ ও দানশীল নারী, রোজাদার পুরুষ ও রোজাদার নারী, স্বীয় লজ্জাস্থান হেফাযতকারী পুরুষ ও স্বীয় লজ্জাস্থান হেফাযতকারী নারী এবং আল্লাহকে অধিক স্মরণকারী পুরুষ ও অধিক স্মরণকারী নারী–এদের জন্য আল্লাহ প্রস্তুত রেখেছেন ক্ষমা ও বিরাট প্রতিদান।” (আল-আহযাব ৩৩:৩৫)\n\n“সেদিন আপনি দেখতে পাবেন ঈমানদার পুরুষ ও ঈমানদার নারীদেরকে যে, তাদের নূর ছুটাছুটি করছে তাদের সামনে ও তাদের ডানে। তাদেরকে বলা হবে: আজ তোমাদের জন্য সুসংবাদ এমন জান্নাতের, যার নিম্নদেশ দিয়ে প্রবাহিত হয় নহরসমূহ, সেখানে তোমরা অনন্তকাল থাকবে। ইহাই মহা সাফল্য।” (আল-হাদীদ ৫৭:১২)\n\n“পুরুষ যা অর্জন করে সেটা তার প্রাপ্য অংশ এবং নারী যা অর্জন করে সেটা তার প্রাপ্য অংশ।” (আন-নিসা ৪:৩২)\n\n“পুরুষদের জন্য অংশ আছে সে সম্পত্তিতে যা পিতা-মাতা ও নিকট-আত্মীয়রা রেখে যায়; এবং নারীদের জন্যও অংশ আছে সে সম্পত্তিতে যা পিতা-মাতা ও নিকট-আত্মীয়রা রেখে যায়, হোক তা অল্প কিংবা বেশী। তা অকাট্য নির্ধারিত অংশ।” (আন-নিসা ৪:৭)\n\n“হে যারা ঈমান এনেছ! তোমাদের জন্য বৈধ নয় নারীদের জবরদস্তি উত্তরাধিকার গণ্য করা। আর তাদের আটকে রেখ না তাদের যা দিয়েছ তা থেকে কিছু আত্মসাৎ করতে, কিন্তু যদি তারা কোন প্রকাশ্য ব্যভিচার করে তবে তা ব্যতিক্রম। তোমরা তাদের সাথে সদ্ভাবে জীবনযাপন করবে।” (আন-নিসা ৪:১৯)\n\n“যারা কোন ভাল নারীর প্রতি অপবাদ আরোপ করে, তারপর চারজন সাক্ষী উপস্থিত করে না তাদেরকে আশিটি বেত্রাঘাত করবে এবং কখনও তাদের সাক্ষ্য কবুল করবে না। এরাই প্রকৃত দুষ্ট ও মিথ্যাবাদী।” (আন-নূর ২৪:৪)\n\n“এ কথা সত্য যে, নারীদের উপর পুরুষের যেমন কিছু অধিকার আছে তেমনি পুরুষের উপরও নারীদের কিছু অধিকার আছে।” (মুহাম্মদ সাঃ)\n\nএগুলো ছাড়াও আরো কিছু আয়াত আছে। তবে বাস্তবতা দেখলেন তো! এই পৃথিবীর দ্বিতীয় কোনো গ্রন্থে নারী-পুরুষকে এতো বেশীবার পাশাপাশি সম্বোধন করা হয়নি এবং নারীদেরকে এভাবে সরাসরি মর্যাদা ও অধিকারও দেওয়া হয়নি।\n\nএবার আসা যাক কোরআনে নারীদের বিরুদ্ধে বহুল প্রচলিত অভিযোগগুলো নিয়ে। তার আগে অত্যন্ত গুরুত্বপূর্ণ একটি বিষয়, যেটা অনেকেই কৌশলে এড়িয়ে যায়, সেটা হচ্ছে যেভাবে অপপ্রচার চালানো হচ্ছে সেভাবেই যদি ইসলামে নারীদেরকে দেখা হতো তাহলে তো পশ্চিমা বিশ্বের নারীরা ইসলামের দিকে ফিরেও তাকাত না। অথচ পশ্চিমা বিশ্বে ইসলাম গ্রহণকারীদের মধ্যে নারীদের সংখ্যাই বেশী!\n\nঅভিযোগ: কোরআনে যেহেতু একজন পুরুষের স্থলে দু’জন নারী সাক্ষীর কথা বলা আছে সেহেতু নারীর বুদ্ধিমত্তাকে পুরুষের চেয়ে কম মনে করা হয়েছে!\n\nজবাব: প্রথমত, কোরআনের কোথাও বলা হয়নি যে পুরুষের চেয়ে নারীর বুদ্ধি কম। দ্বিতীয়ত, যে আয়াতের নামে এই অভিযোগ উত্থাপন করা হয় সেটি কোরআনের মধ্যে সবচেয়ে বড় আয়াতগুলোর একটি (২:২৮২)। অথচ পুরো আয়াত না পড়ে সামান্য একটি অংশ বারংবার উদ্ধৃত করে তোতা পাখির মতো বুলি আউড়ানো হয়। আয়াতটি পুরোটা পড়লে কারো মনেই এই ধরণের অস্বাভাবিক চিন্তা-ভাবনার উদয় হওয়ার কথা নয়। কোরআনে একটি নির্দিষ্ট বিষয়ে ও একটি নির্দিষ্ট প্রেক্ষাপটে একজন পুরুষের স্থলে দু’জন নারী সাক্ষীর কথা বলা আছে, আর সেটি হচ্ছে ঋণ লেন-দেন। তবে তার মানে কিন্তু এই নয় যে, পুরুষের বুদ্ধিমত্তা নারীর বুদ্ধিমত্তার দ্বিগুন। অতিরিক্ত একজন নারীকে পাশে থাকতে বলা হয়েছে এ'কারণে যে, আসল সাক্ষী কোনো কারণে ভুল করলে অপরজন স্মরণ করিয়ে দেবে। এর পেছনে যুক্তি হচ্ছে কোরআনে যেহেতু পুরুষকে অর্থনৈতিক বিষয়ে দায়িত্ব দেওয়া হয়েছে সেহেতু ধরে নেওয়া হয়েছে যে, তারা এ বিষয়ে পারদর্শী হবে। একমাত্র ঋণ লেন-দেন ছাড়া অন্যান্য সকল ক্ষেত্রে নারী-পুরুষের সাক্ষী সমান। তাছাড়া নারীদের কিছু সমস্যা যেমন গর্ভাবস্থা ও রজঃস্রাবও তো মাথায় রাখতে হবে। গর্ভাবস্থায় ও রজঃস্রাবকালে নারীদের যে কিছু সমস্যা হয় সেটা তো প্রমাণিত সত্য, যে সমস্যাগুলো পুরুষদের নেই।\n\nঅভিযোগ: বোরখা-হিজাব হচ্ছে পশ্চাৎপদতা ও নির্যাতন-নিপীড়ন এর হাতিয়ার!\n\nজবাব: আধুনিকতা বা সভ্যতার অর্থ যদি অর্ধ-উলঙ্গ হওয়া বুঝায় তাহলে তো আদিম যুগের মানুষ পুরোপুরি আধুনিক ও সভ্য ছিল। কারণ, তারা সম্পূর্ণ উলঙ্গ হয়ে ঘুরে বেড়াত। অথচ তাদেরকে 'অসভ্য' বলা হয়! রাস্তা-ঘাটের উলঙ্গ পাগলা-পাগলিকেও তো তাহলে পুরোপুরি আধুনিক ও সভ্য বলতে হয়। কিন্তু ইসলাম-বিরোধীদের কেউই সেটা মেনে নেবে না! পোশাক-পরিচ্ছদ হচ্ছে মানব সভ্যতার নিদর্শনগুলোর মধ্যে একটি। মানুষ আর পশুর মধ্যে মৌলিক দুটি পার্থক্য হচ্ছে সত্য-মিথ্যা বা ভালো-মন্দ বিচারের ক্ষমতা এবং পোশাক-পরিচ্ছদ। এই দুটি মৌলিক পার্থক্য ছাড়া মানুষ আর পশুর মধ্যে তেমন কোনো পার্থক্য নেই।\n\nযাহোক, কোরআনে নিকাব-সহ প্রচলিত বোরখার কোনো ইঙ্গিত নেই (২৪:৩০-৩১, ৩৩:৫৯)। হিজাবের ক্ষেত্রে অবশ্য মুসলিম স্কলারদের মধ্যে দ্বিমত আছে। বেশীরভাগ স্কলার কোরআনের আলোকে হিজাবকে সমর্থন করেন। তবে কোরআনে নারীদের পোশাক-পরিচ্ছদের ব্যাপারে কিছু স্বাধীনতা ও নমনীয়তা রাখা হয়েছে যেটা দেশ-কাল-পাত্র ভেদে কিছুটা পরিবর্তনশীল হতে পারে। মজার ব্যাপার হচ্ছে মধ্যপ্রাচ্যের পুরুষ-সহ প্রায় সকল ইমাম-মৌলভি-মুন্সিরাও কিন্তু 'বোরখা-হিজাব' এর মতো পোশাক পরিধান করেন। অথচ তাদেরকে নির্যাতিত-নিপীড়িত বলা হয় না। এমনকি নারীদেরকে যে উলঙ্গ-অর্ধউলঙ্গ করে মিলিয়ন মিলিয়ন ডলারের পর্ণগ্র্যাফি ব্যবসা করা হচ্ছে – তার বিরুদ্ধেও টু-শব্দটি পর্যন্ত করা হয় না। গোঁড়া সমালোচকদের দৃষ্টি শুধুই মুসলিম নারীদের পোশাকের দিকে। পোশাক-পরিচ্ছদ হচ্ছে মানুষের ব্যক্তিগত পছন্দের ব্যাপার। সেই ব্যক্তিগত পছন্দ যে কীভাবে মানুষকে নির্যাতিত-নিপীড়িত করতে পারে – তা কোনো ভাবেই মাথায় আসে না। যারা এমন উদ্ভট অপপ্রচার চালায় তাদের অসৎ কোনো উদ্দেশ্য আছে। শারীরিক গঠনের ভিন্নতার কারণে কোরআনে নারীদেরকে কিছুটা বেশী সতর্ক করা হয়েছে মাত্র। অন্যথায় নারী-পুরুষ উভয়কেই শালীন পোশাকের জন্য নির্দেশ দেওয়া হয়েছে। নারী-পুরুষ উভয়কেই সততা ও শালীনতা রক্ষার উপরই বেশী গুরুত্ব দেওয়া হয়েছে (৭:২৬-২৮, ২:২৬৮, ১৭:৩২)। এ প্রসঙ্গে কোরআন আরো বলে: তাকওয়ার পোশাকই সর্বোত্তম (৭:২৬); তিনি দ্বীনের ব্যাপারে তোমাদের উপর কোনো রকম সংকীর্ণতা আরোপ করেননি (২২:৭৮); দ্বীনের ব্যাপারে কোনো জোর-জবরদস্তি নেই (২:২৫৬)।\n\nঅভিযোগ: কোরআনে স্ত্রীকে প্রহারের অধিকার স্বামীকে দেওয়া হয়েছে কিন্তু একই অধিকার স্ত্রীকে না দেওয়াতে নারী-পুরুষকে সমান মনে করা হয়নি!\n\nজবাব: প্রথমত, এই ধরাধামে কোরআন আসার আগে থেকেই আস্তিক-নাস্তিক নির্বিশেষে পুরুষরা নারীদেরকে প্রহার করে আসছে। আর তা-ই যদি হয় তাহলে এটি একটি বিশ্বজনীন ফিনমিন্যান এবং কোরআনের সাথে তার কোনো সম্পর্ক নেই।\n\nদ্বিতীয়ত, বিষয়টি মোটেও সে'রকম কিছু নয় যেভাবে অপপ্রচার চালানো হয়। কোরআনের ৪:৩৪ আয়াতের সামান্য একটি অংশ উদ্ধৃত করে স্ত্রীকে প্রহার করার কথা লিখা আছে বলে অভিযোগ করা হয়। কিন্তু তারা যেমন পুরো আয়াতটা পড়ে না তেমনি আবার কোরআনে এ'রকম একটি কথা কেন লিখা আছে সে বিষয়ে ভেবেও দেখে না। কোনো কারণ ছাড়াই কাউকে প্রহার করার কথা লিখা থাকতে পারে না নিশ্চয়। আস্তিক-নাস্তিক নির্বিশেষে সকল সমাজেই নারীদেরকে কম-বেশী প্রহার করা হয়। এই অতি কমন একটি ফিনমিন্যানকে কোরআনে একটি পজিটিভ থেরাপি হিসেবে ব্যবহার করে পরিবারের অভ্যন্তরীণ সমস্যার সম্ভাব্য একটি সমাধান দেওয়া হয়েছে। তবে প্রহারকে শেষ থেরাপি হিসেবে রাখা হয়েছে। তার আগে দুই ধাপ থেরাপির কথা বলা হয়েছে। তার মানে প্রহারকে উৎসাহিত করা হয়নি নিশ্চয়। এই তিন ধাপ থেরাপিতে কাজ না হলে পরের আয়াতে চতুর্থ একটি সমাধান দেওয়া হয়েছে (৪:৩৫)। এই আয়াত পড়লে যেকেউ বুঝতে পারবেন যে, তার আগের আয়াতে আসলে গুরুতর সমস্যার কথাই বুঝানো হয়েছে। কোরআনের এই ধাপগুলো এতটাই স্বাভাবিক যে, আস্তিক-নাস্তিক নির্বিশেষে অনেকেই কিন্তু প্রয়োজনে ঠিকই প্রয়োগ করে। অথচ একই কথা কোরআনে লিখা থাকাতে তথাকথিত নারীবাদীদের চোখ নাকি লজ্জায় অন্ধ হয়ে যায়, যেন মায়ের চেয়ে মাসির দরদই বেশী!\n\nতৃতীয়ত, কোরআনের এই আয়াতে যে অ্যারাবিক শব্দ ব্যবহার করা হয়েছে সে অনুযায়ী ‘প্রহার’ ছাড়াও নাকি আরো কিছু অর্থ আছে। অনুবাদকরা যদি আগে থেকেই জানতেন যে, কিছু মাসি এই তুচ্ছ একটি বিষয় নিয়ে মশা মারতে কামান দাগাবে তাহলে তারা হয়তো দেখে-শুনে সে'রকম একটি শব্দই বসিয়ে দিতেন। সেক্ষেত্রে কিন্তু কারো মুখ খোলারই সুযোগ থাকতো না। অনুবাদকদের দূর্ভাগ্যই বলতে হবে!\n\nচতুর্থত, কোরআন যদি মুহাম্মদ (ﷺ)-এঁর নিজস্ব বাণী হতো এবং তাঁর যদি পুরুষের হাতে অসৎ স্ত্রীকে অচ্ছামতো পিটিয়ে নেওয়ার ইচ্ছা থাকতো, যেভাবে অভিযোগ করা হচ্ছে, তাহলে ধাপে ধাপে এতো কিছু না বলে সরাসরি বেধরক প্রহার করার কথাই লিখা থাকতো। অতএব, কোরআন যে মুহাম্মদ (ﷺ)-এঁর নিজস্ব নিজস্ব বাণী হতে পারে না – তার স্বপক্ষে অসংখ্য যুক্তি-প্রমাণের মধ্যে এটিও একটি। কোরআন এমন একটি গ্রন্থ যার বিরুদ্ধে যেকোনো সমালোচনা বুমেরাং হতে বাধ্য।\n\nঅভিযোগ: কোরআনে যেহেতু নারীদের মাসিক রজঃস্রাবকে 'রোগ' ও অশুচি বলা হয়েছে সেহেতু কোরআন একটি অবৈজ্ঞানিক ধর্মগ্রন্থ!\n\nজবাব: গোঁড়া সমালোচকরা কোরআনের ২:২২২ আয়াতের পিকথালের অনুবাদ থেকে ‘Illness’ শব্দের অর্থ ‘রোগ’ বানিয়ে দিয়ে কোরআনকে শুধু অবৈজ্ঞানিক বলেই ক্ষান্ত হয়নি, সেই সাথে আবল-তাবল অনেক কিছুই বলে। অথচ ‘Illness’ শব্দের অর্থ হচ্ছে অসুস্থতা, রোগ নয়! রোগ আর অসুস্থতা এক জিনিস নয়। মাসিক রজঃস্রাবকালে নারীরা একটু-আধটু অসুস্থতা অনুভব করতেই পারে। আর রজঃস্রাবকালে যেহেতু শরীর থেকে দুষিত পদার্থ বের হয় সেহেতু এই অবস্থাকে ‘অশুচি’ বলা হয়েছে। যার ফলে আয়াতটাতে পরিষ্কার-পরিচ্ছন্নতার কথা এসেছে। পিকথালের অনুবাদে ‘Illness’ শব্দটা দেখেই 'রোগ' বানিয়ে দেওয়া হয়েছে। অথচ তার পরে যে “পবিত্র বা পরিষ্কার না হওয়া পর্যন্ত তাদের নিকট যাবে না” লিখা আছে সেটা দেখার আর প্রয়োজন বোধ করেনি। 'রোগ' আবার 'পরিষ্কার' করা যায় নাকি! পাগল-ছাগল কোথাকার!\n\nঅভিযোগ: কোরআনে স্ত্রীকে শষ্যক্ষেত্রের মতো অশ্লীল ও কুৎসিত জাতীয় জিনিসের সাথে তুলনা করে হেয় করা হয়েছে (২:২২৩)!\n\nজবাব: এক্ষেত্রেও কোনো কোনো অনুবাদক ‘শষ্যক্ষেত্র’ শব্দটা ব্যবহারই করেননি। আবারো অনুবাদকদের দূর্ভাগ্য! আয়াতটাতে প্রকৃতপক্ষে কী বুঝাতে চাওয়া হয়েছে সেটা যেকোনো প্রাপ্তবয়স্ক মানুষেরই বোঝার কথা। স্বামী-স্ত্রীকে একটি ন্যাচারাল সিস্টেমের সাথে তুলনা করা হয়েছে। এ'রকম একটি উপমাকে যারা অন্য দৃষ্টিকোণ থেকে দেখে তাদের মন-মানসিকতা নিয়ে প্রশ্ন উঠতেই পারে। নাকি উপমাটা কোরআনে আছে বলে নোংরা হয়ে গেছে কিন্তু কোনো সাহিত্যের গ্রন্থে থাকলে সেটা হতো আধুনিকতা ও প্রগতিশীলতা! আস্তিক-নাস্তিক নির্বিশেষে সকলেই কিন্তু স্ত্রীকে ‘শষ্যক্ষেত্র’ হিসেবে ব্যবহার করে ঠিকই ফসল (সন্তান) ফলাচ্ছে। অথচ কোরআনের ক্ষেত্রে কারো কারো যেন লজ্জার সীমা নেই। এই ন্যাচারাল সিস্টেমকে এড়াতে হলে অবাস্তবধর্মী তথা সাধু-সন্ন্যাসী জীবন যাপন ছাড়া অন্য কোনো পথ কিন্তু খোলা নেই। মজার ব্যাপার হচ্ছে কোরআনের ২:২২২ আয়াতে নারীদের মাসিক রজঃস্রাবকে ‘অসুস্থতা’ বা ‘অশুচি’ বলাতে এবং ২:২২৩ আয়াতে স্ত্রীকে শষ্যক্ষেত্রের সাথে তুলনা করাতে কিছু গোঁড়া সমালোচক যেখানে কোরআনকে ‘নারী-বিদ্বেষী' ও 'অবৈজ্ঞানিক’ বলে অপপ্রচার চালাচ্ছে সেখানে প্রফেসর টিভিএন পারসাউড ও প্রফেসর কেইথ মূর এর মতো বিজ্ঞানীরা তারই মধ্যে আবার বৈজ্ঞানিক ব্যাখ্যা খুঁজে পেয়েছেন! কারো বিশ্বাস না হলে এই ভিডিওটা দেখা যেতে পারে। সবচেয়ে বড় কথা হচ্ছে কাউকে শষ্যক্ষেত্রের সাথে তুলনা করলে তাকে হেয় করা হয় কী করে? শষ্যক্ষেত্র কি 'অশ্লীল' ও 'কুৎসিত' জাতীয় হেয়যোগ্য কিছু?\n\n\nঅভিযোগ: কোরআনে যেহেতু নারীকে পুরুষের অর্ধেক সম্পত্তি দেওয়া হয়েছে সেহেতু নারী-পুরুষকে সমান অধিকার দেওয়া হয়নি!\n\nজবাব: প্রথমত, কোরআনের আগে কোনো ধর্মগ্রন্থে নারী-পুরুষকে সমান-সমান সম্পত্তি দেওয়া তো দূরে থাক নারীকে আদৌ কোনো সম্পত্তিই দেওয়া হয়নি। এমনকি মুসলিমদের মধ্যে অনেকেই নারীদেরকে পুরুষের অর্ধেক সম্পত্তিও দেয় না। এই যখন বাস্তবতা তখন ‘অর্ধাংশ’ নিয়ে হৈ-চৈ করার কোনো মানে হয় না। দ্বিতীয়ত, সার্বিকভাবে সবকিছু বিচার-বিবেচনা করে কোরআনে নারীকে কিছুটা কম সম্পত্তি দেওয়ার পেছনে যথেষ্ট যুক্তি আছে (৪:৭, ৪:১১-১২, ৪:৭৬)। যেমন:\n\n– কোরআনে নারী-পুরুষ উভয়কেই রোজগারের অনুমতি দেওয়া হয়েছে (৪:৩২) অথচ পরিবারের সকল প্রকার ভরণপোষণের দায়িত্ব শুধু পুরুষের ঘাড়েই চাপিয়ে দেওয়া হয়েছে (৪:৩৪)। অর্থাৎ একজন নারী যা রোজগার করবে সেটা তার নিজস্ব কিন্তু পুরুষের রোজগার থেকে সংসারের সকল প্রকার খরচ বহন করতে হবে। নারীকে কি এখানে বিশেষ সুবিধা দেওয়া হলো না? পরিবারের সকল প্রকার ভরণপোষণের ভার নারীদের ঘাড়ে চাপিয়ে দেওয়া হলে গোঁড়া সমালোচকদের সারা জীবনের ঘুমই হয়তো হারাম হয়ে যেত!\n\n– বিবাহ বিচ্ছেদের পরও নারীর ভরণপোষণের ভার পুরুষের উপর ন্যাস্ত করা হয়েছে (২:২৪১)। এমনকি বিধবাদের ভরণপোষণের কথাও বলা হয়েছে (২:২৪১)।\n\n– কোরআন অনুযায়ী একজন নারী তার স্বামীর সম্পত্তিরও অংশ পাবে।\n\n– নারী-পুরুষকে সমান-সমান সম্পত্তি দেওয়া হলে পুরুষদের ক্ষেত্রে কিছু সমস্যার সৃষ্টি হতো। নারীরা বিয়ের পর স্বামীর বাড়ি যেয়ে স্বামী-সন্তানসহ সেখানেই স্থায়ী হয়ে যায়। ফলে ভাইয়ের পরিবারের এতগুলো সম্পত্তি কীভাবে স্বামীর বাড়িতে নিয়ে যাবে – এ নিয়ে সমস্যা দেখা দিত। প্রকৃতপক্ষে স্বামীর অর্থনৈতিক অবস্থা খুব খারাপ না হলে অনেক নারীই তাদের পিতার পরিবার থেকে কোনো সম্পত্তি নেয় না।\n\nএবার দিন শেষে সবকিছু যোগ-বিয়োগ করার পর নারীদের ‘অর্ধাংশ’ কি প্রকৃতপক্ষে ‘অর্ধাংশ’-ই থাকবে নাকি বেশী হওয়ার কথা? বিষয়টাকে ইসলামের আলোকে বিচার-বিশ্লেষণ না করে কোরআনকে হেয় করার উদ্দেশ্যে লোক দেখানো নারীবাদী সেজে অযথায় মায়াকান্না করলেই তো আর হবে না।\n\nঅভিযোগ: কোরআনে যেহেতু শুধু পুরুষকে এক সাথে একাধিক স্ত্রী রাখার অধিকার দেওয়া হয়েছে সেহেতু নারী-পুরুষকে সমান অধিকার দেওয়া হয়নি! এমনকি কোরআনে পুরুষের বহুবিবাহ একটি অমানবিক প্রথাও বটে!\n\nজবাব: প্রথমত, পুরুষকে কোনো অধিকার দেওয়া মানে সেই একই অধিকার নারীকেও দিতে হবে, তাহলেই কেবল নারী-পুরুষকে সমান অধিকার দেয়া হবে – মুসলিমরা এই ধরণের অবাস্তব যুক্তিতে বিশ্বাস করে না। কারণ, নারী-পুরুষের মধ্যে মৌলিক কিছু পার্থক্যের কারণে বাস্তবিক দৃষ্টিকোণ থেকে সর্বক্ষেত্রে সমান অধিকার দেওয়া সম্ভব নয়।\n\nদ্বিতীয়ত, মুসলিম নারীরা একই সাথে একাধিক স্বামীর জন্য কান্নাকাটি করে না। তারা খুব ভালো করেই অবগত যে, একই সাথে একাধিক স্বামী রাখাটা যৌক্তিক বা সুখের কিছু নয়।\n\nতৃতীয়ত, কোরআনের কোথাও সরাসরি বলা হয়নি যে নারীরা একই সাথে একাধিক স্বামী রাখতে পারবে না। নৈতিক ও যৌক্তিক কিছু কারণের উপর ভিত্তি করে এটি মুসলিমদের একটি অবস্থান। কাজেই কেউ একই সাথে একাধিক স্বামী রাখতে চাইলে তাকে মুসলিম সমাজের বাইরে যেয়ে এই কাজ করতে হবে।\n\nচতুর্থত, পুরুষের বহুবিবাহ প্রথা যদি এতটাই অমানবিক কিছু হতো তাহলে আব্রাহামের একাধিক স্ত্রী থাকে কী করে! সলোমনের এক হাজার স্ত্রী ও উপ-পত্নী থাকে কীভাবে! ডেভিডের একাধিক স্ত্রী ও উপ-পত্নী থাকে কীভাবে! কৃষ্ণের ষোল হাজারেরও বেশী স্ত্রী ও গোপি থাকে কীভাবে! অন্যান্য ধর্মাবলম্বীরা এতদিন ধরে বহুবিবাহ প্রথা চালু রেখেছিল কী করে! এখনও কোনো কোনো সমাজে এই প্রথা চালু আছে। এই তো মাত্র কিছুদিন আগে পশ্চিমা বিশ্বে পুরুষের বহুবিবাহ প্রথার বিরুদ্ধে আইন করা হলো। তার মানে কি এই আইন পাশ করার আগ পর্যন্ত পুরুষের বহুবিবাহ প্রথা মানবিক ছিল? অথচ ইসলামে পুরুষের বহুবিবাহ প্রথার বিরুদ্ধে এমনভাবে অপপ্রচার চালানো হয় যেন তারা জীবনে কখনো এই প্রথার নামই শোনেনি!\n\nপঞ্চমত, ইসলামে পুরুষের বহুবিবাহ অবশ্য করণীয় কোনো কর্তব্য নয়। বহুবিবাহের জন্য কেউ ভালো মুসলিমও হবে না। বাস্তবে মুসলিমদের মধ্যে খুব কম পুরুষেরই এক সাথে একাধিক স্ত্রী আছে। তার মানে মুসলিমদের কাছে এটি জনপ্রিয় কোনো প্রথা নয় নিশ্চয়। তাছাড়া কাউকে জোর করে হয়তো ধর্ষণ করা যায় কিন্তু জোর করে বিয়ে করে স্ত্রী হিসেবে তো আর রাখা যায় না। এক্ষেত্রে জোর-জবরদস্তির কোনো স্থান নেই (৪:১৯, ২:২৫৬)। তবে কোনো নারী যদি স্বেচ্ছায় অন্য কারো স্ত্রীর সাথে যৌথভাবে থাকতে চায় এবং সেই পুরুষের পক্ষে যদি একাধিক স্ত্রীর দায়িত্ব নেওয়া সম্ভব হয় সেক্ষেত্রে তো কারো গাত্রদাহ হওয়ার কথা নয়। এক সাথে একাধিক গার্লফ্রেন্ড বা অবৈধ উপ-পত্নী রাখা গেলে একাধিক বৈধ স্ত্রী রাখা যাবে না কেন? বরঞ্চ গার্লফ্রেন্ড ও অবৈধ উপ-পত্নীর ক্ষেত্রে কোনো দায়িত্ব যেমন নিতে হয় না তেমনি আবার বিভিন্ন সমস্যারও সৃষ্টি হতে পারে।\n\nষষ্ঠত, ইসলামে পুরুষের বহুবিবাহকে মানবিক দৃষ্টিকোণ থেকে দেখা হয়। কারণ, কোরআনে মূলত বিধবা নারীদেরকে বিয়ে করে স্ত্রীর মর্যাদা দিতে বলা হয়েছে (৪:২-৩)। পাশাপাশি তাদের প্রতি ন্যায়বিচারও করতে বলা হয়েছে। তবে এও বলা হয়েছে যে, স্ত্রীদের মধ্যে ন্যায়বিচার করতে না পারলে একজনই যথেষ্ট। অতএব, ইসলামে পুরুষের বহুবিবাহ কোনো সামাজিক সমস্যা তো নয়-ই বরঞ্চ প্রয়োজনে সামাজিক সমস্যার যৌক্তিক ও মানবিক একটি সমাধান হতে পারে।\n\nসপ্তমত, যে পশ্চিমা বিশ্বের অতি সাম্প্রতিক কিছু নিয়ম-নীতিকে ‘আদর্শ’ ধরে নিয়ে ইসলামের সমালোচনা করা হচ্ছে সেই পশ্চিমা বিশ্বেরই হাজার হাজার নারী-পুরুষ প্রতি বছর ইসলাম গ্রহণ করে ইসলাম সম্পর্কে কী বলছেন সেটা জানাটা কিন্তু অত্যন্ত গুরুত্বপূর্ণ। এ বিষয়ে কিছু নমুনা দেখা যেতে পারে:\n\nঅভিযোগ: কোরআনে অপ্রাপ্তবয়স্ক বালিকাদের বিয়ে করার কথা লিখা আছে!\n\nজবাব: কোরআনের ৬৫:৪ আয়াতের অংশবিশেষ উদ্ধৃত করে অভিযোগ করা হয় এই বলে যে, কোরআনে অপ্রাপ্তবয়স্ক বালিকাদের বিয়ে করার কথা লিখা আছে। অথচ সেই অংশবিশেষ ‘Those who have no courses’ বলতে বুঝানো হয়েছে যে, শারীরবৃত্তীয় বা অজানা কোনো কারণে নারীদের রজঃস্রাব সাময়িক সময়ের জন্য বন্ধ থাকতে পারে। এখানে অপ্রাপ্তবয়স্ক বালিকাদের বুঝানো হয়নি। তাছাড়া এই আয়াতের কোথাও অপ্রাপ্তবয়স্ক বালিকাদের বিয়ে করার কথা বলা হয়নি। কোরআনে বরঞ্চ প্রাপ্তবয়স্ক বালিকাদের বিয়ে করার ইঙ্গিতই আছে (৪:১৯-২১)। এমনকি কোরআনে বিয়েকে \"পবিত্র চুক্তি\" বলা হয়েছে। অপ্রাপ্তবয়স্ক বালিকাদের সাথে \"পবিত্র চুক্তি\" করা যায় না নিশ্চয়।\n\nঅভিযোগ: কোরআনে অমানবিক হিল্লা বিয়ের কথা লিখা আছে!\n\nজবাব: প্রথমত, কোরআনে \"হিল্লা বিয়ে\" নামে কোনো বিয়ের কথা উল্লেখ নেই। তাছাড়া তথাকথিত হিল্লা বিয়ের নামে বাংলাদেশে যে প্রথা প্রচলিত আছে সেটি একটি কোরআন-পরিপন্থী প্রথা। দ্বিতীয়ত, ইসলামে তালাকপ্রাপ্তা নারীকে তার পছন্দ অনুযায়ী অন্য কাউকে বিয়ে করার পূর্ণ স্বাধীনতা দেওয়া হয়েছে (২:২২৯-২৩২)। তৃতীয়ত, ইসলাম নিয়ে যারা অধ্যয়ন করেছেন তারা খুব ভালো করেই জানেন যে, স্ত্রীকে তালাক দিতে চাইলে কিছু ধাপ অতিক্রম করতে হয় (২:২২৬-২৩০)। গোঁড়া সমালোচকদের মনগড়া অপপ্রচারকে ইসলাম সমর্থন করে না। প্রকৃতপক্ষে, ইসলামে তালাককে নিরুৎসাহিত করা হয়েছে এবং স্বামী-স্ত্রীর মধ্যে কোনো সমস্যা হলে পুনর্মিলনের জন্যও কিছু দিক-নির্দেশনা ও বিভিন্নভাবে তাগাদা দেওয়া হয়েছে (৪:৩৪-৩৫ এবং সূরা তালাক)। এই ধাপগুলো অনুসরণ করার পরও তিন তালাক হয়ে গেলে সেই নারী-পুরুষ একে অপরের জন্য অবৈধ হয়ে যায় (২:২৩০)। বিয়ে কোনো পুতুল খেলা নয় যে, ইচ্ছেমতো তালাক দেওয়া যাবে আবার ইচ্ছেমতো গ্রহণ করা যাবে। দু’দিন পর হয়তো আবারো তালাক দেওয়া হবে। এর পরও তিন-তালাকপ্রাপ্তা কোনো নারী যদি অবৈধ সম্পর্ককে বৈধ করে সেই পুরুষের সাথেই আবার ঘর করতে চায় সেক্ষেত্রে সেই নারীকে অন্য কোনো পুরুষের সাথে স্বাভাবিক বিয়ের বন্ধনে আবদ্ধ হতে হবে। দ্বিতীয় স্বামী যদি কোনো কারণে তাকে তালাক দেয় সেক্ষেত্রেই কেবল সেই নারী তার প্রথম স্বামীকে বিয়ে করতে পারবে। এখানে স্মরণ রাখতে হবে যে, কোনো নিরীহ নারীকে কিন্তু জোর করে কারো সাথে বিয়ে করিয়ে দেওয়া হচ্ছে না। কাজেই বল কিন্তু তিন-তালাকপ্রাপ্তা নারীদের কোর্টেই থাকছে। তারা ইচ্ছে করলেই অন্য কাউকে বিয়ে করে কোরআনের এই শাস্তি এড়াতে পারেন। তবে এখানে অমানবিকতার কোনো প্রশ্নই ওঠে না। বিয়ে আবার অমানবিক হয় কী করে? বড়জোর অবমাননাকর হতে পারে।\n\nঅভিযোগ: কোরআনে নারী-নারী ব্যভিচারের ক্ষেত্রে মৃত্যু পর্যন্ত ঘরে আবদ্ধ করে রাখার বিধান আছে অথচ পুরুষ-পুরুষ ব্যভিচারের ক্ষেত্রে কোনো শাস্তির বিধান নেই! এমন বৈষম্যপূর্ণ বিধান থাকার পরেও কোরআনে নারী-পুরুষ সমান হয় কীভাবে!\n\nজবাব: প্রথমত, গোঁড়া সমালোচকরা কখনোই কোরআনের বিরুদ্ধে কোনো অভিযোগকে সঠিকভাবে উপস্থাপন করে না। কোরআনে পুরুষ-পুরুষ ব্যভিচারের ক্ষেত্রেও শাস্তির বিধান আছে। এই বিষয়টি কোরআনের ৪:১৫-১৭ আয়াতে পাওয়া যাবে। দ্বিতীয়ত, নারী-নারী ব্যভিচারের ক্ষেত্রে সরাসরি শাস্তির কথা বলা হয়নি। তাদের ক্ষেত্রে শাস্তি তখনই হবে যখন নিদেনপক্ষে চারজন লোক ব্যভিচারের পক্ষে সাক্ষ্য দেবে, যেটি বাস্তবিক দৃষ্টিকোণ থেকে প্রায় অসম্ভব। তৃতীয়ত, নারীদের ক্ষেত্রে কোনো রকম শারীরিক শাস্তির বিধান নেই। তাদেরকে আমৃত্যু পর্যন্ত ঘরে আবদ্ধ করে রাখতে বলা হয়েছে। এও বলা হয়েছে যে, “তাদেরকে ঘরে আবদ্ধ করে রাখবে যে পর্যন্ত না তাদের মৃত্যু হয় অথবা আল্লাহ তাদের জন্য অন্য কোনো ব্যবস্থা করেন।” অন্যদিকে পুরুষ-পুরুষ ব্যভিচারের ক্ষেত্রে কোনো সাক্ষী ছাড়াই সরাসরি শাস্তির বিধান আছে। সর্বোপরি, তার পরের আয়াতে খুব পরিষ্কার করেই বলা আছে, “অবশ্যই আল্লাহ তাদের তওবা কবুল করেন, যারা ভুলবশত মন্দ কাজ করে ফেলে, তারপর অবিলম্বে তওবা করে; এরূপ লোকের তওবাই আল্লাহ কবুল করেন।” (৪:১৭) অতএব, আল্লাহর কাছে নারী-পুরুষ আসলেই সমান। তবে প্রকৃতিগতভাবে নারী-পুরুষের মধ্যে কিছু পার্থক্যের কারণে পার্থিব দু-একটি ক্ষেত্রে উনিশ-বিশ হতে পারে।\n\nঅভিযোগ: কোরআনে যেহেতু ক্রীতদাসীদের সাথে সেক্স করার কথা লিখা আছে সেহেতু কোরআন একটি অমানবিক ধর্মগ্রন্থ!\n\nজবাব: প্রথমত, কোরআনে ক্রীতদাস প্রথা বলে কিছু নেই। ক্রীতদাস প্রথা সম্পূর্ণ ভিন্ন জিনিস। কোরআনে যুদ্ধবন্দীদেরকে রক্ষণাবেক্ষণ বা আশ্রয় দানের জন্য নিজের অধীনে রাখার কথা বলা আছে এবং কেউ চাইলে যুদ্ধবন্দী নারীদের সাথে সেক্স করার অনুমতি দেওয়া হয়েছে। তবে তাদের সাথে সেক্স করা যেমন কর্তব্য বা পবিত্র কিছু নয় তেমনি আবার তাদের ইচ্ছার বিরুদ্ধেও কিছু করা যাবে না (২৪:৩৩)। প্রকৃতপক্ষে, তাদের সাথে কেউ সেক্স করতে চাইলে তাদেরকে বিয়ে করার জন্য তাগাদা দেওয়া হয়েছে (৪:২৫)। তবে যুদ্ধবন্দীদের ব্যাপারটা সময়ের সাথে পরিবর্তিত হয়েছে বিধায় তাদের সাথে সেক্স করার প্রশ্ন আর আসে না। দ্বিতীয়ত, কোরআনে সেক্স এর কথা শুনলে কারো কারো মুখমন্ডল লজ্জায় ফেকাসে হয়ে যায় কেন! তারা সাধু-সন্ন্যাসী নাকি! নাকি তারা নতুন করে নৈতিকতার উপর ওহী পেয়েছে, যেখানে যুদ্ধবন্দী নারীদের সাথে সেক্সকে অবৈধ ঘোষণা করা হয়েছে? সেক্স অমানবিক কিছু না হলে যুদ্ধবন্দী নারীদের সাথে সেক্স করা অমানবিক হবে কেন। কোরআনে যুদ্ধবন্দী নারীদের সাথে সেক্স নিয়ে কারো কারো লজ্জার সীমা নেই। এ যেন মায়ের চেয়ে সৎ-মায়ের দরদই বেশী! অথচ কোরআনে দাস-দাসী ও যুদ্ধবন্দীদের সাথে সদ্ব্যবহার এবং তাদেরকে মুক্ত করে দেওয়ার কথা বিভিন্নভাবে এবং বহুবার বলা হয়েছে। এও বলা হয়েছে যে, এটি একটি অত্যন্ত মহৎ কাজ (৯০:১২-১৩, ২:১৭৭, ৪৭:৪, ৯:৬০, ৫:৮৯, ৪:২৫, ৪:৯২, ২৪:৩৩, ৫৮:৩)।\n\nলক্ষ্যণীয় বিষয়:\n\n– ধর্মীয় প্রভাব ছাড়াও বিভিন্ন সমাজে বিভিন্ন রকম পোশাকের প্রচলন আছে। নারীদেরকে উলঙ্গ-অর্ধউলঙ্গ করে মিলিয়ন মিলিয়ন ডলারের পর্ণগ্র্যাফি ব্যবসাও করা হচ্ছে। অথচ বিশেষ একটি ধর্মের অনুসারীদের মধ্যে নারীদের পোশাককে পশ্চাৎপদতা ও নির্যাতন-নিপীড়ন এর হাতিয়ার হিসেবে দেখানো হচ্ছে, যেখানে নির্যাতন-নিপীড়ন বা অধিকার হরণের কিছুই নেই।\n\n– কোরআনে একটি নির্দিষ্ট ক্ষেত্রে ও একটি নির্দিষ্ট প্রেক্ষাপটে একজন পুরুষের স্থলে দু’জন নারী সাক্ষীর কথা বলা আছে, যেটি আসলে খুবই বিরল ঘটনা এবং যেখানে নির্যাতন-নিপীড়ন বা অধিকার হরণের কিছুই নেই।\n\n– পরিবারের মঙ্গলের জন্য শুধুমাত্র অসৎ স্ত্রীকে ধাপে ধাপে কিছু থেরাপির মাধ্যমে সঠিক পথে নিয়ে আসার সমাধান দেওয়া হয়েছে, যেখানে সার্বিকভাবে নারীদের নির্যাতন-নিপীড়ন বা অধিকার হরণের কিছুই নেই।\n\n– মাসিক রজঃস্রাবকালে নারীরা অসুস্থতা অনুভব করতেই পারে। আর রজঃস্রাবকালে যেহেতু শরীর থেকে দূষিত পদার্থ বের হয় সেহেতু এই অবস্থাকে 'অশুচি' বলা হয়েছে। এখানে নির্যাতন-নিপীড়ন বা অধিকার হরণের কিছুই নেই।\n\n– সন্তান জন্মানোর জন্য স্ত্রীকে উপমা হিসেবে একটি ন্যাচারাল সিস্টেম তথা শষ্যক্ষেত্রের সাথে তুলনা করা হয়েছে, যেখানে নির্যাতন-নিপীড়ন বা অধিকার হরণের কিছুই নেই।\n\n– সার্বিকভাবে সবকিছু বিবেচনা করে নারীকে কিছুটা কম সম্পত্তি দেওয়ার পেছনে যথেষ্ট যুক্তি আছে, যেখানে নির্যাতন-নিপীড়ন বা অধিকার হরণের কিছুই নেই।\n\n– এক সাথে একাধিক স্ত্রী রাখার অধিকার দিয়ে পুরুষকেই নির্যাতন-নিপীড়ন করা হয়েছে। কেননা এক সাথে একাধিক স্ত্রীর ভরণপোষণ করা সহজ ব্যাপার নয়। স্রেফ সেক্স এর জন্য কেউ ইচ্ছে করলে তো উপ-পত্নী রাখতে পারে কিংবা পতিতালয়ে যেতে পারে। ফলে এখানে নির্যাতন-নিপীড়ন বা অধিকার হরণের কিছুই নেই।\n\n– কোরআনের কোথাও অপ্রাপ্তবয়স্ক বালিকাদের বিয়ে করার কথা বলা হয়নি। কোরআনে বরঞ্চ প্রাপ্তবয়স্ক বালিকাদের বিয়ে করার ইঙ্গিতই দেওয়া আছে।\n\n– তথাকথিত হিল্লা বিয়ের ক্ষেত্রে তিন তালাকপ্রাপ্তা নারীদের কোর্টেই বল ছুঁড়ে দেওয়া হয়েছে। তারা ইচ্ছে করলেই এই অপমানকে এড়াতে পারেন। এখানে সার্বিকভাবে নির্যাতন-নিপীড়ন বা অধিকার হরণের কিছুই নেই।\n\n– নারী-নারী ও পুরুষ-পুরুষ ব্যভিচারের ক্ষেত্রে কিছুটা আলাদাভাবে শাস্তির বিধান দেওয়া হয়েছে। এখানে নিরীহ নারীদের উপর নির্যাতন-নিপীড়ন বা তাদের অধিকার হরণের কিছুই নেই।\n\n– কোরআনে দাস-দাসীদের সাথে সদ্ব্যবহার এবং তাদেরকে মুক্ত করে দেওয়ার কথা বিভিন্নভাবে এবং বহুবার বলা হয়েছে। যুদ্ধবন্দী নারীদের সাথে কেউ সেক্স করতে চাইলে তাকে বিয়ে করার তাগাদাই দেওয়া হয়েছে। এখানে সার্বিকভাবে নির্যাতন-নিপীড়ন বা অধিকার হরণের কিছুই নেই।\n\nএই একবিংশ শতাব্দীতেও যেখানে কোনো কোনো ধর্ম বা কালচারের প্রভাবে প্রতি বছর লক্ষ লক্ষ কন্যা শিশুকে হত্যা করা হচ্ছে সেখানে কোরআনে এই চরম অমানবিক প্রথাকে কঠোরভাবে নিষিদ্ধ করা হয়েছে (১৬:৫৮-৫৯, ৮১:৮-৯, ১৭:৩১)। এই অধুনিক জ্ঞান-বিজ্ঞানের যুগেও যেখানে কোনো কোনো দেশে ধর্ম বা কালচারের প্রভাবে যৌতুকের জন্য প্রতি বছর হাজার হাজার নারীকে বিভিন্নভাবে নির্যাতিত-নিপীড়িত থেকে শুরু করে হত্যার শিকার পর্যন্ত হতে হচ্ছে সেখানে কোরআনে উল্টোদিকে নারীকেই বিয়ের সময় দেনমোহর বা উপহার দিতে বলা হয়েছে (৪:৪)।\n\nকোরআনে নারীদের বিরুদ্ধে যে অভিযোগগুলো তুলে ধরা হলো তার বেশী কিছু নেই এবং এই অভিযোগগুলোর প্রায় সবই আস্তিক-নাস্তিক নির্বিশেষে সকল সমাজেরই কম-বেশী সাধারণ ফিনমিন্যান। অথচ নারীদের বিষয়ে কোরআনের মূল শিক্ষাকে কৌশলে এড়িয়ে যেয়ে এখানে সেখানে থেকে বিচ্ছিন্নভাবে কিছু আয়াতের অংশবিশেষ কিংবা শব্দ বেছে নিয়ে সেগুলোর সাথে মুসলিম পরিবারে সংঘঠিত বিচ্ছিন্ন কিছু ঘটনাকে যোগ করে মনের মাধুরি মিশিয়ে কোরআনকে 'নারী-বিদ্বেষী' বলে অপপ্রচার চালানো হচ্ছে।\n\nআমি ব্যক্তিগতভাবে নারী-পুরুষের সম-অধিকারে বিশ্বাসী। তবে এক্ষেত্রে মিলিয়ন ডলার প্রশ্ন হচ্ছে নারী-পুরুষের সম-অধিকার বলতে আসলে কী বুঝানো হয়? কে এই সম-অধিকার নির্ধারণ করবে? সবাই সেটা মেনে নেবে কেন? অত্যন্ত স্বাভাবিকভাবেই এ বিষয়ে নানা মনির নানা মত থাকবে। এমনকি স্থান-কাল-পাত্র ভেদেও বিভিন্ন রকম মতামত থাকতে পারে। ফলে এই বিষয়টি নিয়ে কোনো ভাবেই ঐক্যমতে পৌঁছানো সম্ভব নয়। আমার দৃঢ় বিশ্বাস যে, কোরআনে নারী-পুরুষকে সার্বিকভাবে সমান মর্যাদা ও অধিকার দেওয়া হয়েছে। কাজেই কোরআনের কোনো বিষয়ে সমালোচনা করতে চাইলে অবশ্যই একটি গ্রন্থ হাতে করে নিয়ে আসতে হবে। কারণ, যৌক্তিক বা বৈজ্ঞানিক দৃষ্টিকোণ থেকে রেফারেন্স ছাড়া ব্যক্তিগত মতামতের কোনো মূল্য নেই।"
    },
    {
        "1": "কন্যাশিশু হত্যা এবং মানবতাবাদ একটি গবেষণাধর্মী বিশ্লেষণ",
        "2": "ছবিটি সত্যিই হৃদয়কাড়া, তাই না? দেখতেই কেমন যেন এক স্বর্গীয় ভাল লাগায় মনটা ভরে উঠে। এমন কেউ নেই যে ফুলকে ভালবাসে না। প্রত্যেক শিশুই যেন এক একটি ফুলের প্রতিচ্ছবি। এখন চিন্তা করুন এরকমই অনাগত একটি শিশুকে আপনি হত্যা করছেন, হয় মাতৃজঠরে (যা কিনা একটি শিশুর জন্য পৃথিবীর সবচাইতে নিরাপদ স্থান), ছুরি ঢুকিয়ে টুকরো টুকরো করে, মাথা মুচড়িয়ে ভেঙ্গে অথবা ভূমিষ্ঠ হওয়ার পর-পরই বিষ দিয়ে বা জ্যান্ত মাটি চাপা দিয়ে। হয়ত আপনি পারবেন না, কিন্তু সভ্য জগতের কিছু মানুষরূপী পশু এই কাজগুলো নির্বিকারে করে যাচ্ছে।\n\nসম্প্রতি পপুলেশন রিসার্চের বিখ্যাত জার্নাল Lancet-এ প্রকাশিত গবেষণাপত্রের তথ্যানুযায়ী গত দশ বছরে ভারতে ছয় মিলিয়ন (৬০ লক্ষ) গর্ভজাত কন্যা শিশুকে ইচ্ছামূলকভাবে হত্যা করা হয়। এই নৃশংস হত্যাযজ্ঞের মূলে রয়েছে আল্ট্রাসাউন্ড টেকনোলজি, যার মাধ্যমে গর্ভজাত শিশুর লিঙ্গ নির্ধারণ করা যায়। ভারতে ১৮৭১ সালের আদমশুমারীর পর থেকে কন্যাশিশু হত্যার প্রবণতা পরিলক্ষিত হয়। তবে লিঙ্গ নির্ধারণ প্রযুক্তির কল্যানে ৮০’র দশকের পর থেকে গর্ভজাত কন্যা হত্যাযজ্ঞের উন্মাদনা সৃষ্টি হয়। একই গবেষণাপত্রে উল্লেখ করা হয় যে, গত ৩০ বছরে (১৯৮০-২০১০) ১২ মিলিয়ন (এক কোটি বিশ লক্ষ) গর্ভজাত কন্যাশিশুকে ইচ্ছামূলকভাবে হত্যা করা হয় [১]। অন্য এক রিপোর্টে বলা হয় ২০০১ সাল পর্যন্ত শুধুমাত্র ভারতেই প্রায় ৫০ মিলিয়ন (পাঁচ কোটি) কন্যাশিশুকে গর্ভপাতের মাধ্যমে হত্যা করা হয় (Missing: 50 million Indian girls) [২]। বিশ্বে ভারত ও চীন ইচ্ছামূলকভাবে গর্ভজাত কন্যাশিশু হত্যাযজ্ঞে কু-খ্যাতি অর্জন করেছে। আমেরিকার Princeton ইউনিভার্সিটি’র এক গবেষণাপত্রে দেখা যায় গত ৩০ বছরে চীনে প্রায় ৪০ মিলিয়ন (চার কোটি) কন্যাশিশুকে গর্ভপাতের মাধ্যমে হত্যা করা হয়েছে [৩]।\n\nএকটি গুরুত্বপূর্ণ বিষয় হচ্ছে যে, ইচ্ছাকৃতভাবে কন্যাশিশু হত্যা ও সাধারণ গর্ভপাত এক সাথে মিলানো যাবে না। সাধারণ গর্ভপাত হচ্ছে লিঙ্গ-নিরপেক্ষ, যেখানে শিশুটি ছেলে বা মেয়ে যে কেউ হতে পারে। প্রসঙ্গত, Consortium on National Consensus for Medical Abortion-এর তথ্য অনুসারে ভারতে প্রতি বছর প্রায় ১১ মিলিয়ন গর্ভপাত ঘটে এবং ২০ হাজার গর্ভবতী মায়ের মৃত্যু হয় [৪]। যেমন ২০০০ সালে সাত লক্ষের বেশী বৈধ গর্ভপাত হয়। এ সমস্ত গর্ভপাত বিভিন্ন কারণে হতে পারে; যেমন ধর্ষণ বা বিবাহ বহির্ভূত গর্ভসঞ্চারণের জন্য, অসুস্থতা বা দূর্ঘটনাজনিত কারণও এতে অন্তর্ভূক্ত। বাংলাদেশেও এ ধরণের সাধারণ গর্ভপাত ঘটে।\n\n* লিঙ্গ নির্ধারণে আধুনিক প্রযুক্তি\n\nসাধারণত ১৬ থেকে ২০ সপ্তাহ বয়সের গর্ভস্থ শিশুকে আল্ট্রাসাউন্ড বা সনোগ্রাফ প্রযুক্তির মাধ্যমে লিঙ্গ নির্ধারণ করার জন্য বিবেচনা করা হয় [৫]। তবে বর্তমানে অত্যাধুনিক প্রযুক্তির মাধ্যমে ১২ সপ্তাহের মধ্যেও লিঙ্গ নির্ধারণ সম্ভব। চীনে প্রস্তুতকৃত সস্তা সনোগ্রাফ মেশিনের সহজলভ্যতার কারণে ভারতের সব জায়গায় ব্যাঙ-এর ছাতার মতন গজিয়ে উঠেছে লিঙ্গ-নির্ধারণ ক্লিনিক। এমনকি গ্রাম-গঞ্জে, প্রত্যন্ত এলাকায় হাতুড়ে ডাক্তাররা যমদূতসদৃশ ফেরিয়াওয়ালার মতন এই ডেথ মেশিন নিয়ে ঘুরে বেড়ায়। যদি সন্তানটি কন্যা হয়, তার মৃত্যুর পরোয়ানা জারি হয়ে যায় সাথে সাথে। তাছাড়া আল্ট্রাসাউন্ড প্রযুক্তির মাধ্যমে লিঙ্গ নির্ধারণের ক্ষেত্রে ভুলের সম্ভাবনা থেকেই যায়। আল্ট্রাসাউন্ড নেবার সময় যদি ছেলের লিঙ্গ ঠিকভাবে দেখা না যায়, তবে তাকে মেয়ে হিসেবে ধরে নেয়া হয়। যদিও ছেলে হোক কিংবা মেয়ে হোক, সব রকমের গর্ভপাতই অপরাধ, মা হয়ত ছেলের আশায় গর্ভপাত করলো; কিন্তু আদতে দেখা গেলো সে ছেলেই ছিল। হায়রে নিষ্ঠুরতার পরিহাস! একেই কি বলে সভ্যতা? একেই বলে মানবতা?\n\nবস্তত, ভারতে কন্যাশিশু হত্যার প্রবনতার শিকড় অত্যন্ত গভীরে। এজন্য আইন করেও এটা রোধ করা যাচ্ছে না। ভারতের ১৯৯৪ সালের ‘Prenatal Diagnostic Techniques (Regulation and Prevention of Misuse)’ আইন অনুযায়ী গর্ভস্থ শিশুর লিঙ্গ প্রকাশ করা বা বলে দেয়া আইনত দণ্ডনীয়। কিন্তু রূঢ বাস্তবতা হচ্ছে আইন শুধুমাত্র খাতা-কলমে সীমাবদ্ধ। যেমন ২০০৭ সালের তথ্য অনুযায়ী লক্ষ লক্ষ ইচ্ছামূলক গর্ভপাতের ঘটনা ঘটা সত্ত্বেও গত ১৩ বছরে মাত্র একজন চিকিৎসককে আইনের কাঠগড়ায় দাঁড় করানো সম্ভব হয়েছে [৬]।\n\n* গর্ভপাত কীভাবে ঘটানো হয়?\n\nগর্ভপাত মূলত চিকিৎসা বিজ্ঞানের অন্তর্গত। এ প্রক্রিয়ার আদ্যপান্ত ও খুঁটিনাটি বর্ণনা করা এই লেখার উদ্দেশ্য নয়। তবে এর ভয়াবহতা ও নির্মমতা তুলে ধরতে প্রাসঙ্গিকভাবেই এর সাধারণ কিছু অংশ উল্লেখ করা জরুরী। সাধারণত গর্ভধারণের সাত সপ্তাহের মধ্যে গর্ভপাত ঘটাতে চাইলে ঔষধ প্রয়োগে ভ্রূণকে হত্যা করা হয়। তবে এ সময়ে ভ্রূণের লিঙ্গ নির্ধারণ করা যায় না।\n\nগর্ভধারণের ১২ সপ্তাহের পর গর্ভপাত ঘটাতে চাইলে সবচেয়ে বেশী যে পদ্ধতিটি ব্যবহার করা হয় তা হচ্ছে Suction Aspiration. এ পদ্ধতিতে একটি ভ্যাকুয়াম নল মাতৃজঠরে প্রবেশ করানো হয়। প্রসঙ্গত এটি কাজ করে ভ্যাকুয়াম ক্লীনারের মতই, তবে এখানে কমপক্ষে ২৯ গুন বেশী চাপ প্রয়োগ করা হয়। এই প্রচণ্ড চাপে শিশুটি মুহূর্তের মধ্যেই টুকরো টুকরো হয়ে যায়। এই পদ্ধতির সবচেয়ে বীভৎস অংশ হচ্ছে, যেহেতু শিশুটির মাথা অনেক বড় থাকে সেহেতু এটি নলের মাধ্যমে বের করা যায় না। সেজন্য চিমটার মতন এক প্রকার ধাতব যন্ত্র দিয়ে শিশুটির মাথা দুমড়িয়ে মুচড়িয়ে চূর্ণ-বিচূর্ণ করা হয়। আরেকটু বড় শিশুর (গর্ভ ধারণের ১৮-২০ সপ্তাহের পর) ক্ষেত্রে ভ্যাকুয়াম নল দিয়ে বের করা অত্যন্ত কঠিন (গর্ভস্থ ২০ সপ্তাহ বয়সের শিশু দেখতে কেমন এখানে জানা যাবে)। তাই আরেকটি পদ্ধতি ব্যবহার করা হয় যার নাম Dilation and Evacuation (D&E) [৭]। এখানে এক জাতীয় চিমটার মাধ্যমে বাচ্চাকে মুচড়ানো হয় এবং জীবন্ত শিশুটির দেহের বিভিন্ন অঙ্গ-প্রত্যঙ্গগুলো টেনে টেনে আলাদা করা হয়। মাথাটিকেও প্রচণ্ড চাপ দিয়ে বিচূর্ণ করা হয়। যতক্ষণ না বাচ্চাটি সম্পূর্ণভাবে টুকরো টুকরো করে সহজে বের করা যায়, ততক্ষণ পর্যন্ত বারংবার এই মুচড়ানো ও বিচূর্ণ করার প্রক্রিয়াটি চলতে থাকে। অবশেষে এই নৃশংস হত্যাকাণ্ডের পর বিচূর্ণ অঙ্গ-প্রত্যঙ্গগুলো জড়ো করে মিলানো হয় যে সম্পূর্ণ শিশু বের হয়েছে কিনা। কারণ যদি শিশুর কোন অঙ্গ মাতৃজঠরে রয়ে যায় তবে তা মায়ের জীবনের জন্য হুমকি হয়ে দাঁড়ায়। এই লিঙ্কে Dilation and Evacuation পদ্ধতির ভিডিও রয়েছে। বীভৎসতার কারণে ভিডিওটি না দেখার অনুরোধ করছি। তবুও বাস্তবতা তুলে ধরার প্রয়াসে এটি যুক্ত করা হলো তাদের জন্য যারা সত্যকে জেনে শিক্ষা নিতে চায়।\n\nগর্ভপাতের আরেকটি অতি সস্তা পদ্ধতি হচ্ছে মাতৃজঠরে লবন বা বিষ প্রয়োগে গর্ভজাত শিশুটিকে ধীরে ধীরে হত্যা করা। পরবর্তীতে শিশুটি মরে যাওয়ার সাধারণত ২৪ ঘন্টার পরে মা মৃত বাচ্চা প্রসব করে। অনেক ক্ষেত্রে বাচ্চা মরে না এবং জীবিতই প্রসব হয়। সেক্ষেত্রে মাটি চাপা দিয়ে মেরে ফেলা হয়। আরেকটি ব্যয় বহুল পদ্ধতি হলো prostaglandin নামক একটি হরমোনের ব্যবহার, যা সাধারণত গর্ভধারণের ২০ সপ্তাহ পরে প্রয়োগ করা হয়। এটির মাধ্যমে কৃত্রিমভাবে প্রসব বেদনা তৈরী করে জীবিত শিশুকে প্রসব করানো হয়। পরে শিশুটিকে নির্মমভাবে হত্যা করা হয়।\n\nসুতরাং কেউ যদি গর্ভস্থ শিশুর লিঙ্গ নির্দিষ্টভাবে জানতে চায় তাহলে শিশুর বয়স অবশ্যই ২০ সপ্তাহের কাছাকাছি হতে হবে। তার মানে দাঁড়ায় এই যে, যদি দূর্ভাগ্যক্রমে শিশুটি কন্যা হয় তাকে গর্ভপাতের মাধ্যমে হত্যা করতে হলে D&E, Birth abortion (নিচে বিস্তারিত বর্ণনা করা হয়েছে) বা লবন পদ্ধতি সাধারণভাবে ব্যবহার করতে হবে। প্রসঙ্গত, ভারতে গর্ভপাত আইন অনুযায়ী গর্ভ ধারণের ২০ সপ্তাহ পর্যন্ত আইনগতভাবে গর্ভপাত ঘটানো যায় (বিস্তারিত তথ্য উপরের ভিডিওতে পাওয়া যাবে ও নিচের বিবিসি’র ডকুমেন্টারীতেও জানা যাবে) [৮]।\n\n* গর্ভস্থ কন্যা শিশুটি কি ব্যথা পায়?\n\nএটি অত্যন্ত গুরুত্বপূর্ণ প্রশ্ন এবং বিতর্কিত বিষয়ও বটে। গর্ভস্থ শিশুরা ব্যথা পায় কি-না তা এখনও বৈজ্ঞানিকভাবে প্রমাণ করা যায়নি [৯]। আদৌ প্রমাণ করা যাবে কি-না তা নিয়েও সন্দেহের অবকাশ রয়েছে, কেননা এর সাথে জড়িত রয়েছে রাজনীতি, ব্যবসা ও নারীর অধিকার। একদল বিশেষজ্ঞ চিকিৎসকের মতে গর্ভস্থ শিশুরা ৬/৭ সপ্তাহ থেকে ব্যথা অনুভব করতে পারে। যেমন টরন্টো বিশ্ববিদ্যালয়ের নিউরোলজিস্ট এবং de Veber Institute for Bioethics and Social Research এর ভারপ্রাপ্ত প্রেসিডেন্ট Dr. Paul Ranalli এই মত পোষণ করেন [১০]। গর্ভস্থ শিশু ব্যথা পায় কি-না এ ব্যাপারে একটি বিশ্ববিখ্যাত হৃদয়বিদারক ভিডিও রয়েছে, যেখানে দেখানো হয়েছে ১২ সপ্তাহের শিশু সাকশন টিউবকে এড়ানোর জন্য কী প্রচণ্ডভাবে ছটফট করে। গর্ভপাত বিশেষজ্ঞ Dr. Bernard Nathanson ভিডিওটি ব্যাখ্যা করেছেন, যিনি বিখ্যাত Center for Reproductive and Sexual Health (CRASH) এর ডিরেক্টর ছিলেন। তিনি নিজেও সারাজীবনে ৭৫ হাজারেরও বেশী গর্ভপাতের সাথে জড়িত ছিলেন। তার মতে কোন সন্দেহ নেই যে গর্ভস্থ শিশু ব্যথা পায়। এদের দাবী গর্ভপাতকে নিরুৎসাহিত করে বলে তাদের কন্ঠরোধ করার জন্য এদের গায়ে ধার্মিকের তকমা লাগিয়ে দেয়া হয়!\n\nকিন্তু অন্যদলের চিকিৎসকদের মতে গর্ভস্থ শিশুরা ব্যথা তো পায়-ই না, বরং ঘুমিয়ে থাকে! গর্ভপাত ব্যবসা হচ্ছে বিলিয়ন ডলার ইন্ডাষ্ট্রি [১১] এবং এতে চিকিৎসকরা জড়িত। তাই যারা গর্ভপাতের সাথে জড়িত তারা যেভাবেই হোক এর পক্ষে নৈতিকভাবে অবস্থান নিবে। সুতরাং এর প্রভাব পড়বে গবেষণাতেও। যদি প্রমাণ হয় বা স্বীকার করা হয় যে গর্ভস্থ শিশুরা (২০ সপ্তাহের কাছাকাছি সময়ে) ব্যথা অনুভব করে তাহলে গর্ভপাত করা বাস্তবিকই কঠিন হবে [১২]। তখন গর্ভপাত-বিরোধী আইন করা খুব সহজ হয়ে যাবে। এতে যারা বিবাহ-বহির্ভূত (সহমতের ভিত্তিতে মেলামেশা অথবা ইনসেস্টের কারণে) গর্ভসঞ্চারণের জন্য গর্ভপাত ঘটাতে চায় তাদের সামাজিক সম্মান ও অবস্থান রক্ষা করাও বেশ কষ্টসাধ্য হবে। প্রসঙ্গত, ২০০৭ সালের এক সমীক্ষা অনুসারে আমেরিকার ৮৪% গর্ভপাতের ঘটনায় অবিবাহিতরা জড়িত এবং ৫০% গর্ভপাতকারীর বয়স ২৫ বছরের নিচে [১৩]। যার ফলে এ গ্রুপটিও নিজের স্বার্থ রক্ষার জন্য গর্ভপাতের পক্ষে অবস্থান নিয়ে ‘গর্ভস্থ শিশুরা ব্যথা পায় না’ গ্রুপে যোগ দেয়! নারীবাদীরাও জরায়ুর স্বাধীনতার নামে গর্ভপাতের পক্ষে অবস্থান নেয়।  ব্যাপার হচ্ছে ভারতে এই গ্রুপটি বেশ শক্তিশালী! গর্ভপাতের পক্ষের বা ‘ব্যথা পায় না’ বিশ্বাসীরা ধর্ষণের মাধ্যমে গর্ভ সঞ্চারণের ইস্যুটিকে ব্যবহার করে বস্তুত নিজ নিজ স্বার্থ হাসিলের জন্য প্রয়াস চালায়, কেননা পশ্চিমা বিশ্বে মূলত ধর্ষিতার মানসিক কষ্টের দিকটি বিবেচনা করেই গর্ভপাতকে আইনগতভাবে বৈধতা দেয়া হয়েছে।\n\nগর্ভস্থ শিশুদের কান্না শোনা যায় না বলে এ ধারণা করার কোন মানে নেই যে সে ব্যথা পায় না। হায়রে মানবতা! অদৃষ্টের কী নির্মম পরিহাস! যেখানে মা ব্যথানাশক (Local anesthesia) নিচ্ছে সেখানে বাচ্চাটি ব্যথায় ধুঁকে ধুঁকে মরছে। এটি কি দূর্বলের উপর সবলের অত্যাচারের চরম দৃষ্টান্ত নয়? বর্তমানে উন্নত বিশ্বে গবেষণাগারগুলোতে ছোট্ট মাছকেও ব্যবচ্ছেদ করার আগে চেতনানাশক পদ্ধতি ব্যবহার করা বৈজ্ঞানিক নৈতিকতার অন্তর্গত[১৪]। ইঁদুর কিংবা গিনিপিগের কথা বাদ-ই দেয়া হলো। আর সে হচ্ছে নিষ্পাপ ও অসহায় মানব শিশু। শুধুমাত্র একটি নির্দিষ্ট ভাবধারা বা জীবন পদ্ধতিকে সমর্থন করতে গিয়ে গর্ভস্থ শিশু ব্যথা পায় কি-না তা নিয়েও বিতর্ক হয় বর্তমান সভ্যজগতে! এবং এটি করা হয় মানবতার নামে! ব্যথা পাক, বা না পাক; গর্ভপাতের মাধ্যমে শিশু হত্যা নিঃসন্দেহে একটি গুরুতর অপরাধ।\n\n* দারিদ্র্য ও অশিক্ষা কি কন্যাশিশু হত্যার জন্য দায়ী?\n\nসব সমাজেই কম-বেশী পুত্র সন্তানের কদর করা হয়। যদি প্রত্যেক পরিবারের জন্য একটি সন্তান বরাদ্দ থাকে, তবে পছন্দ হিসেবে সাধারণত পুত্র সন্তানকেই বেছে নিতে দেখা যায়। তার মানে এই নয় যে গর্ভস্থ কন্যা সন্তানকে হত্যা করা সব সমাজে প্রচলিত আছে। এদিক বিবেচনায়, ভারত ও চীন বিশ্ব মানচিত্রে বিশেষ স্থান দখল করেছে, কেননা তাদের সমাজে অবলীলায় কন্যাশিশুকে হত্যা করা সামাজিক রীতি হিসেবে প্রতিষ্ঠিত। চীনের গণবিমুখী কম্যুনিষ্ট সরকারের কুখ্যাত ‘পরিবারপিছু এক সন্তান নীতি’ লক্ষ লক্ষ কন্যাশিশুর নৃশংসভাবে হত্যার জন্য দায়ী। অন্যদিকে ভারত হচ্ছে গণতান্ত্রিক দেশ। ভবিষ্যত শক্তিধর দেশ হিসেবে ভারত যেমন বিশ্বে আত্নপ্রকাশ করতে যাচ্ছে, তেমনিভাবে এই দেশকেই কন্যাশিশু হত্যার বদ্ধভূমি হিসেবে আখ্যায়িত করা হচ্ছে।\n\nপূর্বে সমাজ বিজ্ঞানীরা কন্যাশিশু হত্যার মূলে দারিদ্র্য ও অশিক্ষাকে প্রধান কারণ হিসেবে ধারণা করতেন। কিন্তু নোবেল বিজয়ী অমর্ত্য সেন ১৯৯০ সালে তথ্যের মাধ্যমে সমাজ বিজ্ঞানীদের প্রচলিত এই ভুল ধারণাকে ভেঙ্গে দেন [১৫]। দারিদ্র্যই যদি কন্যাশিশু হত্যার কারণ হয়, তবে আফ্রিকা মহাদেশের অত্যন্ত দরিদ্র ও দূর্ভিক্ষ পীড়িত দেশগুলোতে কন্যাশিশুর সংখ্যা আশংকাজনকভাবে কম হওয়ার কথা। কিন্তু বাস্তবতায় ভিন্ন চিত্র ফুটে উঠে। আফ্রিকার দেশগুলোতে মেয়ের সংখ্যা পুরুষের চেয়ে কম তো নয়ই, বরং বেশীই। সাম্প্রতিক Lancet-এ প্রকাশিত তথ্য অনুসারে ভারতে ধনাঢ্য বা অবস্থাশালী পরিবারে কন্যাশিশু হত্যার হার আশংকাজনকভাবে বেশী [১]। আরো মজার তথ্য হচ্ছে ভারতে তুলনামূলকভাবে উন্নত ও সমৃদ্ধশালী রাজ্যগুলোয়(যেমন, পাঞ্জাব ও হরিয়ানা) গর্ভস্থ কন্যাশিশু হত্যার প্রবণতা বেশী পরিলক্ষিত হয়। হরিয়ানায় নির্বিচারে কন্যাশিশু হত্যার ফলে অবস্থা এখন এমনই দাঁড়িয়েছে যে ছেলে্দের বিয়ে করার জন্য পাত্রী খুঁজে পাওয়া অত্যন্ত কঠিন হয়ে পড়েছে। (আরো বিস্তারিত জানতে BBC Documentary:  Missing Girls Part 2)।\n\nএকই গবেষণাপত্রের (Lancet) সবচেয়ে আশ্চর্যজনক তথ্য হচ্ছে যে, শিক্ষিত সমাজে কন্যাশিশু হত্যার প্রবণতা অনেক বেশী [১]। পূর্বে প্রকাশিত ইউএন-এর ২০০১ সালের সমীক্ষাতেও একই চিত্র ফুটে উঠে। পড়াশুনায় প্রাথমিক স্তর উত্তীর্ণকারী (পঞ্চম শ্রেণী) মেয়েদের মধ্যে কন্যাশিশু গর্ভপাতের হার সবচেয়ে কম। অন্যদিকে বিশ্ববিদ্যালয় গ্রাজুয়েটেদের মধ্যে গর্ভস্থ কন্যাশিশু হত্যার হার সবচেয়ে বেশী [২]। আরো অবাক করা তথ্য হচ্ছে কন্যাশিশু হত্যার প্রবণতা আমেরিকান-ইন্ডিয়ান ও আমেরিকান-চাইনিজ পরিবারে বিশেষভাবে লক্ষ্য করা যায় [১৬]। এ সম্পর্কে সাম্প্রতিক Lancet এর গবেষণাপত্রেও আলোকপাত করা হয়েছে। এমনকি আমেরিকাতে ফার্টিলিটি ক্লিনিকের বিজ্ঞাপনগুলোতেও Sex-selective abortion এর (অন্য কথায়- ইচ্ছামূলক গর্ভস্থ কন্যাশিশু গর্ভপাত) কথা উল্লেখ করা হতো, যা পরবর্তীতে প্রচণ্ডভাবে সমালোচিত হয়। ভারতে নিরাপদ গর্ভপাতের জন্য ইন্টার্নেটে অনেক বিজ্ঞাপন বা ওয়েবসাইট রয়েছে। অনেক প্রতিষ্ঠান ভিআইপি সুযোগ-সুবিধা দিয়ে থাকে। এমনকি প্রবাসী ভারতীয় অথবা বিদেশীদের জন্য চার্টার্ড বিমানের ব্যবস্থাও আছে! যেমন এখানে একটি ওয়েবসাইটের লিল্ক- Fly to India for Safe and Legal Abortion!\n\n* যৌতুক প্রথা ও কন্যাশিশু হত্যার যোগসূত্র\n\nভারতে যৌতুক হচ্ছে অত্যন্ত গুরুত্বপূর্ণ সামাজিক প্রথা, কেননা এর শিকড় প্রোথিত আছে হিন্দু ধর্ম-শাস্ত্রে। অস্ট্রেলিয়ার ABC টিভির ডকুমেন্টারীর তথ্য অনুযায়ী  ৯৯% পুরুষ বিয়েতে যৌতুক নিয়ে থাকে। বর্তমানে ছেলে পক্ষের বিত্তশালী হওয়ার সহজ মাধ্যম হচ্ছে যৌতুক। এটা রীতিমত ব্যবসায় পরিণত হয়েছে, যা আর শুধু বিয়েতে সীমাবদ্ধ নেই। বাচ্চা গর্ভধারণ, বাচ্চা প্রসব, প্রতিটি পূজা-পার্বনেও যৌতুক দিতে হয়। এর ফলে নির্মম ও নিদারুনভাবে নিষ্পেষিত হচ্ছে মেয়েরা ও তাদের পরিবারবর্গ। অভিধানে যুক্ত হচ্ছে নতুন নতুন টার্ম, যেমন Dowry Cannibalism. এতে অভিযোগ করা হয় যে যৌতুকের দাবী মিটাতে না পারায় এক স্বামী প্রত্যহ তার স্ত্রীর রক্ত পান করত যাতে ধীরে ধীরে সে মারা যায়। বেশীরভাগ ক্ষেত্রে পরিবারের এক কন্যাকে বিয়ে দিতেই পুরো পরিবারকে হতে হয় নিঃস্ব ও সহায়-সম্বলহীন (বিস্তারিত জানতে দেখুন BBC Documentary-  Missing Girls)।\n\nগত ষাট বছরে ভারতের ইতিহাস পর্যালোচনা করলে দেখা যায়, যৌতুকে আদায়কৃত অর্থ বা সম্পদের পরিমাণ ক্রমশ উর্ধমুখী হচ্ছে। যেমন ১৯২০ সালের ২০০০ রুপি সমমূল্যের যৌতুক বেড়ে ১৯৮০ সালে দাঁড়িয়েছে ৫ লক্ষ রুপিতে [১৭]। অন্য এক গবেষণায় দেখা যায়, গড়ে যৌতুকে আদায়কৃত অর্থের পরিমাণ হচ্ছে এক পরিবারের সমস্ত অর্থের ৬৮% অথবা ছয় বছরের বাৎসরিক আয়ের সমান [১৮]। বিয়ের বাজারে প্রবাসী ইঞ্জিনিয়ার বা ডাক্তারের মূল্য অনেক বেশী। প্রতি বছর হাজার হাজার প্রবাসী ভারতীয়রা বিয়ে করার নামে যৌতুক নিয়ে পালিয়ে যায়। ভারতের NTV’র এই প্রতিবেদনে পাঞ্জাবের কন্যাবাজারের তথ্যচিত্র তুলে ধরা হয়েছে।\n\nযৌতুক ক্যালকুলেটর (Dowry Calculator) নামে সফটওয়ারও ইন্টার্নেটে পাওয়া যায়। যদিও বলা হয় এসব স্যাটায়ারমূলক, তথাপি এতে সমাজের বাস্তবচিত্রই ফুটে উঠেছে। বস্তুত এই স্যাটায়ারমূলক সফটওয়ার বানাতে পৃষ্ঠপোষকতা করেছেন বিখ্যাত সাদি ডট কমের (Shaadi.com) প্রতিষ্ঠাতা অনুপম মিতাল, যিনি এই বিষয়ে বিশেষজ্ঞ। সম্প্রতি রয়টার্সে প্রকাশিত খবর অনুযায়ী বিশ্বে নারীদের জন্য সবচেয়ে বিপদজনক দেশগুলোর মধ্যে ভারত হচ্ছে চতুর্থ [১৯]। পৃথিবীর পাঁচ মহাদেশের ২১৩ জন জেন্ডার বিশেষজ্ঞ নিয়ে এ সমীক্ষাটি চালানো হয়। ভারতের আগের তিনটি দেশগুলো পর্যায়ক্রমিকভাবে হচ্ছে আফগানিস্তান, কঙ্গো, আর পাকিস্তানের মতন দারিদ্র্যপীড়িত ও যুদ্ধবিধ্বস্ত দেশ। পঞ্চম স্থানে রয়েছে সোমালিয়া। লেখার প্রাসঙ্গিকতার বিবেচনায় ওই লিস্ট নিয়ে কথা বাড়াচ্ছি না। ভারতের এই সন্মানহানীকর অবস্থার মূলে রয়েছে নারী নির্যাতন, গর্ভস্থ কন্যা শিশু হত্যা, বাল্যবিবাহ, নারী শিশু শ্রম, পতিতাবৃত্তি, গৃহস্থালী কিংবা হাট-বাজারে হালকা কাজের নামে নারীদের উপর অস্বাভাবিক নির্যাতন ইত্যাদি। স্বরাষ্ট্রমন্ত্রী মাধুকা গুপ্তার তথ্য অনুযায়ী দেশটিতে ১০০ মিলিয়ন নারী শিশু বিভিন্ন দিক থেকে পন্য হিসেবে ব্যবহৃত হচ্ছে। গত শতাব্দীতে দেশটিতে ৫০ মিলিয়নের চেয়েও বেশী কন্যা শিশু নিখোঁজ হয়েছে (যেটার পিছনে দায়ী ইচ্ছামূলকভাবে কন্যাশিশু হত্যা)। শতকরা ৪৫.৫ ভাগের চেয়েও বেশী নারীর ১৮ বৎসর হবার পূর্বেই বিবাহ হয়ে থাকে। সুতরাং এ সমস্ত ঘটনা থেকে সমাজ বিজ্ঞানীরা উপসংহার টেনেছেন যে ভারতে কন্যাশিশু হত্যার মূলে রয়েছে যৌতুক প্রথা নামক একটি সামাজিক ব্যাধি।\n\n* বাংলাদেশ ও পাকিস্তানে যৌতুক প্রথার তথ্যচিত্র\n\nএবার ভারতের সীমান্তবর্তী দুটি মুসলিম অধ্যুষিত দেশ বাংলাদেশ ও পাকিস্তানের দিকে আলোকপাত করা যাক। মুসলিম বিশ্বে মূলত এ দুটি দেশ ছাড়া আর অন্য কোথাও যৌতুক প্রথা প্রচলিত নেই, বরং পাত্রকেই মুসলিম আইন অনুযায়ী পাত্রীকে মোহরানা পরিশোধ করতে হয়। প্রসঙ্গত, ভারত বিভাগের সময় মুসলিম সমাজে যৌতুক প্রথা তেমন প্রচলিত ছিল না। এক গবেষণায় দেখা যায়, বাংলাদেশে ১৯৪৫-১৯৬০ সালে যৌতুকের হার ছিল ৩% এবং তা ১৯৬০-১৯৭৫ সালে বেড়ে ১১% -এ উন্নীত হয়। ১৯৮০ সালে আইনগতভাবে যৌতুক নিষিদ্ধ করা হয়। কিন্তু মজার বিষয় হচ্ছে যে, তারপর থেকে যৌতুকের হার অনেকাংশে বেড়েছে, যা ২০০৩ সালে ছিল ৭৬% [২০]। পাকিস্তানেও কমবেশী একই ধরণের অবস্থা লক্ষ্য করা যায়। তাহলে এ অবস্থার কারণ কী? গবেষণাপত্রের ব্যাখ্যা অনুযায়ী হিন্দু সংস্কৃতির প্রভাবই বাংলাদেশে যৌতুক প্রথার পিছনে দায়ী [২১]। সম্প্রতি হার্ভার্ড বিশ্ববিদ্যালয়ের এক গবেষণা অনুযায়ী আমাদের দেশে যৌতুক প্রথা প্রতিষ্ঠার পেছনে মুসলিম বিবাহ সংক্রান্ত আইন-কানুন পরিবর্তন ও বাকীতে মোহরানা (deferred bride price) দেয়ার প্রবণতাকেও দায়ী করা হয়েছে [২২]। এ থেকে একটি বিষয় পরিষ্কার যে বাংলাদেশ ও পাকিস্তানে (যদিও মুসলিম প্রধান দেশ) ইসলামের মূল চেতনার বহিঃপ্রকাশ সমাজে প্রতিফলিত হচ্ছে না। উল্লেখ্য যে, সমাজের একটি অংশ যারা ইসলাম ধর্মে আস্থাভাজন বলে পরিচিত তাদেরকে যৌতুক নামক ব্যাধিতে সাধারণত আক্রান্ত হতে দেখা যায় না।\n\n* যৌতুক প্রথা-ই কি কন্যাশিশু হত্যার মূল কারণ?\n\nযৌতুক প্রথাই যদি কন্যাশিশু হত্যার পেছনে মূল কারণ হয় তবে যুক্তি অনুযায়ী বাংলাদেশ ও পাকিস্তানের সমাজেও Sex-selective abortion বা ইচ্ছামূলক গর্ভস্থ কন্যাশিশু হত্যা￼সচরাচর পরিলক্ষিত হওয়ার কথা। কিন্তু বাস্তবে এটি সমাজে প্রচলিত তো নয়ই, বরং এর তেমন গ্রহণযোগ্যতাও নেই। সম্প্রতি বিখ্যাত জার্নাল PNAS-এ এই কথাই উল্লেখ করা হয়েছে [২৩]। বাংলাদেশে মফস্বল শহর ও গ্রামগঞ্জে খোঁজ করলে এখনও দেখা যায় যে ছেলের আশায় অনেকগুলো কন্যাসন্তান (যেমন ৫/৭ জন) হয়ে থাকে। এজন্য আশির দশক থেকে পরিবার পরিকল্পনার উপর বিশেষ গুরুত্ব আরোপ করা হয়। ‘ছেলে হোক মেয়ে হোক, দুটি সন্তানই যথেষ্ট’ শ্লোগানটি সেসময় বেশ আলোড়ন সৃষ্টি করে। তাছাড়া জনস্বাস্থ্য ব্যবস্থার পর্যায়ক্রমিক উন্নতির ফলে এ দু-দেশের ‘হারিয়ে যাওয়া’ মেয়েদের (missing girls) সংখ্যা অনেক কমে এসেছে। বাংলাদেশের ক্ষেত্রে গত দশ বছরে তা ৮.৯% থেকে কমে ৬.৯%-তে উন্নীত হয়েছে। অন্যদিকে পাকিস্তানের ক্ষেত্রে ১১% থেকে নেমে ৬.৩%- এ দাঁড়িয়েছে [২৪]। অর্থাৎ এ দু-দেশে মেয়ে শিশুদের অবস্থা তুলনামূলকভাবে ভালোর দিকেই অগ্রসর হচ্ছে বলে ধরে নেয়া যেতে পারে। এ দিক থেকে ভারতের অবস্থান বড়ই হতাশাজনক যার তথ্যচিত্র বিখ্যাত Lancet জার্নালে সম্প্রতি প্রকাশিত হয়েছে [১]।\n\nইতিহাসের আলোকে পর্যালোচনা করলে দেখা যায় প্রাক-ইসলামিক সময়ে মধ্যপ্রাচ্যেও কন্যাশিশু হত্যা রীতি সমাজে প্রচলিত ছিল। ইসলাম আবির্ভাবের পরে এই বর্বর রীতি সমূলে উৎপাটিত হয়। ইসলামী চেতনায় যেকোন শিশু হত্যাই সবচেয়ে বড় ধরণের অপরাধের পর্যায়ে পড়ে। কোরআনে এ বিষয়ে বলা হয়েছে,\n\n“দারিদ্রের ভয়ে তোমাদের সন্তানদেরকে হত্যা করো না। তাদেরকে এবং তোমাদেরকে আমিই জীবনোপকরণ দিয়ে থাকি। নিশ্চয় তাদেরকে হত্যা করা মারাত্নক অপরাধ।” (১৭:৩১)\n\nকন্যাশিশু হত্যার ব্যাপারে সরাসরি সতর্ক করা হয়েছে এভাবে, “যখন জীবন্ত প্রোথিত কন্যাকে জিজ্ঞেস করা হবে, কী অপরাধে তাকে হত্য করা হল?” (৮১:৮-৯)\n\nশুধু তাই নয়, পুত্রসন্তান জন্ম নিলে মাত্রাতিরিক্ত খুশী হওয়া এবং কন্যাসন্তান জন্ম নিলে হতাশ হতে নিষেধ করা হয়েছে (কোরআন ১৬:৫৮-৫৯)। ইসলামে নারী বা কন্যাশিশু সবসময় বিশেষ মর্যাদার পাত্র। হাদিসে বর্ণিত আছে-\n\nIbn `Abbas transmitted that the Prophet (blessings and peace be upon him) said, \"A Muslim who has two daughters whom he treats well when they accompany him or when he accompanies them is admitted to Paradise\". [Transmitted by Bukhari in Al Adab Al Mufrad (77); Ibn Abu Sheiba, 8/551; Ahmad which is corrected by Sheikh Shaker (2104); Ibn Majah (3670); and others.]\n\nOn the authority of Abu Huraira: \"The Prophet (blessings and peace be upon him) said, `Whoever had three daughters and showed patience in their keeping, their pleasure and displeasure, Allah admits him to Paradise for his mercy over them. A man asked, `And what about two daughters, O Messenger of Allah? He said, `And two daughters as well.\" Another asked, `O Messenger of Allah, what about one daughter?\" He said, `And one daughter as well\". [Transmitted and its authority amended by Al-Hakim, agreed upon by Al-Zahaby, 4/176] Ibn `Abbas recounted, “Whoever had a female who was not buried nor insulted by him, and had not preferred his male children to her, Allah admits him to Paradise. [Transmitted by Abu Dawud, 5/5146; and Al-Hakim who corrected it 4/177, approved by Al-Dhahaby.]\n\nযদিও বর্তমানে মুসলিম সমাজ প্রকৃত ইসলামিক চেতনা থেকে অনেক সরে গিয়েছে এবং এর ফলে অনেক অনৈসলামিক কার্যকলাপ দ্বারা কলুষিত হয়েছে, তথাপি আধ্যাত্নিকভাবে ক্ষয়িষ্ণু মুসলিম সমাজে শিশু অথবা কন্যাশিশু হত্যার মতন জঘন্য অপরাধকে এখনও প্রচণ্ডভাবে ঘৃণা করা হয়।\n\n* যৌতুক প্রথার মূল কোথায় প্রোথিত?\n\nভারতে কন্যাশিশু হত্যার প্রধান কারণ হিসেবে যৌতুক প্রথাকেই দায়ী করা হয়। এখন প্রশ্ন হচ্ছে সমাজে কীভাবে যৌতুক প্রথা প্রতিষ্ঠিত হলো? যৌতুক প্রথার উৎপত্তি হিসবে ‘কন্যাদান’ অথবা ‘স্ত্রীদান’ নামক বৈদিক যুগের একটি ধর্মীয় রীতিকে গণ্য করা হয়। হিন্দু ধর্মশাস্ত্র অনুযায়ী পিতার সম্পত্তিতে কন্যার কোন অধিকার নেই। বিয়ের পর থেকে কন্যার দায়-দায়িত্ব আর পিতার থাকে না, যা কন্যার স্বামীর উপরে বর্তায়। এজন্য বিয়ের সময় পিতা কন্যাদান রীতির মাধ্যমে কন্যার স্বামীকে খুশী হয়ে কিছু উপহার বা দক্ষিনা দেন (সামর্থ অনুযায়ী)। আবার পিতার দক্ষিনা ছাড়া কন্যাদান তথা বিবাহ ধর্মীয়ভাবে অসম্পূর্ণ থেকে যায়। বৈদিক সময়ের সামর্থ্যানুযায়ী দক্ষিনাই কালাতিক্রমে বর্তমানে বাধ্যতামূলক ও সাধ্যাতিরিক্ত যৌতুকে বিবর্তিত হয়েছে [২৫]। শুরুর দিকে কন্যাদান উচ্চবর্ণের হিন্দু তথা ব্রাহ্মণ সমাজেই সীমাবদ্ধ ছিল। পরবর্তীতে নিম্নতর বর্ণের হিন্দুরাও তা অনুসরণ করা শুরু করে।\n\nপাশ্চাত্য সমাজেও একসময় যৌতুক-সদৃশ প্রথা প্রচলিত ছিল। পরবর্তীতে শিল্প বিপ্লবের জোয়ারে নারীদের শিক্ষা, অর্থনৈতিক স্বাবলম্বীতা এবং স্বাধীনতা তথা আধুনিকায়নের ফলে বর্তমানে সেখানে এ প্রথাটির বিলুপ্তি ঘটেছে [২৬]। বিশ্বায়নের যুগে শিল্পায়নের ছোঁয়া ভারতেও লেগেছে, এমনভাবেই লেগেছে যে বিশেষজ্ঞদের মতে ভারত অদূর ভবিষ্যতে বিশ্বে শক্তিধর রাষ্ট্র হিসেবে আত্নপ্রকাশ করতে যাচ্ছে। পাশ্চাত্য যৌতুকহীন সমাজের দৃষ্টান্ত সামনে রাখলে ভারতেও যৌতুক প্রথার প্রকোপ ধীরে ধীরে নিম্নমুখী হওয়ারই কথা। কিন্তু বাস্তবে তা পরিলক্ষিত হচ্ছে না। বরং পরিস্থিতি আরো সমস্যাপূর্ণ হয়েছে, যার তথ্যচিত্র পূর্বেই বিস্তারিত আলোকপাত করা হয়েছে। এই যে শিক্ষা ও আধুনিকায়নের ফলে ইউরোপ থেকে যৌতুক প্রথা উঠে গেল, অথচ ভারতে যৌতুক প্রথা না উঠে গিয়ে বরং কেন এই প্রথাটির আরো অবনতি হলো তা নিয়ে কলম্বিয়া বিশ্ববিদ্যালয়ে গবেষণা করা হয়েছে। এর কারণ হিসেবে মূলত ভারতীয় সমাজে প্রচলিত বর্ণ প্রথাকে চিহ্নিত করা হয়েছে [২৭]।\n\n* ‘কন্যাশিশু হত্যা’ সমস্যার সমাধান কোথায়?\n\nসন্দেহাতীতভাবে কন্যাশিশু হত্যা অতি নিকৃষ্টতম অপরাধ যা কিনা উন্নত বিশ্বে দেখা যায় না। তাহলে কি কন্যাশিশু হত্যা রোধে উন্নতবিশ্ব তথা পাশ্চাত্য সমাজের জীবনধারা ও দর্শন অনুসরণযোগ্য? বর্তমান সেক্যুলার বিশ্বে যে পাশ্চাত্য জগতকে মানবতাবাদের তীর্থস্থান হিসেবে বিবেচনা করা হয়, চলুন দেখি সেখানে সভ্যতা ও মানবতাবাদের চিত্রটি কী রকম। UK-তে ২০০৭ সালের পরিসংখ্যানে কন্যাশিশু হত্যার তথ্য পাওয়া না গেলেও প্রায় ২ লক্ষ ২০ হাজার শিশুকে গর্ভপাতের নামে হত্যা করা হয়, যেখানে ৫০% মা হচ্ছে ১৮ বছরের কম বয়সী কিশোরী [২৭]। বলার অপেক্ষা রাখে না যে সেখানে গর্ভসঞ্চারন রোধে ৮১% মানুষ জন্মনিরোধক ব্যবস্থা নিয়ে থাকে। এজন্য ইউরোপের প্রায় সব দেশেই নেগেটিভ জন্মহার বিরাজমান। অথচ ইউরোপের প্রায় সব দেশেই জরায়ুর স্বাধীনতার নামে গর্ভপাত করা বা না করা নারীর ইচ্ছার উপর নির্ভরশীল (বেশীর ভাগ ক্ষেত্রে গর্ভধারণের ১০ থেকে ২৪ সপ্তাহের মধ্যে) [২৮]। অন্যদিকে আমেরিকাতে ২০০০ ও ২০০৮ সালে যথাক্রমে ১ লক্ষ ৩৬ হাজার ও ১ লক্ষ ২১ হাজার শিশুর গর্ভপাত ঘটানো হয়। ১৯৯৬ সালের এক সমীক্ষায় দেখা যায় ধর্ষণ ও ইনসেস্টের কারণে মাত্র ১% ও স্বাস্থগত কারণে ৬% গর্ভপাত ঘটে। অর্থাৎ গর্ভপাতের ৯৩% হচ্ছে অপরিকল্পিত গর্ভধারণজনিত গর্ভপাত [২৯]। অবাধ মেলামেশার কারণে কম বয়সে মা হওয়া, ক্যারিয়ার, পড়াশুনা, দাম্পত্য কলহ, পরকীয়া, লিভ টুগেদার ইত্যাদি কারণসমূহের মধ্যে উল্লেখযোগ্য। যে সমাজ গর্ভপাতের মাধ্যমে অনাকাংখিত শিশুকে হত্যা করছে, সেই একই সমাজ আবার শিশু কামনার্থে In Vitro Fertilization-এর পসার জমিয়ে বসেছে! সমস্যা সমাধানের নামে এ কি পরিহাস নয়? মানবতার উন্নতি সেখানে এতই চরমে পৌঁছেছে যে, জীবন্ত অবস্থায় যে শিশুটি ছিল অনাকাংখিত, মৃত্যুর পরে সেই শিশুটিই হয়ে উঠেছে বহু আকাংখিত; তবে মায়ের কাছে নয়, রিসার্চ সেন্টার ও প্রসাধন ইন্ডাষ্ট্রীর কাছে [৩০]। অবহেলিত, অনাকাংখিত হত্যাকৃত শিশুদের রক্ত মাংসের উপর ভিত্তি করে গড়ে উঠছে Fetal Harvesting Firms[৩১]। যারা ফেলে দেয়া শিশুদের অঙ্গ-প্রত্যঙ্গ, মস্তিষ্ক, টিস্যু ইত্যাদি অর্ডার মাফিক সযত্নে পৌঁছে দিচ্ছে রিসার্চ সেন্টারগুলোতে। এসব মানবতার নামে মশকরা নয় কি? গর্ভপাতের এমন ভয়ংকর বিবর্তন ঘটেছে যে Live abortion-এর মতন নিষ্ঠুর ঘটনাও দিন দিন বাড়ছে, যেখানে শিশুটিকে (সাধারণত গর্ভধারণের ২০ সপ্তাহের পর থেকে) জীবন্ত প্রসব করিয়ে মেরে ফেলা হয়। আমেরিকাতে Live abortion-এর নিষ্ঠুরতা ও তৎসম্পর্কিত জনরোষের কারণে ২০০৩ সালে Partial-Birth Abortion Ban Act আইন পাশের মাধ্যমে তা নিষিদ্ধ করা হয়। মানবতা এতই নিকৃষ্ট পর্যায়ে পৌঁছেছে যে আইন করেও কাজ হচ্ছে না, বের করা হচ্ছে নতুন নতুন ফাঁক-ফোঁকর। যেমন গাইনোকলজিস্ট শিশুটির মাথা ছাড়া দেহের বাকী অংশটুকু বের করেন; এতে করে আইনগতভাবে বলা যাবে না যে শিশুটি জীবন্ত প্রসব হয়েছে, কেননা মাথাটি এখনো বের হয়নি। তারপর ছটফট করতে থাকা শিশুটির মাথায় ফুটো করে পাইপের মাধ্যমে মস্তিষ্ককে শুঁষে বের করে আনা হয় (নিচের ভিডিও দেখুন)। এর ফলে মাথাটিও সহজে বের করে আনা যায় (নিষ্ঠুরতা তুলে ধরতে প্রমাণ হিসেবে কিছু বীভৎস ছবি এখানে যুক্ত করার জন্য দুঃখিত)। এতে গর্ভপাতও হলো, আইনও রক্ষা হলো! সাপও মরল, লাঠিও ভাঙ্গল না! হারয়ে মানবতা!!\n\nশিশুটি কন্যাই হোক বা পুত্রই হোক, সে আমাদেরই মতন একজন মানুষ। তারও আছে বাঁচার অধিকার। অবুঝ, অবলা শিশুটি স্বশব্দে নিজের অধিকারের কথা প্রকাশ করতে পারে না বলে মানবতার ধ্বজাধারী আমরা আমাদের স্বার্থরক্ষা ও নিজেদের ভুল আড়াল করতে নিষ্পাপ, নির্মল শিশুটিকে নির্দ্বিধায় নিক্ষেপ করছি পঙ্কিল আস্তাকুঁড়ে। কন্যাশিশু হত্যা রোধ তথা সত্যিকারের মানবতাবাদ প্রতিষ্ঠা করতে চাইলে বস্তুত ইসলামিক আধ্যাত্নিকতা ও জীবনাদর্শ ছাড়া আর কোন পথ খোলা আছে কি?\n\nএক নজরে-\n১। কন্যাশিশু হত্যা একটি অমানবিক সামাজিক ব্যাধিতে পরিণত হয়েছে। তা ভারত ও চীনে খুব প্রকট এবং করুণ আকার ধারণ করেছে।\n২। সাধারণ গর্ভপাত (Miscarriage বা অসুস্থতাজনিত কারণে) ও ইচ্ছাকৃতভাবে গর্ভপাত দুটি ভিন্ন জিনিস।\n৩। কেউ যদি গর্ভস্থ শিশুর লিঙ্গ নির্দিষ্টভাবে জানতে চায় তাহলে শিশুর বয়স অবশ্যই ২০ সপ্তাহের কাছাকাছি হতে হবে।\n৪। গর্ভপাত একটি বীভৎস প্রক্রিয়া। যে প্রক্রিয়ার মাধ্যমে ২০ সপ্তাহ বয়সী গর্ভস্থ শিশুকে মারা হয় তাতে নিঃসন্দেহে শিশুটি প্রচণ্ড ব্যাথা পায় ও কষ্টে ছটফট করতে থাকে, তথাপি শিশুকে তিলে তিলে হত্যা করা হয়।\n৫। গর্ভপাত ব্যবসা হচ্ছে বিলিয়ন ডলার ইন্ডাষ্ট্রি। গর্ভপাতের পক্ষে সমর্থনকারীরা ধর্ষণের মাধ্যমে গর্ভসঞ্চারণের ইস্যুটিকে ব্যবহার করে বস্তুত নিজ নিজ স্বার্থ হাসিলের জন্য প্রয়াস চালায়, কেননা পশ্চিমা বিশ্বে মূলত ধর্ষিতার মানসিক কষ্টের দিকটি বিবেচনা করেই গর্ভপাতকে আইনগতভাবে বৈধতা দেয়া হয়েছে।\n৬। কন্যাশিশু হত্যার পেছনে দারিদ্র্য ও অশিক্ষা সর্বাংশে দায়ী নয়। বরং শিক্ষিত ও আর্থিকভাবে সচ্ছল পরিবারেই কন্যাশিশু বেশী হত্যা করা হয়।\n৭। যৌতুক ও কন্যাশিশু হত্যা ওতপ্রোতভাবে জড়িত। তবে যৌতুক প্রথাই প্রধান কারণ নয়। কেননা বাংলাদেশ ও পাকিস্তানে যৌতুক প্রথা প্রচলিত থাকলেও কন্যাশিশু হত্যা সচরাচর দেখা যায় না।\n৮। ভারতে কন্যাশিশু হত্যার পেছনে বর্ণ প্রথা তথা হিন্দু ধর্মশাস্ত্রের পরোক্ষ প্রভাব অনস্বীকার্য। যৌতুক প্রথার উৎপত্তি মূলত হিন্দুশাস্ত্র থেকেই হয়েছে। অপরদিকে বাংলাদেশে কন্যাশিশু কম হত্যার পিছনে ধর্মের প্রত্যক্ষ প্রভাব অনস্বীকার্য।\n৯। শিক্ষা, নারীর ক্ষমতায়ন, শিল্পায়ন ও অর্থনৈতিক সমৃদ্ধি এই উপমহাদেশের যৌতুক প্রথাকে কমাতে পারেনি, যেটা ইউরোপে সফল হয়েছে।\n১০। পশ্চিমা বিশ্বে কন্যাশিশু হত্যা নেই, আছে অপরিকল্পিত/অনাকাংখিত গর্ভধারণজনিত লিঙ্গ-নির্বিচারে গর্ভস্থ শিশু হত্যা। শুধু তা-ই নয়, এই অবহেলিত ও অনাকাংখিত হত্যাকৃত শিশুদের রক্ত মাংসের উপর ভিত্তি করে গড়ে উঠেছে Fetal Harvesting Firms ও কসমেটিকস ইন্ডাস্ট্রি।\n১১। এক নিষ্ঠুরতাকে দমন করতে যদিও আইন করা হয়েছে (Partial-Birth Abortion Ban Act), তথাপি আইনকে ফাঁকি দিতে আরো ভয়ংকর নিষ্ঠুরতার আশ্রয় নেয়া হচ্ছে।\n\nতথ্যসূত্র:\n\n[1] Prabhat Jha, Maya A Kesler, Rajesh Kumar et al (2011). Trends in selective abortions of girls in India: analysis of nationally representative birth histories from 1990 to 2005 and census data from 1991 to 2011. The Lancet, Volume 377, Issue 9781, Pages 1921-1928.\n[2] Missing: 50 million Indian girls,Nov 2005.\n[3] Quanbao Jiang, Marcus W. Feldman and Xiaoyi Jin, (2005). Estimation of the number of missing females in china: 1900-2000.\n[4] Abortion in India.\n[5] Special FAQ on the gender of the fetus.\n[6] The Killing Fields of India, 2007.\n[7] Abortion methods- How different types of surgical abortions are performed.\n[8] Legalize Abortion In India.\n[9] Fetal pain and abortion.\n[10] Does the fetus feel pain?\n[11] The abortion industry, March 26, 2008. The Washington Times.\n[12] Very premature babies may need pain relieving drugs. 28 Aug 2001. The telegraph.\n[13] U.S. Abortion Statistics.\n[14] Humane killing of fish for scientific research: a comparison of two methods. Griffith University, Australia.\n[15] Amartya Sen, 1990. More Than 100 Million Women Are Missing.\n[16] U.S. Births Hint at Bias for Boys in Some Asians, 2009.\n[17] Ifeka, Caroline. 1989. Hierarchical Woman: The ‘Dowry’ System and Its Implications among Christians in Goa, India, Contributions Indian Sociology, n.s., 23, 261–84.\n[18] Deolalikar, Anil B., and Rao, Vijayendra (1998). The Demand for Dowries and Bride haracteristics in Marriage: Empirical Estimates for Rural South Central India.” In Gender, Population and Development, edited by Krishna R. Maithreyi, Ratna M. Sudershan, and Abusaleh Shariff. Oxford: Oxford Univ. Press, 1998.\n[19] The world's most dangerous countries for women, 2011. Reuters.\n[20] Siwan Anderson (2007). The Economics of Dowry and Brideprice. Journal of Economic Perspectives—Volume 21, Pages 151–174.\n[21] Rozario Santi, 2004. Purity and Communal Boundaries: Women and Social Change in a Bangladeshi Village, (Dhaka: The University Press Limited.\n[22] Attila Ambrus, Erica Field, Maxio Torero. 2010. Muslim family law, prenuptial agreements and the emergence of dowry in Bangladesh. The Quarterly Journal of Economics, 125 (3): 1349-1397.\n[23] Therese Hesketh and Zhu Wei Xing (2006). Abnormal sex ratios in human populations:\nCauses and consequences, PNAS, 103: 13271–13275.\n[24] Klasen, S. & Wink, C. (2002) A Turning Point in Gender Bias in Mortality? An Update on the Number of ‘Missing Women’ Population and Development Review. 28, 285–312.\n[25] Dowry System in India.\n[26] Siwan Anderson (2003). Why Dowry Payments Declined with Modernization in Europe but Are Rising in India. Journal of Political Economy, 2003, vol. 111, no. 2. Page 269-310.\n[27] Britain has highest number of abortions in Europe. Nov 12, 2009.\n[28] Europe's abortion rules, BBC.\n[29] Why women have abortions?\n[30] Aborted fetus cells used in beauty creams.\n[31] Post-abortion human fetal harvesting, October 10, 2003."
    },
    {
        "1": "ধর্ষণের ‘উদার’ দর্শন বাঁচতে হলে জানতে হবে",
        "2": "আমাদের সমাজে অনেকেই পাশ্চাত্যের দর্শনে সুর মিলিয়ে বলে থাকেন যে, যৌনতা অন্যায় নয়, সেক্স করা অপরাধ নয়। তবে জোর করাতে অন্যায় হয়, সম্মতিক্রমে করলে ঠিক আছে। কিন্তু কারো সান্নিধ্য থেকে ভালোলাগা নিতে গিয়ে জোর করে ভালোলাগা আদায় করা ধর্ষণ, সুতরাং সেটা অন্যায়।\n\nআসলে বিষয়টি কি এতই সরল? এই দর্শনের নেপথ্যে কী অভিপ্রায়, না না- অভিপ্রায় নয়, কী অভিসন্ধি কাজ করে এবং এর ফল কী হতে পারে সেটা বিবেচনা যদি করি তাহলে দেখব এটি মানুষের শেষ আশ্রয়, সুখ-শান্তির অন্যতম ভিত্তি যে পরিবারব্যবস্থা তার মূলোচ্ছেদকারী মতবাদ। মানুষকে ছিন্নমূল করার জন্য এই মতবাদটি যথেষ্ট। কীভাবে?\n\nসান্নিধ্যসুখ সাময়িক আনন্দের কারণ বলে প্রতিভাত হলেও যখন সেই কর্মের ফল স্বরূপ সন্তানের ভ্রুণ প্রকাশিত হয় তখন কেন সেই সুবর্ণ সুখ বিবর্ণ আর রূপ-রস বিস্বাদ হয়ে যায়? তখন কেন মানুষ ভ্রুণ হত্যাকে বেছে নেয়, অথবা জন্মের পর সন্তান হত্যাকে।\n\nমানুষ নিজেকে বুদ্ধিমান প্রাণী বলে দাবি করে কিন্তু কর্মকে নিয়ন্ত্রণ না করে মূর্খের মতো কর্মফলকে এড়াতে চেষ্টা করে, সে কর্মফলের চিন্তা না করে ভালোবাসা, প্রেম ইত্যাদি শব্দমাধুর্যের অন্তরালে মদন ও কামদেবীর পূজা করে যায়। ভুলে যায়, লোভে পাপ পাপে মৃত্যু। লোভের জন্য কোনো দণ্ড দেওয়া হয় না, দেওয়া হয় পাপের জন্য। তাই পরিণামবিচারে পাপ থেকে বাঁচার জন্য লোভের উপর সেন্সর আরোপ করা অপরিহার্য।\n\n\nমানুষের সবচেয়ে বড় অক্ষমতা ও অপরিণামদর্শী কাজ হলো, সে নিরপেক্ষ বিধান দিতে সক্ষম নয়, তবু সে বিধাতার আসনে উপবিষ্ট হয়। প্রতিটি মানুষের সিদ্ধান্তের মধ্যে ষড়রিপুর প্রভাব থাকে। তাই নিজেকে যেন কখনো দণ্ড না পেতে হয় এজন্য সে ন্যায়-অন্যায় সিদ্ধান্ত দেওয়ার সময় নিজের জন্য একটি পেছন দরজা অবশ্যই খোলা রাখে। একজন ‘পরস্ত্রীকাতর’ ব্যক্তি তাই ইন্দ্রিয়বিলাসের জন্য ‘আইল ডেঙ্গাইয়ে ঘাস খাওয়ার’ লাইসেন্স অবশ্যই দেবে। সে চিন্তা করে,\n\nকরি মানা কাম ছাড়ে না মদনে, আমি প্রেম রসিকা হব কেমনে।\n\nপাশ্চাত্য সংস্কৃতিকে আদর্শ মেনে নিয়ে সেগুলোকে যারা ন্যায় বলে রায় দেন তাদেরকে অবশ্যই মনে রাখা উচিত যে, যে ব্যক্তি কর্তৃপক্ষ (বিধাতা) সেজে ন্যায় অন্যায়ের মানদণ্ড ঘোষণা করে তাকে অবশ্যই পুরো পরিস্থিতি মাথায় নিয়ে রায় দিতে হবে। আপনি বিপরীত লিঙ্গের সান্নিধ্য লাভের আনন্দকে প্রশ্রয় দিতে গিয়ে সম্মতিপূর্বক যৌনতাকে ন্যায় বলে ঘোষণা করেন আর জোরপূর্বক আনন্দপ্রাপ্তি করাকে ধর্ষণ বলেন। কিন্তু আপনাদের মূল উদ্দেশ্য হচ্ছে এ দুয়ের মাঝামাঝি মানবসমাজে ‘ব্যভিচার’ বলে যে শব্দটি আছে তাকে মুছে দেওয়া। কারণ এই শব্দটি নৈতিক ও ধর্মজাত। আর ধর্মতে আধুনিক-মনস্কদের অশ্রদ্ধা ও অ্যালার্জি। কেননা ধর্মীয় নীতিনৈতিকতা আপদ বা বিবেকের অস্বস্তি হয়ে তাদেরকে পশুর মতো ‘অবাধ’ হতে বাধা দেয়। কিন্তু অবাধ যৌনতাকে ন্যায় বলে ঘোষণা দেওয়ার আগে কেবল ব্যক্তির সুখের চিন্তা নয়, সমাজের-সমষ্টির চিন্তাও অবশ্যই করতে হবে। পরিবারব্যবস্থা আর অবাধ যৌনতার সহাবস্থান একটি ইউটোপিয়া।\n\nমাস্তি করো কিন্তু… মাগার সমাজে যদি অশান্তি হয় একটারও ছাল থাকবে না\n\nএকজন পুরুষ শত শত নারীর সঙ্গে সান্নিধ্যসুখ লাভ করুক, তাতে ধর্মের মাথাব্যথার কী কারণ থাকতে পারে? মানুষের ফুর্তি দেখলেই কেন ধর্মের কড়ানাড়া শুরু হয়? জান্নাতে কি অসংখ্য সঙ্গিনীর প্রতিশ্র“তি আল্লাহ দেন নি। ওমর খৈয়াম যৌক্তিক প্রশ্ন রেখেছেন,\n\nপুণ্যবনের কাম্যভূমির মর্ম যদি এমনতর/দোষ কি তবে বরণ করায় আগেই এদের মর্ত্যপরে?\n\nহ্যাঁ, যে যতখুশি সুখভোগ করুক কারো তাতে বাধা দেওয়াকে আমি যৌক্তিক মনে করি না, কিন্তু এই ব্যক্তির সুখভোগ থেকে যদি সমষ্টি-সমাজের শরীরে কোনো দুঃখ নেমে আসে, যদি কোনো অশান্তির জন্ম হয় তাহলে আমার দুইটা কথা আছে। আমি তার দণ্ড অবশ্যই কামনা করি।\n\nI wont my paaaaaaaaaaa!!!!!\n\nএকটি শিশুও যদি বলে যে, আমি পিতৃপরিচয়হীন, আমার আশ্রয় নেই, তখন অবশ্যই ঐ ‘অবৈধ পিতা-মাতার’ দণ্ড আমি কামনা করি। পিতার পরিচয়, আশ্রয়, সুরক্ষা ও সম্পত্তি সন্তানের জন্মগত অধিকার। আর হ্যাঁ, সন্তান কখনো অবৈধ হতে পারে না, এ অন্যায় শিশুর নিষ্পাপ সৌন্দর্যকে কলঙ্কে ঢেকে দেয়, এই লাঞ্ছনা আজীবন তাকে বহন করতে হয় যা ঘোর অবিচার।\n\nসন্তান অবৈধ হয় না, অবৈধ হয় পিতা-মাতা\n\nযদি কোনো মহাজন (সুদখোর কীভাবে মহাজন হয় কে জানে?) কৃষককে ভুল বুঝিয়ে তার টিপসই নিয়ে তার জমিজমা লিখে নেয় তবে কি সম্মতিপূর্বক যৌনতার মতো সেটাও ন্যায়সঙ্গত? বিনিময়টি কিন্তু আপাত সম্মতিক্রমেই হয়েছিল কিন্তু পরিণাম অবিচারমূলক। তেমনি অবাধ যৌনাচার বা ব্যভিচারের পরিণামে সবচেয়ে বড় ক্ষতি স্বীকার করতে হয় নারীকে, তার জীবনে বিপর্যয় আসে, শরীরও ধ্বংস হয়। ইউরোপের নারীদের বন্ধ্যাত্বের অন্যতম প্রধান কারণ হিসাবে বিশেষজ্ঞরা বলছেন পিআইডি যেটা এসটিডি। আর এটি বিস্তার লাভ করে সান্নিধ্যসুখ ‘অবাধ’ হওয়ার কারণেই। আরো অনেক বাজে অসুখ আছে যেগুলো থেকে বাঁচতে হলে জানতে হবে।\n\nসম্মতিক্রমে ‘সান্নিধ্যসুখ’ দ্বারা যুগলমানুষ তৃপ্ত হলেও সমাজে পরিচয়হীন সন্তানের ছড়াছড়িতে যে ভারসাম্যহীনতা সৃষ্টি হবে সেটাকে তারা কী দিয়ে ম্যানেজ করবেন? ইতোমধ্যে ইউরোপের দেশগুলো এই সংকটে ভুগছে। এটা অবধারিত যে পুরুষ তার লালসা চরিতার্থ করে ভাগবে আর নারী বিভিন্ন জন্মনিয়ন্ত্রণ পদ্ধতি গ্রহণ করবে কিংবা নিজের গর্ভের সন্তানকে হত্যা করে নিজের আত্মিক মৃত্যুকে আমৃত্যু বহন করবে। এর সমাধান দিতে কেউ কেউ বলে থাকেন যে, মাতৃতান্ত্রিক সমাজ করতে হবে কারণ মা তো আর পালাতে পারবে না। উদোর পিণ্ডি আরামসে বুধোর ঘাড়ে চাপানো যাবে। কার্পেট মুড়ে সিঁড়ির ক্ষত ঢাকার জন্য মায়ের নামে শিশুর পরিচয় যারা চালু করবেন তারা এই শিক্ষাটি কি পশুর মাতৃতান্ত্রিক সমাজ থেকে নিচ্ছেন? এর পরিণামে আগামী প্রজন্মের জাতীয় সঙ্গীত হয়তো হবে, “পিতা আনন্দে মাতিয়া সাগরে ভাসাইয়া, সেই যে চইলা গেল ফিরা আইল না।”\n\n“পিতা আনন্দে মাতিয়া সাগরে ভাসাইয়া, সেই যে চইলা গেল ফিরা আইল না।”\n\nহ্যাঁ, আরেকটি পথ আছে। পশ্চিমা বাবাদের মতো সমকামিতার প্রসার ঘটাতে হবে। তাহলে বাচ্চা-কাচ্চার উপদ্রবটি এড়ানো যাবে এবং নিজেরাও বিশ্বসভার আধুনিক, মুক্তমনা, উদার রংধনু সভ্যরূপে আত্মপ্রসাদ লাভ করতে পারবেন।"
    },
    {
        "1": "নারী পুরুষ একে অন্যের পরিপূরক না প্রতিদ্বন্দ্বী",
        "2": "প্রতি বছরের মত এবারও \"আন্তর্জাতিক উইমেন্স ডে\" তথা নারী দিবস পালিত হয়ে গেল গত ৮ই মার্চ । এবারের ২০১৭ সালের নারী দিবসের আলোচ্য প্রসঙ্গ বিষয় ছিল \"বিশ্বের পরিবর্তিত কর্মক্ষেত্রে নারীর ভূমিকা\"। তবে আমি এখানে নারী দিবস, নারীর অধিকার অর্জন ও নারীর ক্ষমতায়ন বিষয়ে একটু ভিন্ন আঙ্গিকে কিছু কথা রাখতে চাই। বিশেষ করে ঐতিহাসিকভাবে বিভিন্ন ধর্মে বা মানব সভ্যতায় নারীর অধিকার তথা সমাজে নারীর অবস্থান ও মর্যাদা কিভাবে চলে আসছে এবং আধুনিক সমাজেই বা নারীর অধিকার ও সম্মান সত্যিকার অর্থে কতটুকু রক্ষা হচ্ছে সে প্রেক্ষাপটে আলোচনার দরকার আছে। আজকাল নারী অধিকার ও মর্যাদা প্রতিষ্ঠার প্রসঙ্গ আসলে অনেকের মনে যে ধারণা বদ্ধমূল হয়ে আছে তা হল যুগে যুগে ধর্মই নারীর মর্যাদা ও অধিকার আদায়ের সবচেয়ে বড় বাধা ছিল এবং সে তালিকায় ইসলাম হচ্ছে বিরাট অপরাধী !\n\nতবে আধুনিক এ সভ্যতায় মুসলিম ছাড়া অন্যদের কাছে যেহেতু  এখন ধর্মের তেমন কোন গুরুত্ব নেই তাই অনেকের দৃষ্টিতে মুসলিমদেরকে তাদের ধর্মের সব \"দুর্বলতা\" স্বীকার করে মুসলিম সমাজে বাস্তব জীবনে ইসলামকে সম্পর্কহীন করতে হবে। কেননা সে মহলে অনেকের কথা হচ্ছে  নারীর অধিকার ও সম্মান সুপ্রতিষ্ঠিত করতে ইসলাম হচ্ছে এখন বড় অন্তরায়! তাই  দেখা যায় মুসলিম দেশগুলোর পুরুষ শাসিত সমাজ ব্যবস্থার কিছু সামাজিক কুসংস্কারকে পুঁজি করে বিভিন্ন গল্প, নাটক, সাহিত্য ও লেখালিখি দিয়ে চলছে ইসলাম বিরোধী ক্রুসেড। যার ফলে আধুনিক শিক্ষিত শ্রেণীর বেশীর ভাগ মানুষের মনে নানা কারণে ইসলামে নারীর অবস্থান সম্পর্কে নেতিবাচক উপলব্ধি এখন একটি বাস্তবতা হয়ে আছে!\n\nতবে প্রচলিত এ ধারণার বিপরীতে প্রায়ই ইসলামের পক্ষে অনেক কিছু ঘটে যায় যার রহস্য অনেকেই বুঝতে অপারগ । তাই আমরা খবরে দেখি মুসলিম অধ্যসিত দেশে যদি আধুনিক শিক্ষিত মহিলারা কোরআন হাদিস নিয়ে ইসলাম বুঝার উদ্দেশ্য কোথায় জড়িত হয় তখন তাদেরকে সন্দেহের চোখে দেখা হয় এবং পুলিশ তাদেরকে গ্রেফতার করে জেলে ঢুকায়! আবার পশ্চিমা দেশের জরিপে দেখা যায় ইসলাম ধর্ম গ্রহণ করতে মহিলাদের সংখ্যা পুরুষের চেয়ে বেশী! (ডেইলি মেইলের রিপোর্ট।)\n\nসম্প্রতি হলিউড বিনোদন/ছায়াছবি শিল্পী ও সেলিব্রেটি মহিলা লিন্ডসে লোহান \"নারী দিবস উপলক্ষে প্রদত্ত তার ইনষ্টগ্রাম পোষ্টে মহা নবী মোহাম্মদ (স:) একটি উদ্ধৃতি দেয়ায় মেইন স্ট্রিম মিডিয়ায় গুজব রটেছে যে লিন্ডসে হয়ত ইসলাম ধর্ম গ্রহণ করতে যাচ্ছেন! (ইন্ডিপেন্ডেন্টের রিপোর্ট সূত্র:)\n\nডেইলি মেইল লিখছে, \"সম্প্রতি জল্পনা চলছে যে লিন্ডসে ইসলামে ধর্মান্তরিত হওয়ার সিদ্ধান্ত নিয়েছেন। অভিনেত্রী বলেন, কুরআন পাঠে তিনি মনে সান্ত্বনা পেয়েছেন\" ( \"It has been speculated recently that Lindsay had converted to Islam after the actress said she found solace reading the Qur'an.\") বিস্তারিত এখানে।\n\nলিন্ডসে লোহান মুসলিম হবেন কি না জানিনা তবে শেষ পর্যন্ত তিনি যদি মহান আল্লাহর হেদায়েত পাওয়ার সৌভাগ্যে পান এবং ইসলাম কবুল করেন তাতে অবাক হওয়ার কিছু নয় কেননা বর্তমান বিশ্বে লিন্ডসে লোহানের মত এরকম সেলিব্রেটিদের ইসলামে ধর্মান্তরিত হওয়ার উদাহরণ নতুন নয়। নারী দিবস উদযাপনের সময় এরকম একটি খবর আমার কাছে ইস্টারেষ্টিং মনে হল তাই জ করলাম। আসলে কোরআন পড়ে এবং ইসলামে নারী অধিকার সম্পর্কে অবগত হয়ে ও আল্লাহর নবীর বাণী পড়ে ইসলাম বিদ্বেষী এত অপপ্রচারের মাঝে এখনও ইসলাম সম্পর্কে পশ্চিমা মহিলাদের যে কৌতূহল বাড়ছে এটাই তার একটি প্রমাণ।\n\n* ধর্মই নারীর অধিকারে প্রতিবন্ধক\n\nবিশ্বের সব ধর্মে নারীর অধিকার নিয়ে অলোচনা করতে অনেক সময়ের দরকার যার অভাবে আমি অতি সংক্ষেপে কয়েকটি কথা হাইলাইট করলাম।\n\n* হিন্দুধর্মে নারীর মর্যাদা।\n\nহিন্দু সমাজের সেই প্রাচীন কাল থেকে নারীদের প্রতি যে আচরণ ছিল তা কোন অবস্থায় মানবিক বলা যায় না। ভারতে একটি হিন্দুত্ব (Hinduism) বা পৌত্তলিক ধর্ম  প্রতিষ্ঠিত ছিল। জাতিভেদ প্রথার পুরুষ শাসিত বৈদিক সমাজ থেকে বিকশিত মনু রাষ্ট্রের ধর্ম বিধান ছিল,\n\nস্বাধীনতার লাভের জন্য নারীরা কখনোই উপযুক্ত নয়. নারী যতদিন পুরুষের আজ্ঞাবহও হয়ে থাকবে ততদিন তাদেরকে সম্মান ও মর্যাদা করা যাবে।\"নারীরা কোন শিক্ষা গ্রহণ করতে সক্ষম ছিল না এবং এর পরিবর্তে, তারা বাড়িতে থাকার এবং গার্হস্থ্য দক্ষতা শিখতে হত।স্বামীর মৃত্যুর সাথে স্ত্রীকেও স্বামীর চিতায় আগুনে জীবন্ত জ্বলে মরতে হত যাকে বলা হয় সতীদাহ প্রথা অর্থাৎ হিন্দু বিধবা নারীদের স্বামীর চিতায় সহমরণে বা আত্মাহুতি দেবার ঐতিহাসিক প্রথা। (অবশ্য, যা রাজা রামমোহন রায়ের ঐকান্তিক প্রচেষ্টায় এই প্রথা বন্ধ হয় ব্রিটিশ আমলে।)দু-পরিবারের মধ্যে সমঝোতা করতে আয়োজিত বিবাহ (Arranged marriages) চালু ছিল।নারীর কোন সরকারী প্রশাসনে অংশগ্রহণ করতে পারতোনা, সম্পত্তির উত্তরাধিকারী হতে পারতোনা।এবং যাজক (ব্রাহ্মণ) পদে উঠতে পারতো না।\n\n* খ্রিস্টধর্মে নারীর অবস্থান\n\nপ্রাচীন খ্রিস্টধর্মে নারীকে মানুষের চেয়ে অধম ভাবা হত এবং সে হিসাবে আচরণ করা হত এ ব্যাপারে বিস্তারিত জানতে এখানে দেখুন ।\"খ্রিস্টান ধর্মে নারী নির্যাতন এর বিধিসম্মত করা\" (The Legitimization of the Abuse of Women in Christianity) বইটি পড়লে আরো জানতে পাবেন।\n\n* ইহুদী ধর্মে নারীর অবস্থান\n\nইহুদী ধর্মেও নারীকে সম্পত্তি হিসাবে বলা হয়েছে এবং বিবাহের পর সে সম্পত্তির মালিকানা স্বামীর।- The woman is property, whose ownership is transferred to the husband upon marriage. ইসরাইল থেকে প্রকাশিত দৈনিক হারেট্জ পত্রিকার ডিসেম্বর ৩০, ২০১১ তারিখের সংখ্যায় Yossi Sarid লিখিত এক নিবন্ধের শিরোনাম ছিল, \"অর্থোডক্স ইহুদীধর্মে নারীকে গণ্য করা হয় নোংরা ক্ষুদ্র জিনিসের সাথে। – \"orthodox-judaism-treats-women-like-filthy-little-things\" তাদের দর্শন হচ্ছে যদি নদীতে এক সাথে এক পুরুষ ও এক মহিলাকে ডুবতে দেখা যায় তখন নারীর আগে পুরুষকে উদ্ধার করতে হবে! নারীর আগে পুরুষকে বাঁচাতে হবে\" এটি হচ্ছে ইহুদীধর্মে নারীর অবস্থান! (সূত্র)\n\n* ইসলামে নারীর অবস্থান\n\n\"অতঃপর তাদের পালনকর্তা তাদের প্রভু তাদের দোয়া (এই বলে) কবুল করে নিলেন যে, আমি তোমাদের কোন পরিশ্রমকারীর পরিশ্রমই বিনষ্ট করি না, তা সে পুরুষ হোক কিংবা স্ত্রীলোক। তোমরা পরস্পর এক ( সুরা ৩: ১৯৫)। \" ইসলামে নারী সম্পত্তি এবং উত্তরাধিকার অধিকার ভোগ করে । নারী তার নিজের পৃথক ব্যবসা পরিচালনা করতে পারেন (কুরআন 4: 7) – (ইসলাম ছাড়া এমন কোন ধর্ম নারীকে এই অধিকার দান করেছে?)মুসলিম নারী তার পছন্দ অনুযায়ী যে কোন মুসলিমকে বিয়ে করতে পারে. তার মা-বাবা তার জন্য কোন পাত্রের প্রস্তাব নির্বাচন করলেও মেয়ের সম্মতি গ্রহণ করা আবশ্যক. কোরান (4: 24-25)।\n\nআজ থেকে ১৪০০ শত বছর আগে ইসলাম নারীকে যে অধিকার দিয়েছে তা পশ্চিমা দেশে বলতে গেলে এক শতাব্দী আগেও তা ছিল না।\n\nমার্কিন দেশে সর্ব প্রথম মিসিসিপি স্টেটে নারীরা তাদের নিজেদের নামে সম্পত্তির মালিক হতে সক্ষম হন ১৮৩৯ সনে। এটা আমেরিকার প্রথম রাষ্ট্র যেখানে নারী উত্তরাধিকার অধিকার অর্জনে সক্ষম হয়।১৮৪৪ সালে আমেরিকায় বিবাহিত মহিলার নিজস্ব নামে ব্যবসা করার অধিকার অর্জন করেন।আর বলতে গেলে কেবল এই সে দিন মহিলাদের নিউইয়র্ক রাষ্ট্রে পেটেন্ট রাইট দাবী করার অধিকার মিলে! (অগাস্ট ১১, ২০১৪)কানাডায় নারীরা ভোটাধিকার পান ১৯১৬ সনে। ১৯২১ সনে হাউস অব কমন্সে এগনেস MacPhail প্রথম নারী নির্বাচিত হন।\n\n* বর্তমান মুসলিম দেশের বাস্তবতা।\n\nইসলামে নারীর অধিকার ও মর্যাদার যে উচ্চ অবস্থান আছে এবং ঘরের বাহিরে যুদ্ধের ময়দানে, শিক্ষা ক্ষেত্রে কিংবা অর্থনীতিতে কিংবা বাজার নিয়ন্ত্রণে যা আমরা কোরআন হাদিসে এবং রাসুলের সময় কালের এবং সাহাবীদের সময়ের ইতিহাসে দেখতে পাই তা আজ মুসলিম বিশ্বে কেন অনুপস্থিত?  কেন সে অবস্থার এত অবনতি তা নিয়ে ভাবতে হবে।\n\nমুসলিম দেশে মহিলারা বাহিরে গিয়ে সব কাজে এমন কি ধর্ম বিরোধী অপকর্মে যোগ দিতে বাঁধা নাই কিন্তু পারেনা শুধু ধর্মীয় কাজে অংশ গ্রহণ করতে।কিন্তু সত্যিকার মুসলিমার জন্য জন্য মসজিদে নামাজ পড়ার জায়গা রাখা হয় না বরং সেথায় যেতে নিষেধ, তাদেরকে ইসলামের দ্বা'য়ী হতে উৎসাহ দেয়া হয়না অর্থাৎ ইসলামের প্রচারে বা ইসলামী আন্দোলনে সামনের কাতারে আসা নিষেধ, ইসলামের কোন মিটিং বা আলোচনা সভায় তাদেরকে বলতে দেয়া হয়না। এক কথায় ইসলামের জ্ঞান চর্চায় তাদের সঠিক সুযোগ না্ই। আর তা দেখে ইসলাম নারীর জীবনকে সীমিত করতে চায় এ ধরনের ভুল ধারনা তো আসবেই অনেকের মনে।\n\nআজ মুসলিম দেশে তথাকথিত মুসলিম \"ধার্মিক পুরুষের\" অভাব নাই যারা মনে করেন যে নারীদেরকে যদি ঘরের ভিতর বন্ধী করে রাখা যায় তাহলে পৃথিবী এক পুণ্য স্থানে পরিণত হতে দেরী হবে না। আজ ইসলামকে যারা নেতৃত্ব দেন তারাও দুনিয়ার বাস্তবতা বুঝতে রাজি না এবং কোরআন হাদিসে এবং রাসুলের সময়ে এবং সাহাবীদের  ইতিহাসে নারীদের সমাজে যে ভুমিকা ছিল তা জানতে চান না। ফলে মুসলিম দেশে নারী পুরুষের সমন্বয়ে একটি ন্যায় নীতি ভিত্তিক ভারসাম্য পূর্ণ সমাজ গঠনের কোন প্রচেষ্টা নাই। অথচ এরকম একটি সমাজ গড়তে পারলে তা হতে পারত বিশ্বের জন্য  অনুকরণীয়। বিশেষ করে পশ্চিমা বিশ্বে নারীকে পণ্য হিসাবে ব্যবহারের যে কালচার চলছে এবং যার প্রভাব মুসলিম দেশেও বিস্তৃত করা হচ্ছে তার বিপরীতে সে প্রচেষ্টা  দিয়ে একটি সুস্থ ও সঠিক বিকল্প ব্যবস্থা মুসলিম সমাজে সৃষ্টি করা সম্ভব ছিল ।\n\nদু:খের বিষয় হল মুসলিম সমাজ  আজ ইসলামের আদর্শ থেকে দুরে! রুপক  অর্থে মুসলিম উম্মাহকে যদি বলা যায় একটি দালান তবে সে ভবনে আজ ঘুমিয়ে আছে সব মুসলিম। আর ভবনের দেয়ালে কোথায় কি ফাটল বা ছিদ্র আছে তা এখন একেবারে নির্ভুলভাবে চিহ্নিত করতে পারছে ইসলামের দুষমনেরা যা দিয়ে তারা আঘাত হানছে মুসলিম উম্মাকে ধ্বংস করতে, তাদের মাঝে বিভক্তি আনতে, নিজেদের মাঝে দাঙ্গা ফ্যাসাদ করাতে, ধর্মের নামে অধর্মকে ছড়াতে এবং তারা সফলও হচ্ছে।কেননা মুসলিমরা তাদের সে ভবনের ফাটল বা ছিদ্র মেরামত করতে ইচ্ছুক নয়।\n\nঅতএব সমাজে নারীর ভুমিকা ও ক্ষমতায়নে রাসুলের সময়ের ও সাহাবীদের সময়ের সে ইতিহাস নতুন করে ফিরিয়ে আনতে হবে। সেই সাথে পুরুষ শাসিত সমাজ ব্যবস্থার সকল কুসংস্কারকে বিসর্জন দিতে হবে।\n\nসমাজে নারী পুরুষের ভূমিকার ব্যাপারে আধুনিক সমাজ নারীকে পুরুষের  প্রতিদ্বন্দ্বী করে তুলতে যেভাবে প্ররোচনা করে এবং নারীবাদীরাও সে চক্রান্তের শিকার তার বিপরীতে ইসলামের দর্শন হল এ ভূমিকা হবে একে অন্যের পরিপূরক হয়ে, প্রতিদ্বন্দ্বী হয়ে নয়।\n\nপাঠক/পাঠিকার খেদমতে অনুরোধ থাকল রাসুলের সময়ের ও সাহাবীদের সময়ের সে ইতিহাসের কিছুটা আন্দাজ পেতে হলে  টরন্টো শহরের প্রখ্যাত প্রবীন ইমাম শেখ আহমেদ কুট্টির কয়েকটি কথা শুনেন যা তিনি গত সাপ্তাহে জুম্মার খুতবায় বলেছিলেন।\n\n* আধুনিক লাইফ স্টাইল নারীকে  কি দিয়েছে?\n\nআজ নারীকে পুরুষের সামনে ফ্যসনের নামে এমন বেশে আসতে উৎসাহ করা হয় যেন নারী কয়েক খণ্ড মাংসের সত্তা যা কেবল সময় সুযোগে পুরুষের ভোগের উপাদান হতে পারে এবং পুরুষের কুনজরের আকর্ষণ বাড়াতে পারে!আজ কত নারী প্রতিনিয়ত কাটাতে হচ্ছে অসুখী জীবন কখনও চাকুরীর খাতিরে, কখনও দু:স্থ বিবাহিত জীবনে যেখানে স্বামী তাকে ছেড়ে ব্যস্ত থাকে অন্য যুবতীর সাথে সম্পর্ক স্থাপনে।আধুনিক যুগের নারী কখনও এত ব্যস্ত নিজের চাকুরী বা পেশায়, এত জর্জরিত যে নারী হিসাবে তার জীবনের সহজাত প্রাকৃতিক চাহিদা বা মাতৃত্বের দায়িত্বটুকু পূরণেও অসহায়!\n\nআমার পয়েন্ট হল- নারী স্বাধীনতা হিসাবে যা প্রদর্শিত হচ্ছে তা সবসময় যে তা নয় এবং 'নারী অধিকার' বা নারীর স্বাধীনতা বলে যা চালিয়ে দেয়া হচ্ছে তা নারীর জন্য সবচেয়ে অমর্যাদাকর, স্ব-অপমানকর এবং আত্মসম্মান হারানো আচরণ সে বিষয়ে নারীকে পরিকল্পিত ভাবে উদাসীন রাখা হচ্ছে।\n\nপরিশেষে সামাজিক মিডিয়ায় নারী দিবস সম্পর্কে নিউইয়র্ক প্রবাসী বাংলাদেশী নারীবাদী এক ভদ্র মহিলার একটি ফেবু পোষ্টের মন্তব্য দেখলাম যার কিছু অংশ এখানে উল্লেখ করছি।\n\n\"নারী দিবস হল নারীর প্রতি চরম বৈষম্য। তাকে আলাদা করে দেখানো । তাকে দুর্বল শ্রেণীভুক্ত করা । পুরুষের তুলনায় নিচু করা । দয়ার পাত্র বানানো। মাসুম বাচ্চা বানানো। নারী দিবসের চেয়ে অপমান নারীর জন্য ২য় কিছু নেই। কারণ নারীকে সেদিন পৃথিবীর সামনে উৎসব করে আলাদা করা হয় । বরং প্রয়োজন পুরুষ দিবস। কারণ পুরুষ যা করে, যে কাজে তাকে পৃথিবীতে পাঠানো হয়, নারীর তুলনায় কিছুই নয়। তারপরেও তার জন্য কেন নারী দিবস বানিয়ে অপমান?\"\n\n*******************************************\n\nরেফারেন্স:\n\n* Woman's Role in the Islamic Civilization\n* Yossi Sarid,\n* Rights of Hindu women VS rights of Muslim women\n* ইসলামের প্রাথমিক যুগের মহান মহিলারা -Great Women of Islam\n\nখাদিজা – Khadijah bint Khuwaylid\nআয়েশা – Ayshah bint Abu Bakr\nহাফসা – Hafsah bint Umar\nউম্ম সালমা – Umm Salamah\nযয়নব – Zaynab bint Jahsh\nরামালাহ – Ramlah bint Abi Sufyan\nফাতিমা – Fatimah bint Muhammad\nউম্ম রোমান – Umm Rooman\nউম্ম হিরাম – Umm Hiram bint Milhan\nউম্ম উমারাহ – Umm Umarah\nআসমা – Asma' bint Abu Bakr\nউম্ম সুলইমান – Umm Sulaim\nখাওলা – Khawlah bint Al-Azwar"
    },
    {
        "1": "সততার কাঠগড়ায় আকাশ মালিক ইসলামে কি নারীকে উটের সাথে তুলনা করা হয়",
        "2": "মুক্তমনা(!) আকাশ মালিক তার “যে সত্য বলা হয়নি” নামক জননিন্দিত ই-বুকে সুকৌশলে প্রমাণ করতে চেয়েছেন যে, ইসলামে নারীকে উটের সাথে তুলনা করা হয়েছে।\n\nহিন্দু ধর্মে নারীকে গুঞ্জাফল ও গাভীর সাথে তুলনা করা হয়েছে, আর ইসলাম ধর্মে তুলনা করা হয়েছে সম্পদ (মাল) ও উটের সাথে। [ই-বুক “যে সত্য বলা হয়নি”, ২য় অধ্যায়, পৃ. ৫]\n\nনারীকে উটের সাথে কীভাবে তুলনা করা হয়েছে সেটা লেখক তুলে ধরেন ৮ নম্বর পৃষ্ঠায়-\n\nহাদিসে নবীজি বলেন : (আব্দুল্লাহ ইবনে আমর ইবনে আল-আস হতে বর্ণিত) “আল্লাহ ও শেষ দিনের ওপর বিশ্বাসী তোমাদের যারা দাসী খরিদ করে বিবাহ করতে চায়, তারা যেন এই বলে দোয়া করে, ‘হে প্রভু এই মহিলাকে শয়তানের কুমন্ত্রণা থেকে বাঁচিয়ে রেখো, সে যেন আমার জন্য উপকারী হয়, তার মধ্যে যেন ভাল গুণ থাকে।’ আর এই দোয়া পড়বে তোমরা যখন উট খরিদ করবে।” (দ্রষ্টব্য : আবু দাউদ শরিফ, বুক ১১, নম্বর ২১৫৫)। আমাদের বাংলাদেশের কোনো পয়গম্বর হলে হয়তো বলতেন, ‘এই দোয়া পড়বে তোমরা যখন গাভী খরিদ করবে।’ [ই-বুক “যে সত্য বলা হয়নি”, ২য় অধ্যায়, পৃ. ৮]\n\nআকাশ সাহেব তার চিরাচরিত নিয়ম অনুসারে এখানে অসততার আশ্রয় নিয়ে নিজের মনের মাধুরি মিশিয়ে হাদিসটির বাংলা অনুবাদ করেছেন। আবু দাউদ শরিফ থেকে নেওয়া উনার রেফারেন্সটা আগে চেক করা যাক:\n\nBook 11, Number 2155:\nNarrated Abdullah ibn Amr ibn al-'As:\nThe Prophet (peace_be_upon_him) said: If one of you marries a woman or buys a slave, he should say: \"O Allah, I ask Thee for the good in her, and in the disposition Thou hast given her; I take refuge in Thee from the evil in her, and in the disposition Thou hast given her.\" When he buys a camel, he should take hold of the top of its hump and say the same kind of thing.\n\nআব্দুল্লাহ ইবনে আমর ইবনুল আস(رضي الله عنه) হতে বর্ণিত:\n\nনবী (সাল্লল্লাহু আলাইহি ওয়া সাল্লাম) বলেন: যদি তোমাদের মধ্যকার কেউ কোন মহিলাকে বিবাহ করে অথবা কোন ক্রীতদাসি খরিদ করে সে যেন বলে: “হে আল্লাহ, আমি তোমার কাছে তার এবং যে স্বভাব তুমি তাকে দান করেছ সেটার কল্যাণ প্রার্থনা করছি; আমি তোমার নিকট আশ্রয় গ্রহণ করছি তার এবং যে স্বভাব তুমি তাকে দান করেছ সেটার অকল্যাণ/অনিষ্ট হতে।”  যখন সে কোন উট খরিদ করে সে যেন তার কুঁজের শীর্ষদেশ ধরে একই ধরণের কথা বলে। [আবু দাউদ: বুক ১১, নম্বর ২১৫৫]\n\nখুব ভালো করে লক্ষ্য করুন,\n\nনারী কেবলই অকল্যাণকর, তার মাঝে কোন কল্যাণ নেই এমন কোন কথা কিন্তু এ হাদিসে বলা হয়নি। বরং তার মাঝে কল্যাণ আছে এটা স্বীকার করে প্রথমেই সেই কল্যাণের জন্য প্রার্থনা করা হয়েছে।\n\nআকাশ মালিকের মতো- ‘হে প্রভু এই মহিলাকে শয়তানের কুমন্ত্রণা থেকে বাঁচিয়ে রেখো, সে যেন আমার জন্য উপকারী হয়, তার মধ্যে যেন ভাল গুণ থাকে।’ এমন কোন দুআ হাদিসটিতে করতে বলা হয় নাই।\n\nএখন কেউ বলতে পারেন নারীর মধ্যে কল্যাণ আছে, সেটা প্রার্থনা করতে বলা হয়েছে ভালো কথা। কিন্তু অকল্যাণের কথা, অনিষ্টের কথা কেন এলো? সে কথায় পরে আসছি।\n\nইসলামের বিশিষ্ট সমালোচক সাহেব সম্ভবত বলতে চান, যেহেতু কোন নারীকে বিবাহ করার সময়, কোন দাসিকে খরিদ করার সময় এবং উটকে খরিদ করার সময় একই ধরণের দুআ পড়তে বলা হয়েছে, কাজেই নারীকে উটের পর্যায়ে গণ্য করা হয়েছে।\n\nপ্রথমে দেখা যাক, দুআটিতে কী বলা হচ্ছে?\n\nদুআটিতে একটি বিষয় চাওয়া হচ্ছে এবং\n\nএকটি বিষয় হতে আশ্রয় প্রার্থনা করা হচ্ছে।\n\nবস্তুত ইসলাম শেখায় যে প্রতিটি সৃষ্টির মধ্যেই ভালো দিক/কল্যাণ এবং মন্দ দিক/অনিষ্ট আছে, কাজেই মানুষের উচিত আল্লাহর কাছে সৃষ্টির মধ্যে নিহিত কল্যাণ কামনা করা এবং সৃষ্টির অনিষ্ট হতে আশ্রয় প্রার্থনা করা। এই ধরণের দুআ শুধু নারী, ক্রীতদাসি বা উটের অনিষ্ট হতে রক্ষা পাবার জন্যই করতে হবে এমন নয় বরং প্রতিটি সৃষ্টির অনিষ্ট হতে বাঁচার জন্য এমনকি নিজে নিজের অনিষ্ট হতে বাঁচার জন্যও একই ধরণের দুআ করতে বলা হয়েছে। আসুন দেখা যাক হাদিসে এই একই ধরণের দুআ আর কোন্ কোন্ ক্ষেত্রে শেখানো হয়েছে-\n\nএক.\n\nহে আল্লাহ, প্রশংসা তোমার জন্য! তুমি আমাকে এর [কাপড়ের] দ্বারা পরিধান করিয়েছ। আমি তোমার কাছে এর কল্যাণ এবং যা দ্বারা এটি প্রস্তুত করা হয়েছে তার কল্যাণ প্রার্থনা করছি এবং আমি তোমার কাছে আশ্রয় চাচ্ছি এর অনিষ্ট হতে এবং যা দ্বারা এটি প্রস্তুত করা হয়েছে তার অনিষ্ট হতে। [আবু দাউদ ৩২/৪০০৯]\n\nদুই.\n\nআল্লাহর পরিপূর্ণ কালিমার দ্বারা আমি আশ্রয় চাই সমস্ত সৃষ্টির অনিষ্ট হতে। [মুসলিম ৩৫/১৫ /৬৫৪১]\n\nতিন.\n\nহে আল্লাহ, তোমার নিকট আশ্রয় চাই- আমি যা শুনি তার অনিষ্ট হতে, আমি যা দেখি তার অনিষ্ট হতে, আমি যা বলি তার অনিষ্ট হতে, আমি যা চিন্তা করি তার অনিষ্ট হতে এবং আমার বীর্যের অনিষ্ট হতে। [আবু দাউদ ৮/১৫৪৬]\n\nচার.\n\nআমরা তোমার নিকট আশ্রয় প্রার্থনা করছিআমাদের নিজেদের মধ্যকার অনিষ্ট হতে। [আবু দাউদ ৪১/৫০৬৫]\n\nপাঁচ.\n\nআল্লাহর পরিপূর্ণ কালিমার দ্বারা আমি আশ্রয় প্রার্থনা করছি তাঁর ক্রোধ, তাঁর শাস্তি এবং তাঁর বান্দাদের অনিষ্ট হতে। [মুয়াত্তা ৫১/৪/৯]\n\nছয়.\n\nসমস্ত প্রশংসা আল্লাহর জন্য যার কাছে আমরা সাহায্য ও ক্ষমা চাই এবং আশ্রয় গ্রহণ করি আমাদের নিজেদের অনিষ্ট হতে। [আবু দাউদ ১১/২১১৩]\n\n[স্বাভাবিকভাবেই আমি এখানে মূল হাদিস হতে শুধু প্রাসঙ্গিক দুআর অংশগুলো তুলে দিয়েছি।]\n\nকাজেই আমরা দেখতে পাচ্ছি কোন কিছু হতে কল্যাণ প্রার্থনা করা বা তার অনিষ্ট হতে আল্লাহর নিকট আশ্রয় প্রার্থনা করা এটা ইসলামের একটি সাধারণ শিক্ষা। এটা কোনভাবেই শুধুমাত্র নারী বা উটের সাথে সম্পর্কযুক্ত নয়, বরং যে কোন সৃষ্টি, এমনকি নিজেদের অনিষ্ট হতেও আল্লাহর নিকট আশ্রয় প্রার্থনা করতে বলা হয়েছে। আল-কুরআনেও সকল সৃষ্টির অনিষ্ট হতে আশ্রয় প্রার্থনা করতে বলা হয়েছে:\n\nবলুন, আমি আশ্রয় গ্রহণ করছি প্রভাতের পালনকর্তার,\n\nতিনি যা সৃষ্টি করেছেন, তার অনিষ্ট থেকে, [সূরা ফালাক, ১-২]\n\nএতক্ষণের আলোচনায় কারো বুঝতে বাকি থাকার কথা নয় যে ইসলাম নারীকে উটের সাথে তুলনা করে নাই, বরং সেটা আকাশ মালিকের কষ্টকল্পনা মাত্র।\n\nআকাশ মালিক সাহেব যেহেতু একটি হাদিসকে বিকৃতভাবে উপস্থাপন করেছেন, তাই হাদিসটির মর্মার্থ তুলে ধরতে এত কিছু বলতে হলো। নয় তো আকাশ সাহেবের দাবিকে একটি মাত্র হাদিস দিয়েই উড়িয়ে দেওয়া যেত। কেননা সত্যই যদি ‘ইসলামে নারীকে উটের সাথে তুলনা করা হয়েছে’ এটা প্রমাণ করতে হয়, তবে নিচের হাদিসটিকে যে একেবারে গায়েব করে ফেলতে হবে!\n\n[Bukhari  Vol.8, Book 73, No.: 68 ]\nNarrated 'Abdullah bin Zam'a:\nThe Prophet forbade laughing at a person who passes wind, and said, \"How does anyone of you beat his wife as he beats the stallion camel and then he may embrace (sleep with) her?\" And Hisham said, \"As he beats his slave\".\n\nইসলামে যেখানে নারীকে উটের মতো প্রহার করার সমালোচনা করা হচ্ছে সেখানে উল্টো ইসলামের ওপর নারীকে উটের সাথে তুলনা করার অপবাদ আরোপ করাটা কিছুতেই ইসলামের মুক্ত সমালোচনা হতে পারে না, বরং তা হচ্ছে নগ্ন ইসলাম-বিদ্বেষেরই বহিঃপ্রকাশ।"
    },
    {
        "1": "গর্ভপাত ও বিপন্ন মানবতাবাদ",
        "2": "গর্ভপাতকে কেন্দ্র করে বিলিয়ন ডলারব্যবসা গড়ে উঠেছে। ১৯৯৬ সালে আমেরিকার এক সমীক্ষায় দেখা যায় ধর্ষণ ও ইনসেস্টের কারনে মাত্র ১% ও স্বাস্থগত কারণে ৬% গর্ভপাত ঘটে। অর্থাৎ গর্ভপাতের ৯৩% হচ্ছে অপরিকল্পিত গর্ভধারণজনিত গর্ভপাত। অবাধ মেলামেশের কারণে কম বয়সে মা হওয়া, কেরিয়ার, পড়াশুনা, দাম্পত্য কলহ, পরকীয়া, লিভ টুগেদার ইত্যাদি কারণসমূহের মধ্যে উল্লেখযোগ্য। যে সমাজ গর্ভপাতের মাধ্যমে অনাকাংখিত শিশুকে হত্যা করছে, সেই একই সমাজ আবার শিশু কামনার্থে In Vitro Fertilization-এর পসার জমিয়ে বসেছে! সমস্যা সমাধানের নামে একি পরিহাস নয়?\n\nগর্ভপাত ও মিসক্যারিজের মধ্যে পার্থক্য রয়েছে। গর্ভপাত হচ্ছে ইচ্ছামূলক। অপরপক্ষে মিসক্যারিজ হচ্ছে স্বতস্ফুর্ত। ডিকশারী অনুযায়ী- Abortion is the intentional termination of a pregnancy after conception, অন্যদিকে A miscarriage is the spontaneous loss of a fetus before the 20th week of pregnancy। গর্ভপাত নিয়ে প্রায় আমাদের ধারণা তেমন স্বচ্ছ নয়, এমনকি যারা গর্ভপাত করান (জড়িত ডাক্তার), তাদের অনেকেই এর বীভৎসতা সম্পর্কে তেমন ওয়াকিবহল নন!\n\n* গর্ভপাত কীভাবে করা হয়?\n\nঔষধ প্রয়োগে ভ্রূণকে হত্যাঃ  সাধারণত গর্ভধারণের সাত সপ্তাহের মধ্যে গর্ভপাত ঘটাতে চাইলে ঔষধ প্রয়োগে ভ্রূণকে হত্যা করা হয়। গর্ভধারণের\n\nসাকশন ও এসপিরেশন পদ্ধতিঃ  ১২ সপ্তাহের পর গর্ভপাত ঘটাতে চাইলে সবচেয়ে বেশী যে পদ্ধতিটি ব্যবহার করা হয় তা হচ্ছে Suction Aspiration. এ পদ্ধতিতে একটি ভ্যাকুয়াম নল মাতৃজঠরে প্রবেশ করানো হয়। প্রসংগত এটি কাজ করে ভ্যাকুয়াম ক্লীনারের মতই, তবে এখানে কমপক্ষে ২৯ গুন বেশী চাপ প্রয়োগ করা হয়। এই প্রচণ্ড চাপে শিশুটি মুহূর্তের মধ্যেই টুকরো টুকরো হয়ে যায়। এ পদ্ধতির সবচেয়ে বীভৎস অংশ হচ্ছে, যেহেতু শিশুটির মাথা অনেক বড় থাকে সেহেতু এটি নলের মাধ্যমে বের করা যায় না। সেজন্য চিমটার মতন একপ্রকার ধাতব যন্ত্র দিয়ে শিশুটির মাথা দুমড়িয়ে মুচড়িয়ে চূর্ণ-বিচূর্ণ করা হয়।\n\nডায়ালেশন ও ইভাকুয়েশন পদ্ধতিঃ  আরেকটু বড় শিশুর (গর্ভধারণের ১৮-২০ সপ্তাহের পর) ক্ষেত্রে ভ্যাকুয়াম নল দিয়ে বের করা অত্যন্ত কঠিন (গর্ভস্থ ২০ সপ্তাহ বয়সের শিশু দেখতে কেমন এখানে জানা যাবে)। তাই আরেকটি পদ্ধতি ব্যবহার করা হয় যার নাম Dilation and Evacuation (D&E)। এখানে এক জাতীয় চিমটার মাধ্যমে বাচ্চাকে মুচড়ানো হয় এবং জীবন্ত শিশুটির দেহের বিভিন্ন অংগ-প্রত্যংগগুলো টেনে টেনে আলাদা করা হয়। মাথাটিকেও প্রচন্ড চাপ দিয়ে বিচূর্ণ করা হয়। যতক্ষণ না বাচ্চাটি সম্পূর্ণভাবে টুকরো টূকরো করে সহজে বের করা যায়, ততক্ষণ পর্যন্ত বারংবার এই মুচড়ানো ও বিচূর্ণ করার প্রক্রিয়াটি চলতে থাকে। অবশেষে এই নৃশংস হত্যাকান্ডের পর বিচূর্ণ অংগ-প্রত্যংগ গুলো জড়ো করে মিলানো হয় যে সম্পূর্ণ শিশু বের হয়েছে কিনা। কারণ যদি শিশুর কোন অংগ মাতৃজঠরে রয়ে যায় তবে তা মায়ের জীবনের জন্য হুমকি হয়ে দাঁড়ায়।\n\nএই লিঙ্কে Dilation and Evacuation পদ্ধতির ভিডিও রয়েছে। বীভৎসতার কারণে ভিডিওটি না দেখার অনুরোধ করছি।\n\nবাস্তবতা তুলে ধরার প্রয়াসে এটি যুক্ত করা হলো তাদের জন্য যারা সত্যকে জেনে শিক্ষা নিতে চায়।\n\nলবন পদ্ধতিঃ  গর্ভপাতের আরেকটি অতি সস্তা পদ্ধতি হচ্ছে মাতৃজঠরে লবন বা বিষ প্রয়োগে গর্ভজাত শিশুটিকে ধীরে ধীরে হত্যা করা। পরবর্তীতে শিশুটি মরে যাওয়ার সাধারণত ২৪ ঘন্টার পরে মা মৃত বাচ্চা প্রসব করে। অনেক ক্ষেত্রে বাচ্চা মরে না এবং জীবিতই প্রসব হয়। সেক্ষেত্রে মাটি চাপা দিয়ে মেরে ফেলা হয়। আরেকটি ব্যয় বহুল পদ্ধতি হলো prostaglandin নামক একটি হরমোনের ব্যবহার, যা সাধারণত গর্ভধারণের ২০ সপ্তাহ পরে প্রয়োগ করা হয়। এটির মাধ্যমে কৃত্রিমভাবে প্রসব বেদনা তৈরী করে জীবিত শিশুকে প্রসব করানো হয়। পরে শিশুটিকে নির্মমভাবে হত্যা করা হয়।\n\nজীবন্ত গর্ভপাতঃ  গর্ভপাতের এমন ভয়ংকর বিবর্তন ঘটেছে যে Live abortion -এর মতন নিষ্ঠুর ঘটনাও দিন দিন বাড়ছে, যেখানে শিশুটিকে (সাধারনত গর্ভধারণের ২০ সপ্তাহের পর থেকে) জীবন্ত প্রসব করিয়ে মেরে ফেলা হয়। আমেরিকাতে Live abortion-এর নিষ্ঠুরতা ও তৎসম্পর্কিত জনরোষের কারণে ২০০৩ সালে Partial-Birth Abortion Ban Act আইন পাশের মাধ্যমে তা নিষিদ্ধ করা হয়। মানবতা এতই নিকৃষ্ট পর্যায়ে পৌঁছেছে যে আইন করেও কাজ হচ্ছে না, বের করা হচ্ছে নতুন নতুন ফাঁক-ফোঁকর। যেমন গাইনোকলজিস্ট শিশুটির মাথা ছাড়া দেহের বাকী অংশটুকু বের করেন; এতে করে আইনগতভাবে বলা যাবে না যে শিশুটি জীবন্ত প্রসব হয়েছে, কেননা মাথাটি এখনো বের হয়নি। তারপর ছটফট করতে থাকা শিশুটির মাথায় ফুটো করে পাইপের মাধ্যমে মস্তিষ্ককে শুষে বের করে আনা হয় (নীচের ভিডিও দেখুন)। এর ফলে মাথাটিও সহজে বের করে আনা যায় (নিষ্ঠুরতা তুলে ধরতে প্রমান হিসেবে কিছু বীভৎস ছবি এখানে যুক্ত করার জন্য দুঃখিত)। এতে গর্ভপাতও হলো, আইনও রক্ষা হলো! সাপও মরল, লাঠিও ভাঙ্গল না! হারয়ে মানবতা!!\n\n\nমানবতার উন্নতি সেখানে এতই চরমে পৌঁছেছে যে, জীবন্ত অবস্থায় যে শিশুটি ছিল অনাকাংখিত, মৃত্যুর পরে সেই শিশুটিই হয়ে উঠেছে বহু আকাংখিত; তবে মায়ের কাছে নয়, রিসার্চ সেন্টার ও প্রসাধন ইন্ডাষ্ট্রীরকাছে। অবহেলিত, অনাকাংখিত হত্যাকৃত শিশুদের রক্ত মাংসের উপর ভিত্তি করে গড়ে উঠছে Fetal Harvesting Firms । যারা ফেলে দেওয়া শিশুদের অংগ, প্রত্যংগ, মস্তিষ্ক, টিস্যু ইত্যাদি অর্ডার মাফিক সযত্নে পৌঁছে দিচ্ছে রিসার্চ সেন্টারগুলোতে। এসব মানবতার নামে মশকরা নয় কি?\n\nগর্ভস্থ শিশুদের কান্না শোনা যায় না বলে এ ধারণা করার কোন মানে নেই যে সে ব্যথা পায় না। হায়রে মানবতা! অদৃষ্টের কি নির্মম পরিহাস! যেখানে মা ব্যথানাশক (Local anesthesia) নিচ্ছে সেখানে বাচ্চাটি ব্যথায় ধুঁকে ধুঁকে মরছে। এটি কি দূর্বলের উপর সবলের অত্যাচারের চরম দৃষ্টান্ত নয়? বর্তমানে উন্নত বিশ্বে গবেষণাগারগুলোতে ছোট্ট মাছকেও ব্যবচ্ছেদ করার আগে চেতনানাশক পদ্ধতি ব্যবহার করা বৈজ্ঞানিক নৈতিকতার অন্তর্গত। ইঁদুর কিংবা গিনিপিগের কথা বাদ-ই দেয়া হলো। আর সে হচ্ছে নিষ্পাপ ও অসহায় মানব শিশু। শুধুমাত্র একটি নির্দিষ্ট ভাবধারা বা জীবন পদ্ধতিকে সমর্থন করতে গিয়ে গর্ভস্থ শিশু ব্যথা পায় কিনা তা নিয়েও বিতর্ক হয় বর্তমান সভ্যজগতে! এবং এটি করা হয় মানবতার নামে! ব্যথা পাক, বা না পাক; গর্ভপাতের মাধ্যমে শিশু হত্যা নিঃসন্দেহে একটি গুরুতর অপরাধ।"
    },
    {
        "1": "বাইবেলের আলোকে নারী ও দাস - দাসী",
        "2": "লেখাটিতে বাইবেলের বাস্তবতাকে তুলে ধরার চেষ্টা করা হয়েছে মাত্র। মিশন্যারিদের মতো প্রতারণা ও ছল-চাতুরির আশ্রয় নিয়ে বাইবেলকে হেয় করার কোনো ইচ্ছা বা উদ্দেশ্য নাই। ইসলামে নারীদের মর্যাদা ও অধিকার নিয়ে মূলত দুটি ধর্মের ক্ষুদ্র কিছু গ্রুপ থেকে অপপ্রচার চালানো হয়। তাদের মধ্যে একটি হচ্ছে খ্রীষ্টান মিশন্যারি গ্রুপ, যারা বিভিন্ন প্রতারণা ও কলাকৌশলের আশ্রয় নিয়ে গরীব ও অজ্ঞ লোকজনকে ধর্মান্তরিত করার জন্য সদা-সর্বদা তৎপর থাকে। এরা ইসলামের অতি তুচ্ছ কিছু বিষয়, যেগুলোকে যুক্তি দিয়ে সহজেই ব্যাখ্যা করা সম্ভব, সেগুলোকে রঙ-চং দিয়ে হাইলাইট করে তার সাথে মুসলিম পরিবারে সংঘটিত বিচ্ছিন্ন কিছু ঘটনাকে যোগ করে ইসলামের নামে বারংবার প্রচার করে। হাতিকে ছেড়ে লেজের কিছু চুল নিয়ে এমনভাবে অপপ্রচার চালানো হয়েছে যে, অনেকেই তাদের অপপ্রচারের দ্বারা বিভ্রান্ত হয়েছেন। কেননা অধিকাংশ মানুষ হলিউড মুভি আর পশ্চিমা বিশ্বের নারীদেরকে দেখে বাইবেলকে বিচার করে! কিন্তু বাস্তবতা যে ঠিক তার বিপরীত, সেটা বাইবেল না পড়লে কারো পক্ষেই অনুমান করা সম্ভব নয়।\n\nযদিও স্বল্প পরিসরে বাইবেল থেকে পুরোপুরি উদ্ধৃতি দেওয়া সম্ভব নয় তথাপি এই লেখাতে নারী ও দাস-দাসীদের উপর বাইবেল থেকে কিছু ভার্স উপস্থাপন করা হচ্ছে। বিষয়গুলোকে যুক্তি দিয়ে ডিফেন্ড করা সম্ভব কি-না সেটাও দেখতে হবে। লেখাটি মনোযোগ দিয়ে পড়ে ভেবে দেখুন, এই আধুনিক যুগে বাইবেল অনুসরণ করা আদৌ সম্ভব কি-না। আর এ কারণেই তারা বাইবেলে বিশ্বাসী হয়েও ‘সেক্যুলার’ সেজে ইসলামকে আক্রমণ করে। একটি গ্রন্থকে ‘গডের অভ্রান্ত বাণী’ হিসেবে বিশ্বাস করি কিন্তু অনুসরণ করতে লজ্জা লাগে – এ আবার কেমন গড! তারা নিজেরাই প্রমাণ করেছে যে, বাইবেল আসলে গডের বাণী নয়। কিন্তু অন্য কেউ বলতে গেলেই দোষ!\n\nতারা একদিকে বাইবেলে বিশ্বাস করে, বাইবেলকে ‘গডের অভ্রান্ত বাণী’ বলে দাবি করে, বাইবেলের কিছু নির্বাচিত ভার্স ব্যবহার করে মানুষকে ধর্মান্তরিত করে, অন্যদিকে আবার মুসলিমদেরকে 'মৌলবাদী' ও 'পশ্চাৎপদ' বলে! একটি গ্রন্থ হয় গডের বাণী, না হয় গডের বাণী নয়। গডের বাণী হলে সেভাবেই বিশ্বাস ও অনুসরণ করা উচিত। অন্যথায় সত্যকে স্বীকার করা উচিত। কিন্তু একই গ্রন্থকে সকালবেলা ‘গডের অভ্রান্ত বাণী’ বলে দাবি করা হবে কিন্তু বিকালবেলা অন্যদের সাথে বিতর্কে ‘সেক্যুলার’ সেজে তাদের ধর্মকে আক্রমণ করা হবে – এ আবার কেমন ভণ্ডামী! অন্যান্য ধর্মাবলম্বীরা এই ভণ্ডামীটাই করছে। তারা কেউ ‘সেক্যুলার’, কেউ ‘নাস্তিক’, কেউবা আবার ‘নিধর্মী’ সেজে ইসলামকে আক্রমণ করছে এবং সেই সাথে মুসলিমদেরকেই উল্টোদিকে 'মৌলবাদী', 'পশ্চাৎপদ', 'অমানবিক' ইত্যাদি আখ্যা দিয়ে হেয় করা হচ্ছে। এর চেয়ে বড় কৌতুক আর কী হতে পারে! যাহোক, বাইবেলে নারী ও দাস-দাসীদের অবস্থানটা ভালো করে একবার দেখে নিন।\n\n১. প্রথমে পুরুষকে সৃষ্টি করা হয়েছে, তারপর নারীকে।\n\nFor Adam was first formed, then Eve. (1 Timothy 2:13)\n\n২. পুরুষকে নারীর জন্য সৃষ্টি করা হয়নি, কিন্তু নারীকে পুরুষের জন্য সৃষ্টি করা হয়েছে।\n\nFor the man is not of the woman: but the woman of the man. Neither was the man created for the woman; but the woman for the man. (1 Corinthians 11:8-9)\n\n৩. নারীকে পুরুষের পাঁজরের হাড় থেকে সৃষ্টি করা হয়েছে।\n\nAnd the rib, which the LORD God had taken from man, made he a woman, and brought her unto the man. (Genesis 2:22)\n\n৪. স্ত্রীরা তাদের স্বামীদের প্রতি আত্মসমর্পণ করবে, যেমন গডের প্রতি তারা আত্মসমর্পণ করে। তার মানে স্ত্রীর কাছে স্বামী হচ্ছে গডের সমতুল্য!\n\nWives, submit yourselves unto your own husbands, as unto the Lord. (Ephesians 5:22)\n\n৫. পুরুষ নয়, নারী প্রতারিত হয়েছিল।\n\nAnd Adam was not deceived, but the woman being deceived was in the transgression. (1 Timothy 2:14)\n\n৬. নারী এবং পুরুষ একে অপরের শত্রু।\n\nAnd I will put enmity between thee and the woman, and between thy seed and her seed; it shall bruise thy head, and thou shalt bruise his heel. (Genesis 3:15)\n\n৭. গর্ভধারণ এবং সন্তান প্রসব এক ধরণের শাস্তি।\n\nUnto the woman he said, I will greatly multiply thy sorrow and thy conception; in sorrow thou shalt bring forth children; and thy desire shall be to thy husband, and he shall rule over thee. (Genesis 3:16)\n\n৮. পুরুষ নারীর উপর কর্তৃত্ব করবে।\n\nUnto the woman he said, I will greatly multiply thy sorrow and thy conception; in sorrow thou shalt bring forth children; and thy desire shall be to thy husband, and he shall rule over thee. (Genesis 3:16)\n\n৯. পুরুষের কর্তা হচ্ছে যীশু, আর নারীর কর্তা হচ্ছে পুরুষ।\n\nBut I would have you know, that the head of every man is Christ; and the head of the woman is the man; and the head of Christ is God. (1 Corinthians 11:3)\n\n১০. পুরুষ হচ্ছে গডের ইমেজ এবং গৌরব, আর নারী হচ্ছে পুরুষের গৌরব।\n\nFor a man indeed ought not to cover his head, forasmuch as he is the image and glory of God: but the woman is the glory of the man. (1 Corinthians 11:7)\n\n১১. পুরুষ শিশু জন্ম দিলে মা’কে সাত দিনের জন্য অপরিষ্কার থাকতে হবে, অন্যদিকে নারী শিশু জন্ম দিলে মা’কে পনের দিনের জন্য অপরিষ্কার থাকতে হবে।\n\nIf a woman have conceived seed, and born a man child: then she shall be unclean seven days…but if she bear a maid child, then she shall be unclean two weeks. (Leviticus 12:2-5)\n\n১২. চার্চের মধ্যে নারীদেরকে চুপচাপ থাকতে হবে। সেখানে কথা বলা তাদের জন্য লজ্জাজনক। চুপচাপ তাদের স্বামীদের কাছে থেকে সকল প্রকার বশীভূতকরণের মাধ্যমে শিক্ষা নিতে হবে। নারীরা শিক্ষা দিতে পারবে না এবং পুরুষদের উপর কর্তৃত্ব করার অধিকারও তাদেরকে দেওয়া হয়নি।\n\nLet your women keep silence in the churches: for it is not permitted unto them to speak; but they are commanded to be under obedience as also saith the law. And if they will learn any thing, let them ask their husbands at home: for it is a shame for women to speak in the church. (1 Corinthians 14:34-35)\n\nLet the woman learn in silence with all subjection. But I suffer not a woman to teach, nor to usurp authority over the man, but to be in silence. (1 Timothy 2:11-12)\n\n১৩. পরিবারে পুত্র সন্তান থাকলে কন্যা সন্তান কোনো সম্পত্তি পাবে না।\n\nIf a man die, and have no son, then ye shall cause his inheritance to pass unto his daughter. (Numbers 27:8)\n\n১৪. বাবা-মা কিংবা পাদ্রীকে অসম্মান করলে তাকে অবশ্যই আগুনে পুড়িয়ে হত্যা করতে হবে – যাকে বলে অনার কিলিং।\n\nAnd the daughter of any priest, if she profane herself by playing the whore, she profaneth her father: she shall be burnt with fire. (Leviticus 21:9)\n\nFor God said, 'Honor your father and mother' and 'Anyone who curses their father or mother is to be put to death.' (Matthew 15:4)\n\nAnd it came to pass about three months after, that it was told Judah, saying, Tamar thy daughter in law hath played the harlot; and also, behold, she is with child by whoredom. And Judah said, Bring her forth, and let her be burnt. (Genesis 38:24)\n\n১৫. নারী হচ্ছে ফাঁদ, তার হৃদয়ও ফাঁদ, এবং তার হাত হচ্ছে শিকল। যে পুরুষ তার গডকে সন্তুষ্ট করে সে নারীকে এড়িয়ে চলবে, কিন্তু নারী চেষ্টা করবে পাপী পুরুষকে ফাঁদে ফেলতে। যেখানে প্রতি হাজার পুরুষের মধ্যে একজন ন্যায়বান পুরুষ খুঁজে পাওয়া সম্ভব সেখানে প্রতি হাজার নারীর মধ্যে একজন ন্যায়বান নারীও খুঁজে পাওয়া যাবে না।\n\nAnd I find more bitter than death the woman who is a snare, whose heart is a trap and whose hands are chains. The man who pleases God will escape her, but the sinner she will ensnare….while I was still searching but not finding, I found one upright man among a thousand but not one upright woman among them all. (Ecclesiastics 7:26-28)\n\n১৬. পুরুষ যদি পশুর সাথে সেক্স করে তাহলে সেই পুরুষ এবং পশুকে অবশ্যই হত্যা করতে হবে। অন্যদিকে নারী যদি পশুর সাথে সেক্স করার জন্য কেবল অগ্রসর হয় তাহলে সেই নারী এবং পশুকে অবশ্যই হত্যা করতে হবে।\n\nIf a man has sexual relations with an animal, he must be put to death, and you must kill the animal. If a woman approaches an animal to have sexual relations with it, kill both the woman and the animal. They must be put to death; their blood will be on their own heads. (Leviticus 20:15-16)\n\n১৭. মাসিক ঋতুস্রাবকালীন সময়ে নারীরা অস্পৃশ্য থাকে।\n\nAnd if a woman have an issue (her period/menses), [and] her issue in her flesh be blood, she shall be put apart seven days: and whosoever toucheth her shall be unclean until the even. And every thing that she lieth upon in her separation shall be unclean: every thing also that she sitteth upon shall be unclean. And whosoever toucheth her bed shall wash his clothes, and bathe [himself] in water, and be unclean until the even. And whosoever toucheth any thing that she sat upon shall wash his clothes, and bathe [himself] in water, and be unclean until the even. And if it [be] on [her] bed, or on any thing whereon she sitteth, when he toucheth it, he shall be unclean until the even. And if any man lie with her at all, and her flowers be upon him, he shall be unclean seven days; and all the bed whereon he lieth shall be unclean. And if a woman have an issue of her blood many days out of the time of her separation, or if it run beyond the time of her separation; all the days of the issue of her uncleanness shall be as the days of her separation: she [shall be] unclean. Every bed whereon she lieth all the days of her issue shall be unto her as the bed of her separation: and whatsoever she sitteth upon shall be unclean, as the uncleanness of her separation. And whosoever toucheth those things shall be unclean, and shall wash his clothes, and bathe [himself] in water, and be unclean until the even. But if she be cleansed of her issue, then she shall number to herself seven days, and after that she shall be clean. And on the eighth day she shall take unto her two turtles, or two young pigeons, and bring them unto the priest, to the door of the tabernacle of the congregation. And the priest shall offer the one [for] a sin offering, and the other [for] a burnt offering; and the priest shall make an atonement for her before the LORD for the issue of her uncleanness. (Leviticus 15:19-30)\n\nAlso thou shalt not approach unto a woman to uncover her nakedness, as long as she is put apart for her uncleanness. (Leviticus 18:19)\n\n১৮. পুরুষ যদি তার স্ত্রীর মধ্যে কিছু অশুচিতা খুঁজে পায় তাহলে স্ত্রীর হাতে তালাক পত্র ধরিয়ে দিয়ে তাকে বাড়ি থেকে বের করে দিতে হবে।\n\nWhen a man has taken a wife, and married her, and it come to pass that she find no favor in his eyes, because he has found some uncleanness in her: then let him write her a bill of divorce, and give it in her hand, and send her out of his house. (Deuteronomy 24:1)\n\n১৯. কুমারীদেরকে নিজেদের জন্য রেখে শিশু-সহ সবাইকে হত্যা করতে হবে।\n\nThey fought against Midian; as the LORD commanded Moses, kill every male among the little ones, and kill every woman that hath known man by lying with him. But all the women children, that have not known a man by lying with him, keep alive for yourselves. (Numbers 31:17-18)\n\n২০. স্ত্রী যদি স্বামীকে কারো আক্রমণের হাত থেকে রক্ষার জন্য সাহায্য করতে যেয়ে স্ত্রীর হাত কোনো ভাবে আক্রমণকারীর গোপন অঙ্গে লেগে যায় তাহলে সেই স্ত্রীর প্রতি কোনো দরদ না দেখিয়ে তার হাত কেটে ফেলতে হবে।\n\nIf two men are fighting and the wife of one of them comes to rescue her husband from his assailant, and she reaches out and seizes him by his private parts, you shall cut off her hand. Show her no pity. (Deuteronomy 25:11-12)\n\n২১. ধর্ষক অবশ্যই ধর্ষিতাকে বিয়ে করবে এবং কখনো তালাক দিতে পারবে না।\n\nIf a man happens to meet a virgin who is not pledged to be married and rapes her and they are discovered, he shall pay the girl's father fifty shekels of silver. He must marry the girl, for he has violated her. He can never divorce her as long as he lives. (Deuteronomy 22:28-29)\n\n২২. বিয়ের সময় যদি কোনো নারীর মধ্যে কুমারিত্বের চিহ্ন না পাওয়া যায় তাহলে সেই নারীকে তার পিতার বাড়ির সামনে সকলে মিলে পাথর মেরে হত্যা করতে হবে।\n\nBut if the tokens of virginity be not found for the damsel: Then they shall bring out the damsel to the door of her father's house, and the men of her city shall stone her with stones that she die: because she hath wrought folly in Israel, to play the whore in her father's house: so shalt thou put evil away from among you. (Deuteronomy 22:20-21)\n\n২৩. ব্যভিচারের জন্য নারী-পুরুষ উভয়কে পাথর মেরে হত্যা করতে হবে।\n\nIf a man be found lying with a woman married to an husband, then they shall both of them die, both the man that lay with the woman, and the woman: so shalt thou put away evil from Israel. If a damsel that is a virgin be betrothed unto an husband, and a man find her in the city, and lie with her. Then ye shall bring them both out unto the gate of that city, and ye shall stone them with stones that they die; the damsel, because she cried not, being in the city; and the man, because he hath humbled his neighbour's wife: so thou shalt put away evil from among you. (Deuteronomy 22:22-24)\n\nIf there is a girl who is a virgin engaged to a man, and another man finds her in the city and lies with her, then you shall bring them both out to the gate of that city and you shall stone them to death; the girl, because she did not cry out in the city, and the man, because he has violated his neighbor's wife. Thus you shall purge the evil from among you. (Deuteronomy 22:24)\n\n২৪. পুরুষের জন্য নারীকে স্পর্শ না করাই ভালো।\n\nNow concerning the things whereof ye wrote unto me: It is good for a man not to touch a woman. (1 Corinthians 7:1)\n\n২৫. স্বর্গের রাজ্যে কুমারী থাকবে।\n\nThen shall the kingdom of heaven be likened unto ten virgins, which took their lamps, and went forth to meet the bridegroom. (Matthew 25:1)\n\n২৬. তালাকপ্রাপ্তা নারীকে বিয়ে করা ব্যভিচারের সামিল – অর্থাৎ তালাকপ্রাপ্তা নারী পুনরায় বিয়ে করতে পারবে না।\n\nBut I say unto you, that whosoever shall put away his wife, saving for the cause of fornication, causeth her to commit adultery: and whosoever shall marry her that is divorced committeth adultery. (Matthew 5:32)\n\nAnd he saith unto them, Whosoever shall put away his wife, and marry another, committeth adultery against her. And if a woman shall put away her husband, and be married to another, she committeth adultery. (Mark 10:11-12)\n\n২৭. কোনো পুরুষ যদি নারীর দিকে কামুক দৃষ্টিতে তাকায় তাহলে সেই নারীর সাথে হৃদয়ের মধ্যে ব্যভিচার করা হয়।\n\nYou have heard that it was said, 'You shall not commit adultery.' But I tell you that anyone who looks at a woman lustfully has already committed adultery with her in his heart. (Matthew 5:27-28)\n\n২৮. ডাইনীকে অবশ্যই হত্যা করতে হবে।\n\nThou shalt not suffer a witch to live. Whosoever lieth with a beast shall surely be put to death. He that sacrificeth unto any god, save unto the LORD only, he shall be utterly destroyed. (Exodus 22:18-20)\n\n২৯. গডের বিরুদ্ধে বিদ্রোহ করার জন্য নারী ও শিশুকে হত্যা করতে হবে।\n\nSamaria shall become desolate; for she hath rebelled against her God: they shall fall by the sword: their infants shall be dashed in pieces, and their women with child shall be ripped up. (Hosea 13:16)\n\n৩০. বাবা, মা, স্ত্রী, সন্তান, ভাই, বোন, ও নিজেকে ঘৃণা না করলে যীশুর অনুসারী হওয়া যাবে না।\n\nIf any man come to me, and hate not his father, and mother, and wife, and children, and brethren, and sisters, yea, and his own life also, he cannot be my disciple. (Luke 14:26)\n\n৩১. নারীদেরকে কঠোর ড্রেসকোড মেনে চলতে হবে।\n\nI also want the women to dress modestly, with decency and propriety, adorning themselves, not with elaborate hairstyles or gold or pearls or expensive clothes. (1 Timothy 2:9)\n\nA woman must not wear men's clothing, nor a man wear women's clothing, for the LORD your God detests anyone who does this. (Deuteronomy 22:5)\n\n৩২. নারীরা মাথা খালি রেখে প্রার্থনা করতে পারবে না। কেউ এমন করলে তার মাথাকে অসম্মান করা হবে, যা নেড়া মাথার সমতুল্য।\n\nBut every woman who prays or prophesies with her head uncovered dishonors her head – it is the same as having her head shaved. For if a woman does not cover her head, she might as well have her hair cut off; but if it is a disgrace for a woman to have her hair cut off or her head shaved, then she should cover her head. (1 Corinthians 11:5-6)\n\nJudge in yourselves: is it comely that a woman pray unto God (with her head) uncovered? (1 Corinthians 11:13)\n\n৩৩. সমকামী নারী-পুরুষকে অবশ্যই হত্যা করতে হবে।\n\nIf a man lies with a man as one lies with a woman, both of them have done what is detestable. They must be put to death; their blood will be on their own heads. (Leviticus 20:13)\n\n৩৪. নারী-পুরুষ-শিশু নির্বিশেষে যারা ইসরাইলের গডের অনুসন্ধান করে না তাদেরকে হত্যা করতে হবে।\n\nThat whosoever would not seek the LORD God of Israel should be put to death, whether small or great, whether man or woman. (2 Chronicles 15:13)\n\n৩৫. নারী শিশুর জন্ম মানে ক্ষতি।\n\n…. the birth of any daughter is a loss. (Eccles. 22:3)\n\n৩৬. দাস-দাসীরা তাদের প্রভুদের প্রতি ভয়ে আত্মসমর্পণ করবে, এমনকি প্রভুরা দুর্ব্যবহার করলেও!\n\nServants, be subject to your masters with all fear; not only to the good and gentle, but also to the froward. (1 Peter 2:18)\n\nSlaves, obey your earthly masters with deep respect and fear. Serve them sincerely as you would serve Christ. (Ephesians 6:5)\n\nChristians who are slaves should give their masters full respect so that the name of God and his teaching will not be shamed. If your master is a Christian, that is no excuse for being disrespectful. You should work all the harder because you are helping another believer by your efforts. Teach these truths, Timothy, and encourage everyone to obey them. (1 Timothy 6:1-2)\n\n৩৭. দাস-দাসী যদি কাজ করতে অস্বীকৃতি জানায় তাহলে তাদেরকে কঠোরভাবে শাস্তি দিতে হবে।\n\nThe servant will be severely punished, for though he knew his duty, he refused to do it. But people who are not aware that they are doing wrong will be punished only lightly. Much is required from those to whom much is given, and much more is required from those to whom much more is given. (Luke 12:47-48)\n\n৩৮. কোনো পুরুষ যদি তার দাস-দাসীকে রড দিয়ে এমনভাবে আঘাত করে যাতে দাস-দাসী সাথে সাথে মারা যায় তাহলে সেই পুরুষের শাস্তি হবে। কিন্তু দাস-দাসী যদি দু-এক দিনের জন্য জীবিত থাকে তাহলে সেই পুরুষের কোনো শাস্তি হবে না, যেহেতু দাস-দাসী তার নিজস্ব সম্পত্তি।\n\nWhen a man strikes his male or female slave with a rod so hard that the slave dies under his hand, he shall be punished. If, however, the slave survives for a day or two, he is not to be punished, since the slave is his own property. (Exodus 21:20-21)\n\n৩৯. ক্রীতদাস প্রথার উপর আরো কিছু ভার্স:\n\nHowever, you may purchase male or female slaves from among the foreigners who live among you. You may also purchase the children of such resident foreigners, including those who have been born in your land. You may treat them as your property, passing them on to your children as a permanent inheritance. You may treat your slaves like this, but the people of Israel, your relatives, must never be treated this way. (Leviticus 25:44-46)\n\n40. The saints and scholars of Christianity view of women:\n\nWoman is a daughter of falsehood, a sentinel of Hell, the enemy of peace, through her Adam lost Paradise. (St. John Damascene)\n\nWoman is the fountain of the arm of the devil. Her voice is the hissing of the serpent. (St. Anthony)\n\nWoman is the gate of the devil, the path of wickedness, the sting of the serpent, in a word a perilous object. (St. Jerome)\n\nWoman is the Satan's pathway to a man's heart. Woman pushes man to the \"Cursed Tree.\" Woman violates God's laws and distorts his picture (i.e. man's picture). (Saint Trotolian)\n\nWomen are on earth to bear children. If they die in child-bearing, it matters not; that is all they are here to do. (Martin Luther)\n\nIn fact, even though the man was created outside of paradise, he is found to be superior. (Ambrose the Bishop of Milan)\n\nWomen are simply not endowed by nature with the same measures of single-minded ambition and the will to succeed. (Pat Buchanan)\n\nWoman is man's helpmate, her unique role is in conception since for other purposes men would be better assisted by other men. (Aquinas)\n\nAugustine locates the source of original sin in the male erection and women are the cause of it. (Dr. Mary Ann Rosi)\n\nThe feminist agenda is not about equal rights for women. It is about a socialist, anti-family political movement that encourages women to leave their husbands, kill their children. (Pat Robertson)\n\nIt is women's weakness and timidity that makes them sly and devious. (Plato)\n\nSlavery was established by decree of Almighty God. It is sanctioned in the Bible, in both Testaments, from Genesis to Revelation. (Jefferson Davis)\n\nThe moment a woman marries; all her personal possessions become her husband's in accordance to the English law. (Bernard Shaw)\n\nএই হচ্ছে এক নজরে বাইবেলে নারী ও দাস-দাসীদের অবস্থা। এ ছাড়াও আরো ভার্স আছে। কথায় কথায় আগুনে পুড়িয়ে হত্যা, পাথর মেরে হত্যা, ও নির্যাতন লক্ষণীয়। এমনকি কোরআনকে সিন্ধুকে রেখে দিয়ে শুধু হাদিসের সাথেও যদি বাইবেলের তুলনা করা হয় সেক্ষেত্রেও কিন্তু মিশন্যারিদেরকে লজ্জায় বালিশের মধ্যে মাথা গুঁজতে হবে। অথচ তারাই আবার উল্টোদিকে ইসলামে নারীদের মর্যাদা ও অধিকার নিয়ে সবচেয়ে বেশি অপপ্রচার চালায়। নিজেদের ধর্মের বর্বরতা, অমানবিকতা, আর অসারতাকে ধামাচাপা দেওয়ার উদ্দেশ্যে ‘আগ বাড়িয়ে’ এই কাজটি করা হয়।\n\nকোরআন কেন হাদিসেও নিরপরাধ নারীকে হত্যা তো দূরে থাক এমনকি কোনো রকম শাস্তির কথাও লিখা নেই। এমনকি হাজার হাজার হাদিসের মধ্যে মাত্র গোটা কয়েক হাদিস আছে যেগুলো পড়লে মনে হবে যেন নারীদেরকে হেয় করা হয়েছে, তবে সেই হাদিসগুলোতেও নিরপরাধ নারীদের জন্য কোনো শাস্তির বিধান নেই। অথচ এ ছাড়াও যে ডজন ডজন হাদিস আছে, যেখানে নারীদেরকে অত্যন্ত উঁচু আসন ও মর্যাদা দেওয়া হয়েছে সেগুলোকে বেমালুম চেপে যাওয়া হয়। কাজেই মুসলিমরা কোরআনে বিশ্বাস করেই অন্যান্য ধর্মের সমালোচনা করার মতো নৈতিক ও যৌক্তিক অধিকার রাখে।\n\nপশ্চিমা বিশ্বের নারীরা তাদের তথাকথিত ফ্রীডম এর বুকে পদাঘাত করে ইসলামের দিকে কেন ঝুঁকছেন তার যৌক্তিক কারণ ইতোমধ্যে নিশ্চয় পরিষ্কার। সেই সাথে বিশেষ কিছু ধর্মীয় গ্রুপ বিভিন্ন প্রতারণা ও কলাকৌশলের আশ্রয় নিয়ে মুসলিম নারীদের ‘পরিত্রাতা’ সেজে ইসলাম ও মুসলিম ওয়াচ শুরু করেছে কেন, তার পেছনের কারণও পরিষ্কার হওয়ার কথা।"
    },
    {
        "1": "যৌতুক প্রথার অমানবিক ও ভয়াবহ দিক বাংলাদেশের সমাজে কীভাবে চালু হল",
        "2": "হতাশায় মূহ্যমান নিঃস্ব জহুরুল হক। গত কয়েকদিনের কোলাহলপূর্ণ বাড়ি নীরব ও নিস্তব্ধ। গতকাল অতি আদুরে বড় মেয়ে নাজমার বিয়ে হয়েছে। অনেক স্মৃতির ভিড়ে মন এলোমেলো হয়ে যাচ্ছে। এই তো সেদিন ছোট্ট ঘরকে আলোকিত করে নাজমার জন্ম হলো। কিন্তু সে আজ অন্যের ঘরে। এই চরম আবেগঘন মুহূর্তেও মানসপটে ঘুরে-ফিরে ভেসে উঠছে মহাজনের রুদ্র মুখচ্ছবি। চাষাবাদের সামান্য জমিটুকু’র একটা অংশ বিক্রি করেও যৌতুকের টাকা জোগাড় করা যায়নি। দ্বারস্থ হতে হয় চড়া সুদ গ্রহণকারী মহাজনের কাছে। তবুও যৌতুকের সব টাকা পরিশোধ করা হয়নি। অন্যদিকে নাজমা বাবা-মা’র আদর ছেড়ে উদ্বেগ ও শংকা-মিশ্রিত শ্বশুরালয় নামক অপরিচিত পরিবেশে দিন কাটাচ্ছে। পাড়া-প্রতিবেশী ও শ্বশুরালয়ের লোকজন যৌতুক নিয়ে করছে খোঁচাখুচি, কাটছে টিপ্পনীও। মানসিকভাবে ক্ষতবিক্ষত নাজমার চিন্তায় শুধু প্রাধান্য পাচ্ছে অভাবী বাবার মুখখানি। বিয়ের কারণে আজ তার পরিবার প্রায় পথে বসেছে। আরো দু'বোনের বিয়ে বাকী। এসব চিন্তায় নাজমা নিজেকে প্রচণ্ড অপরাধী মনে করে। ছয়মাস পরের ঘটনা। মানসিক ও শারীরিকভাবে নিপীড়িত ও নির্যাতিত নাজমাকে বাপের বাড়িতে পাঠিয়ে দেয়া হয় যৌতুকের টাকার জন্য। জহুরুল হক বেশ নিরুপায়। বুঝতে পারছেন না কী করবেন। কিন্তু আজ সে চরমভাবে অনুতপ্ত। কেননা নাজমার মা'কে বিয়ের সময় তিনিও একরকম জোর করে যৌতুক আদায় করেছিলেন।\n\nযৌতুকের তথ্যচিত্র\n\nযৌতুকই হচ্ছে বাংলাদেশে নারী নির্যাতনের মূল কারণ। বিভিন্ন সমীক্ষায় দেখা যায় গৃহ-বিবাদের ২০ থেকে ৫০ ভাগের জন্য দায়ী হচ্ছে যৌতুক [১]। যৌতুকের জন্য নারীরা স্বামী ও শ্বশুরবাড়ির লোকজনের কাছে মানসিক ও শারীরিকভাবে লাঞ্ছিত ও অত্যাচারের শিকার। ২০১০ সালে Bangladesh Society for the Enforcement of Human Rights (BSEHR)’র পরিসংখ্যান অনুযায়ী শুধুমাত্র যৌতুকের জন্য বলি হয় ২৪৯ জন বিবাহিতা নারীর জীবন। যৌতুকের কারণে আমাদের পার্শ্ববর্তী দেশ ভারতে প্রতি ঘন্টায় ১২ জন নারীকে পুড়িয়ে হত্যা করা হয়। সম্প্রতি বিশ্ববিখ্যাত Harvard ও Johns Hopkins বিশ্ববিদ্যালয়ের যৌথ গবেষণায় দেখা যায় প্রতি বছর ভারতে এক লক্ষ নারীকে পুড়িয়ে মারা হয়, যা সরকারী হিসাবের চেয়ে অন্তত ৫/৬ গুন বেশী। এই গবেষণালব্ধ ফলাফল পপুলেশন রিসার্চের বিখ্যাত জার্নাল Lancet-এ প্রকাশিত হয়। ভারতে গত দশ বছরে ১২ মিলিয়ন গর্ভস্থ কন্যাশিশু হত্যার জন্য যৌতুক প্রথাকেই দায়ী করা হয় (বিস্তারিত)।\n\nযৌতুক, মোহরানা ও ব্রাইড প্রাইস\n\nএই উপমহাদেশ (নেপাল ও শ্রীলংকা অন্তর্ভূক্ত) ছাড়া বিশ্বে আর কোথাও যৌতুক নামক সামাজিক ব্যাধি পরিলক্ষিত হয় না। অন্যদিকে এশিয়ার অন্যান্য দেশ ও আফ্রিকার দরিদ্র দেশসমূহে ‘কন্যামূল্য’ বা ব্রাইড প্রাইস (Bride price) প্রথা প্রচলিত আছে, যেখানে পাত্রীপক্ষ মোহরানার মতো কিছু পেয়ে থাকে [২]। কিন্ত এই ব্রাইড প্রাইস মূলত মোহরানা থেকে ভিন্ন। মোহরানা’র একমাত্র অধিকার হচ্ছে স্ত্রী’র। অপরদিকে ব্রাইড প্রাইস মূলত গ্রহণ করে পাত্রীর পরিবার (মূলত বাবা)। প্রাক-ইসলামিক যুগেও আরব দেশসমূহে এধরণের প্রথা প্রচলিত ছিল। কু’রআন এই প্রথাকে বিলুপ্ত করে (আন-নিসা ৪:৪)।\n\nযৌতুক প্রথার প্রচলন কীভাবে শুরু হয়?\n\nযৌতুক প্রথার উৎপত্তি হিসাবে ‘কন্যাদান’ অথবা ‘স্ত্রীদান’ নামক বৈদিক যুগের একটি ধর্মীয় রীতিকে গণ্য করা হয়। হিন্দু ধর্মশাস্ত্র অনুযায়ী পিতার সম্পত্তিতে কন্যার কোন অধিকার নেই। বিয়ের পর থেকে কন্যার দায়-দায়িত্ব আর পিতার থাকে না, যা কন্যার স্বামীর উপরে বর্তায়। এজন্য বিয়ের সময় পিতা কন্যাদান রীতির মাধ্যমে কন্যার স্বামীকে খুশী হয়ে কিছু উপহার বা দক্ষিনা দেন (সামর্থ অনুযায়ী)। আবার পিতার দক্ষিনা ছাড়া কন্যাদান তথা বিবাহ ধর্মীয়ভাবে অসম্পূর্ণ থেকে যায়। বৈদিক সময়ের সামর্থ্যানুযায়ী দক্ষিনাই কালাতিক্রমে বর্তমানে বাধ্যতামূলক ও সাধ্যাতিরিক্ত যৌতুকে বিবর্তিত হয়েছে [৩]। শুরুর দিকে কন্যাদান উচ্চবর্ণের হিন্দু তথা ব্রাহ্মণ সমাজেই সীমাবদ্ধ ছিল। পরবর্তীতে নিম্নতর বর্ণের হিন্দুরাও তা অনুসরণ করা শুরু করে। প্রসংগত হিন্দু ধর্মে বিয়ে হয় চিরজীবনের জন্য। এজন্য ধর্মীয়ভাবে বিবাহবিচ্ছেদ ও পুনঃবিবাহের প্রচলন নেই। বিবিসি’র রিপোর্টে দেখা যায় ভারতে প্রায় ৪০ মিলিয়ন বিধবা মানবেতর জীবনযাপন করে। অনেক গবেষকের মতে যৌতুক প্রথার সাথে এই বিষয়টিও ওতপ্রোতভাবে জড়িত [৪]।￼\n\nছবি: ভারতের অসহায় বিধবা (সূত্র: বিবিসি)\n\nএক গবেষণায় দেখা যায় ১৯৬০ সালে ভারতে যৌতুকের হার ছিল ৯৪% [২]। অন্যদিকে অস্ট্রেলিয়ার টিভির ডকুমেন্টারীর তথ্য অনুযায়ী ভারতের ৯৯% পুরুষ বিয়েতে যৌতুক নিয়ে থাকে। বর্তমানে ছেলে পক্ষের বিত্তশালী হওয়ার সহজ মাধ্যম হচ্ছে যৌতুক। এটা রীতিমতো ব্যবসায় পরিণত হয়েছে, যা আর শুধু বিয়েতে সীমাবদ্ধ নেই। বাচ্চা গর্ভধারণ, বাচ্চা প্রসব, প্রতিটি পূজা-পার্বনেও যৌতুক দিতে হয়। বেশীরভাগ ক্ষেত্রে পরিবারের এক কন্যাকে বিয়ে দিতেই পুরো পরিবারকে হতে হয় নিঃস্ব ও সহায়-সম্বলহীন। গবেষণায় দেখা যায়, গড়ে যৌতুকে আদায়কৃত অর্থের পরিমাণ হচ্ছে এক পরিবারের সমস্ত অর্থের ৬৮% অথবা ছয় বছরের বাৎসরিক আয়ের সমান [৫]। শিক্ষিত সমাজে উচ্চ হারে যৌতুক নেয়ার প্রবণতা বেশী লক্ষ্য করা যায় (দেখুন Dowry Market)। সমাজের করুণ চিত্র ফুটে উঠেছে যৌতুক ক্যালকুলেটর (Dowry Calculator) এর মাধ্যমে। পাশ্চাত্য সমাজেও একসময় যৌতুক-সদৃশ প্রথা প্রচলিত ছিল। পরবর্তীতে শিল্প বিপ্লবের জোয়ারে নারীদের শিক্ষা, অর্থনৈতিক স্বাবলম্বীতা এবং স্বাধীনতা তথা আধুনিকায়নের ফলে বর্তমানে সেখানে এ প্রথাটির বিলুপ্তি ঘটেছে [৬]। বিশ্বায়নের যুগে শিল্পায়নের ছোঁয়া ভারতেও লেগেছে, এমনভাবেই লেগেছে যে বিশেষজ্ঞদের মতে ভারত অদূর ভবিষ্যতে বিশ্বে শক্তিধর রাষ্ট্র হিসেবে আত্নপ্রকাশ করতে যাচ্ছে। পাশ্চাত্যের যৌতুকহীন সমাজের দৃষ্টান্ত সামনে রাখলে ভারতেও যৌতুক প্রথার প্রকোপ ধীরে ধীরে নিম্নমুখী হওয়ারই কথা। কিন্তু বাস্তবে তা পরিলক্ষিত হচ্ছে না। বরং পরিস্থিতি আরো সমস্যাপূর্ণ হয়েছে। যে শিক্ষা ও আধুনিকায়নের ফলে ইউরোপ থেকে যৌতুক প্রথা উঠে গেল, অথচ ভারতে যৌতুক প্রথা না উঠে গিয়ে বরং কেন এই প্রথাটির আরো অবনতি হলো তা নিয়ে কলম্বিয়া বিশ্ববিদ্যালয়ে গবেষণা করা হয়েছে। এর কারণ হিসেবে মূলত ভারতীয় সমাজে প্রচলিত বর্ণ প্রথাকে চিহ্নিত করা হয়েছে [৬]।\n\nবাংলাদেশে কখন ও কীভাবে যৌতুক প্রথার প্রচলন শুরু হয়?\n\nমুসলিম আইন অনুযায়ী পাত্রীকে মোহরানা পরিশোধ করতে হয়। কিন্তু বর্তমানে উল্টো পাত্রী পক্ষকে যৌতুক দিতে বাধ্য করা হচ্ছে! ১৯৭০ সাল পর্যন্ত বাংলাদেশে যৌতুক নামক প্রথা অপরিচিত ছিল। সমীক্ষায় দেখা যায়, বাংলাদেশে ১৯৪৫-১৯৬০ সালে যৌতুকের হার ছিল ৩%। ১৯৮০ সালে আইনগতভাবে যৌতুক নিষিদ্ধ করা হয়। কিন্তু তারপর থেকে যৌতুকের হার অনেকাংশে বেড়েছে, যা ২০০৩ সালে ছিল ৭৬% [২]। সাম্প্রতিক (২০০৮) ব্র্যাক ও আমেরিকার পপুলেশন কাউন্সিলের সমীক্ষা অনুযারী বাংলাদেশের বিভিন্ন এলাকা ভেদে যৌতুকের হার হচ্ছে ২০% থেকে ৮০% [৭]।\n\nবাংলাদেশে যৌতুক প্রথা প্রচলনের মূল কারণ:\n\n১। সমাজ বিজ্ঞানীর মতে হিন্দু সংস্কৃতির প্রভাব বাংলাদেশে যৌতুক প্রথা প্রতিষ্ঠিত করতে যথেষ্ট ভূমিকা রেখেছে [৮]। ২। সম্প্রতি হার্ভার্ড বিশ্ববিদ্যালয়ের গবেষণা অনুযায়ী আমাদের দেশে যৌতুক প্রথা প্রতিষ্ঠার পেছনে মুসলিম বিবাহ সংক্রান্ত আইন-কানুন পরিবর্তন (দ্বিতীয় বিবাহে অত্যন্ত কঠোরতা ও বিবাহ-বিচ্ছেদ আইনত ঝামেলাপূর্ণ) ও বাকীতে মোহরানা দেওয়ার প্রবণতাকেও দায়ী করা হয়েছে [৯]। ৩। কন্যার বৈবাহিক জীবনের নিশ্চয়তার লক্ষ্যে ‘সিকিউরিটি মানি’ (Security money) হিসেবে যৌতুক দেওয়ার প্রবণতা দেখা যায়। অন্যদিকে পাত্ররাও মোহরানা বাকীতে পরিশোধ করতে চায়। এজন্য কন্যার গার্ডিয়ানরাও বড় অংকের মোহরানা ধার্য করে যা বেশীর ভাগ পাত্রই পরিশোধ করার সমর্থ রাখে না। কিন্তু আইন অনুযায়ী বিবাহ বিচ্ছেদ হলে ঐ মোহরানা আদায় করা হয়। যার ফলে এতে বিবাহ বিচ্ছেদের সম্ভাবনা অনেকাংশে কমে যায় [১০]। ৪। যৌতুক গ্রহণে মানুষের লোভ অনেক বড় ভূমিকা পালন করে। বাংলাদেশে তরুন সমাজের বেশীর ভাগ যৌতুককে খারাপ দৃষ্টিকোণ থেকে বিবেচনা করে। কিন্তু দূর্মূল্যের বাজারে ফাও (বিনা পরিশ্রমে) পেতে সবারই প্রচণ্ড আকাংখা থাকে। এজন্য সাধারণত পাত্রপক্ষকে ঘর সাজানোর উপকরণ (যেমন ফ্রীজ, টেলিভিশন, ফার্নিচার, মোটর সাইকেল) সংগ্রহে উদগ্রীব দেখা যায়।\n\nযারা যৌতুক নেন না, তারাও কি যৌতুক থেকে মুক্ত?\n\nশিক্ষিত মধ্যবিত্ত বা উচ্চবিত্ত পরিবারে তথাকথিত যৌতুক প্রথা সাধারণত পরিলক্ষিত হয় না। কিন্তু অন্যভাবে কন্যার পরিবারকে চাপের মধ্যে রাখা হয়, যেটা যৌতুকের অন্তর্ভূক্ত। ইসলামিক ভাবধারা মতে কন্যার পরিবারকে বিয়ের সামাজিক অনুষ্ঠান পালনে নিরুৎসাহি করা হয়েছে। তবে পাত্র পক্ষকে সামর্থানুযায়ী বউভাত (ওলিমা) করতে উৎসাহি করা হয়। কিন্তু বাস্তবে দেখা যায় সামাজিক ও বরপক্ষের চাপে কন্যাপক্ষকে রীতিমতো ঘটা করে বিয়ের অনুষ্ঠান আয়োজন করতে হয়। বর্তমানে বিয়েতে আবার আমদানী করা হয়েছে ভিনদেশী নতুন নতুন অনুষ্ঠান (যেমন গায়ে হলুদ)। যার ফলে অনেক শিক্ষিত মধ্যবিত্ত পরিবার মেয়ে বিয়ে দেওয়ার সময় দেউলিয়া হওয়ার উপক্রম হয়। অন্যদিকে পাত্রকে সমাজের মুখ রক্ষা করতে গিয়ে সামর্থের অধিক খরচ করতে বাধ্য করা হয়। আর এর প্রভাব পড়ে নব-দম্পতির পারিবারিক জীবনে। অভাব-অনটন দিয়ে শুরু হয় নতুন পরিবারের যাত্রা। ইসলামের দৃষ্টিকোণ থেকে ঐ বিয়েকে উত্তম ও কল্যাণকর বিয়ে বলা হয় যেখানে খরচ ও জাঁকজমক কম হয়।\n\nমোহরানা নিয়ে অত্যন্ত বিদ্বেষপূর্ণ অপপ্রচার\n\nমুসলিম সমাজে মোহরানা দেয়ার নিয়ম থাকলেও এই প্রথার কারণে কোন প্রকার হত্যা কিংবা নির্যাতন-নিপীড়নের ঘটনা ঘটে না। যেখানে যৌতুক প্রথার কারণে প্রতি বছর হাজার হাজার নারী বলির শিকার সহ লক্ষ লক্ষ নারী বিভিন্নভাবে নির্যাতন-নিপীড়নের শিকার হচ্ছে, সেখানে ইসলাম-বিদ্বেষী একটি চক্র যৌতুক প্রথার ভয়াবহতাকে চেপে যেয়ে মুসলিম সমাজে মোহরানার উপর ভিত্তি করে স্ত্রীকে \"বেশ্যা\" কিংবা \"স্বামীর যৌনদাসী\" হিসেবে প্রচার চালাচ্ছে।\n\nবাংলাদেশে যৌতুক প্রথা নিরসনে কিছু কার্যকরি তথ্য:\n\n১। যৌতুক রোধে শিক্ষা যথেষ্ট পজিটিভ ভূমিকা রাখে। সমীক্ষায় দেখা গেছে শিক্ষিত মেয়েদের যৌতুকহীন বিবাহ হওয়ার সম্ভাবনা অনেক বেশী [৭]। ২। নারী নির্যাতন মূলত যৌতুকের সাথে সম্পর্কিত যা গবেষণায় প্রমাণিত হয়েছে। কম অর্থমূল্যের যৌতুক বিয়েতে নারীরা বেশী বেশী নির্যাতিত হয়। অন্যদিকে যৌতুকহীন বিয়েতে মেয়ে তুলনামূলকভাবে সুখী জীবন যাপন করে [৭, ১০, ১১, ১২]। ৩। আমেরিকার পপুলেশন কাউন্সিলের সমীক্ষায় দেখা যায়, বাংলাদেশে যেসব এলাকাগুলোতে ইসলামী মূল্যবোধ তুলনামূলকভাবে বেশী চর্চা করা হয় সেসব এলাকাগুলোতে (যেমন সিলেট ও বরিশাল) যৌতুকের প্রবণতা কম পরিলক্ষিত হয়। এর সাথে মাইগ্রেশনও (জীবিকার জন্য স্থান পরিবর্তন) ভূমিকা রাখতে পারে বলে সমাজ বিজ্ঞানীরা মনে করেন [৭]।\n\nবাংলাদেশের সামাজিক প্রেক্ষাপটে শিক্ষা ও সামাজিক মূল্যবোধ যৌতুক প্রথার বিরুদ্ধে কার্যকরী বলে স্পষ্টত প্রতীয়মান। বিভিন্ন সংস্থা (সরকারী এবং এনজিও) যৌতুক প্রথা নিরসনে মূলত নারীর শিক্ষা, প্রগতিশীলতা, অর্থনৈতিক স্বাবলম্বীতা এবং স্বাধীনতা তথা আধুনিকায়নের উপর বিশেষভাবে জোর দিয়ে থাকে। সামাজিক মূল্যবোধকে (যেমন মোহরানা) এ ক্ষেত্রে সাধারণত উপেক্ষা করা হয় বা তেমন গুরুত্ব দেয়া হয় না, কেননা আমাদের দেশের যৌতুক-বিরোধী কর্মকাণ্ডে পাশ্চাত্যের মডেলকে অনুসরণ করা হয়। মনে রাখা দরকার, এই ভাবধারা বা মডেল অনুযায়ী পশ্চিমা সমাজ যেমন যৌতুক নামক সামাজিক ব্যাধি থেকে মুক্তি পেয়েছে, তেমনি অন্য আরো নতুন নতুন সামাজিক অবক্ষয়েরও জন্ম দিয়েছে। নারীরাই মূলত এই অবক্ষয়ের শিকার হচ্ছে। আর মেয়েদেরকে গড়ে তোলা হচ্ছে সেক্সুয়াল অবজেক্টহিসেবে।\n\nমুসলিম সমাজের 'একের অধিক বা বহু বিবাহ' নিয়ে যারা উপহাস-বিদ্রূপ করে থাকে তারাই কিনা অবাধ ও বাছ-বিচারহীন যৌন ক্ষুধা মিটিয়ে থাকে। সেন্টার ফর ডিজীজ কন্ট্রোল (CDC)'র সমীক্ষায় দেখায় যায় আমেরিকার একজন পুরুষ অন্তত কমপক্ষে ৭ জন নারীর সজ্জাসংগী হয়। এদের প্রায় ৩০% রয়েছে ১৫ জনেরও বেশী সজ্জাসঙ্গিনী। ইউরোপে এই হার আরো বেশী। যেমন অস্ট্রিয়াতে প্রত্যেকে পুরুষ কমপক্ষে ২৯ জন নারীকে ভোগ করে। আর এই অবাধ মেলামেশাকে 'প্রাকৃতিক' বলে অভিহিত করে জাস্টিফাই করা হয় ডারউইনিয়ান বিবর্তনবাদ তত্ত্ব দিয়ে! আর এসব কারণে লক্ষ লক্ষ গর্ভস্থশিশুকে গর্ভপাতের মাধ্যমে হত্যা করা হয়। অন্যদিকে বিবাহ-বিচ্ছেদের হারও আশংকাজনকভাবে বেশী। অবাধ যৌনাচার ও বিবাহ বিচ্ছেদের ফলে মিলিয়ন মিলিয়ন শিশু বেড়ে উঠছে এক-কেন্দ্রিক পরিবারে (Single-parent)। বাবা অথবা মা'র অনুপস্থিতিতে শিশুদের মানসিক বৃদ্ধি যে বাধাগ্রস্ত হয় তা বলার অপেক্ষা রাখে না। ২০০৬ সালের জরিপ অনুযায়ী আমেরিকার প্রায় ১৩ মিলিয়ন পরিবার এক-কেন্দ্রিক বা Single-parent. আমাদের দেশে সামাজিক মূল্যবোধ জলাঞ্জলি দিয়ে যৌতুক প্রথা নিরসন করা হলেও নারীরা যে তাদের প্রাপ্য সন্মান ও অধিকার আদায় করতে পারবে – তার কি কোন নিশ্চয়তা আছে?\n\nতথ্যসূত্র:\n\n[1] Luciana Suran, Sajeda Amin, Lopita Huq, and Kobita Chowdury. Does Dowry Improve Life for Brides? Population Council, 2004, No. 195.\n\n[2] Siwan Anderson (2007). The Economics of Dowry and Brideprice. Journal of Economic Perspectives—Volume 21, Pages 151–174.\n\n[3] Dowry System in India.\n\n[4] Vijayendra Rao, The Economics of Dowries in India. Development Research Group, World Bank Forthcoming in in Oxford Companion to Economics (Kaushik Basu, editor), Oxford University Press, 2006.\n\n[5] Deolalikar, Anil B., and Rao, Vijayendra (1998). The Demand for Dowries and Bride haracteristics in Marriage: Empirical Estimates for Rural South Central India.” In Gender, Population and Development, edited by Krishna R. Maithreyi, Ratna M. Sudershan, and Abusaleh Shariff. Oxford: Oxford Univ. Press, 1998.\n\n[6] Siwan Anderson (2003). Why Dowry Payments Declined with Modernization in Europe but Are Rising in India. Journal of Political Economy, 2003, vol. 111, no. 2. Page 269-310.\n\n[7] Reforming marriage practices in Bangladesh, prepared by Sajeda Amin Brief no. 31 January 2008.\n\n[8] Rozario Santi, 2004. Purity and Communal Boundaries: Women and Social Change in a Bangladeshi Village, (Dhaka: The University Press Limited.\n\n[9] Attila Ambrus, Erica Field, Maxio Torero. 2010. Muslim family law, prenuptial agreements and the emergence of dowry in Bangladesh. The Quarterly Journal of Economics, 125 (3): 1349-1397.\n\n[10] Hanne Cecilie Geirbo, Nuzhat Imam. The Motivations Behind Giving and Taking Dowry Research Monograph Series No. 28 BRAC, July 2006.\n\n[11] Luciana Suran, Sajeda Amin, Lopita Huq, and Kobita Chowdury. Does Dowry Improve Life for Brides? Population Council, 2004, No. 195.\n\n[12] Ruchira Tabassum Naved and Lars Ake Persson Dowry and Spousal Physical Violence Against Women in Bangladesh Journal of Family Issues June 2010 vol. 31 no. 6 830-856."
    },
    {
        "1": "নারী ও পুরুষের পার্থক্য (বিজ্ঞানের আলোকে)",
        "2": "এই লেখাটি একজন ভাইয়ের পুরুষ-নারী সমতা শীর্ষক একটি লেখা থেকে অনুপ্রাণিত হয়ে লিখেছিলাম। লেখাটিতে উক্ত ভাইয়ের লেখা থেকে কিছু অংশ উদ্ধৃতি হিসেবে এসেছে। তাকে এখানে জনাব ‘ক’ হিসেবে উল্লেখ করা হলো। এছাড়া নিবন্ধটিতে নেটে ঘাঁটাঘাঁটি করে বিভিন্ন লেখা থেকে কোট করা হয়েছে বেশী। তবে সেগুলোকে গুছিয়ে মূল বক্তব্যটিকে স্পষ্ট করার চেষ্টা করা হয়েছে। (উদ্ধৃতির এমফ্যাসিসগুলো আমার দেয়া)\n\n………………….\n\nজনাব ‘ক’ বলেছেন- 'কাজের ক্ষেত্রে ছেলেদের চেয়ে মেয়েদের মধ্যে আমি কোন পার্থক্য দেখিনি। আমার টিমে বেশ কয়েকজন নারী সফটওয়্যার ডেভেলপার ছিল। তারা তাদের পুরুষ সহকর্মীদের চেয়ে কোন অংশেই কম ছিল না। বরং অনেকে পুরুষদের চেয়ে ভালো ছিল।'\n\nএখানে একটি সমস্যা হল- কয়েকজন নারীকে দেখে একটি জেনারেলাইজড আইডিয়া নিয়ে নেয়া হয়েছে। অনেকবছর ধরেই ভর্তি পরীক্ষাগুলোতে ছেলে ও মেয়ে কোন বিভেদ নেই, তথাপি মেয়েরা ইঞ্জিনিয়ারিং-এ এত কম যাচ্ছে কেন?  বাংলাদেশ বাদ দিয়ে আমরা পাশ্চাত্য নিয়ে অনুসন্ধান করে দেখতে পারি।\n\nIn USA: The percentage of female graduate students in engineering in 2001 was 20%. Doctoral degrees awarded to women in engineering increased from 11.6% to 17.6% of total degrees awarded between 1995 and 2004.  The workforce remains as the area of highest under representation for women; only 11% of the engineering workforce in 2003 were women. In Australia, Only 9.6% of engineers in Australia are women, and the rate of women in engineering degree courses has remained around 14% since the 1990s. (Source: en.wikipedia.org/wiki/Women_in_engineering)\n\n“The number of male engineering graduates rose by 11% from 2004 to 2009, while the number of female engineering graduates actually fell by 5.2% over the same period, according to the National Center for Education Statistics. In 2009, the percentage of undergraduate degrees from engineering schools that went to women hit 17.8%, a 15-year low, according to the American Society of Engineering Education.”\n\n“Meanwhile, women are more attracted to engineering disciplines such as biomedical and environmental engineering than computer science. While 44% of environmental science majors and 37% of biomedicine majors were women in 2009, just 10.5% of computer-science graduates from engineering schools were women, according to the ASEE.” \"Women are drawn to fields where the social relevance is high,\" said C. Dian Matt, executive director of the group, Women in Engineering Pro Active Network. (Source: http://it-jobs.fins.com/Articles/SB130221786789702297/Women-Engineering-Graduates-at-15-Year-Low)\n\nঅন্য সকল নারীবাদীদের মতই মনে আসতে পারে যে, এর কারণ হল সামাজিক চাপ। অর্থাৎ নারীদেরকে নির্দিষ্ট দিকে সামাজিকভাবে প্রভাবিত করা হচ্ছে। আমার প্রশ্ন হল- গত ১০০ বছর যাবত পাশ্চাত্যে নারীরা শিক্ষার দিক দিয়ে পুরুষদের সমান অধিকার লাভ করা সত্যেও এ অবস্থা কেন? বরং ইন্জিনিয়ারিং মেয়েরা এত কম কেন সেই প্রশ্নকে সামনে রেখে অনেক নারীদের অবস্থা উন্নয়ন কেন্দ্রিক ব্যবস্থাও নেয়া হয়েছে।\n\nআবারা বলা যেতে পারে, মেয়েদের গ্র্যাডুয়েশন-এর হার কম হওয়ার কারণে তাদের ইন্জিনিয়ারিং-এ কম দেখা যায়। কিন্তু বর্তমানে গ্র্যাডুয়েশন এর হারের দিকে তাকালে দেখা যায়, পশ্চিমা দেশগুলোতে মেয়েদের গ্র্যাডুয়েশন-এর হার, ছেলেদের তুলনায় বেড়ে গেছে। গ্র্যাডুয়েশন থেকে ছেলেদের ড্রপ আউট রেট বেশী।  ইকোনোমিস্ট পত্রিকার রিপোর্ট বলছে Organization of Economic Co-operation and Development(OECD)-এর হিসেব অনুযায়ী এর অন্তর্ভূক্ত ৩৪টি দেশের মধ্যে ৩২টিতেই মেয়েদের সেকেণ্ডারী এডুকেশন শেষ করার হার বেশী।\n\n‘MORE girls than boys now complete their secondary education in 32 of the 34 countries that are members of the OECD, a think-tank, according to a new report published today’ (Source: http://www.economist.com/blogs/dailychart/2011/09/female-graduation-rates)\n\nইউএসএ-র হাইয়ার সেকেণ্ডারী এডুকেশন এনালিস্ট টম মর্টেনসন দেখান:\n\n‘In the fall of 2000 there were 5,578,000 men and 7,377,000 women enrolled in college as undergraduates.  In 1969 there were 4,008,000 men and 2,876,000 women undergraduate students enrolled in college.  Between 1969 and 2000 the number of men undergraduates increased by 1,570,000 or by 39 percent.  During this period the number of women undergraduates increased by 4,501,000 or by 157 percent.’\n\n‘Between 1975 and 2001, the number of bachelor’s degrees earned by men increased by 26,999 (from 504,841 to 531,840), or by 5 percent.  During the same period the number of bachelor’s degree earned by womenincreased by 294,239 (from 418,092 to 712,331), or by 70 percent.  Of the total increase in bachelor’s degrees awarded during this period (321,238), 8 percent was earned by males and 92 percent was earned by females.  (National Center for Education Statistics)’\n\n‘Bachelor’s degree completion:  Among 25 to 29 year olds the 2001 rate for males was 27.9 percent compared to 30.1 percent for females.  Females surpassed males in 1991. (Census Bureau)’ (Source: http://www.postsecondary.org/archives/previous/GuysFacts.pdf)\n\nএখন বরং, কেন ছেলেদের ড্রপ আউট বেশী হচ্ছে মেয়েদের গ্র্যাজুয়েশন বেশী হচ্ছে তা নিয়ে চলছে আলোচনা। কেউ কেউ বলছেন, জেনডার ডিসক্রিমিনেশন এর কথা বলে ছাত্রীদের জন্য এখনও বিভিন্ন ওমেন সেন্টার, ওমেনস মুভমেন্ট ইত্যাদি বজায় থাকায় ছাত্ররা যে কবেই যত্ন ও গাইডেন্স-এর আড়ালে চলে গেছে তা কেউ লক্ষ্যই করেনি। আমেরিকার পড়ালেখার উন্নত পরিবেশ নিশ্চিত করতে প্রতিষ্ঠিত American Council of Trustees and Alumni(ACTA) নামক একটি অলাভজনক সংগঠন তরুন ছেলেদের এই অবস্থা নিয়ে আক্ষেপ করছে এভাবে-\n\n‘A generation of young men is losing out in a very big way. But there is no real outrage as higher education becomes a feminized system. Indeed, the outrage is still running the other way–we hear continually about the marginalization of women in the academy, and the difficulties women students face. The question of why there are so few women in the hard sciences draws impassioned debate, urgent calls for equity, and lots and lots of money. But the question of why young men are disappearing from campus is not even being widely asked. And it certainly isn't being studied systematically. It should be, and Margaret Spellings has the power to ensure that it is.’ (Source: http://www.goactablog.org/blog/archives/2005/09/#a000077)\n\nএটা অবশ্য ভিন্ন আলোচনার বিষয়। আমি যেটি বলতে চাচ্ছি তা হল- দুটো রিপোর্ট তুলনা করলে দেখা যায় মেয়েদের গ্র্যাডুয়েশন বাড়ছে, কিন্তু তাদের ইন্জিনিয়ার হওয়ার হার কমে যাচ্ছে, ফলে ওভার অল ইন্জিনিয়ার কমে যাচ্ছে।  প্রকৃতপক্ষে এর একটি সুস্পষ্ট সাইকোলজিকাল ও বায়োলজিকাল কারণও আছে-\n\n“Female brains tend to process information verbally and arrive at decisions more quickly through discussion.  Male brains tend to process information internally and prefer not to discuss the situation aloud until they have arrived at a solution.”(Source:  http://www.hendricksonbusinessadvisors.com/newsletter/articles/malevfemale.asp)\n\nএ প্রসঙ্গে Dr. Louenn Brizendine, যিনি আমেরিকার বিখ্যাত নারী নিউরোসাইকিয়েট্রিস্ট এবং ‘The Female Brain’ নামক Best-Seller-এর লেখিকা, তার বইয়ে বলেন:\n\n“We now know that when girls and boys ﬁrst hit their teen years, the difference in their mathematical and scientiﬁc capacity is non existent.  But as estrogen ﬂoods the female brain, females start to focus in tensely on their emotions and on communication—talking on the phone and connecting with their girl friends at the mall. At the same time, as testosterone takes over the male brain, boys grow less communicative and become obsessed about scoring—in games, and in the backseat of a car. At the point when boys and girls begin deciding the trajectories of their careers, girls start to lose interest in pursuits that require more solitary work and fewer interactions with others, while boys can easily retreat alone to their rooms for hours of computer time.” (Source: Dr. Louenn Brizendine, The female brain, page: 7)\n\nআসুন দেখি তো জনাব ‘ক’-এর নিচের কথাগুলোর কারণটা উপরের উদ্ধৃতিতে খুঁজে পাওয়া যায় কিনা?\n\n“ছেলে-মেয়ে দুইজনকে দিয়ে বোঝার চেষ্টা করি আসলে ছেলে-মেয়ের মধ্যে পার্থক্য কতটুকু বা কোথায় কোথায়। মেয়ে শুরু থেকেই তার ক্লাসে সবগুলো সেকসন মিলে প্রথম হয়ে আসছে। তার পড়াশোনার জন্য আমাদের সময় দিতে হয় খুব কম। নিজের পড়া নিজেই পড়ে, এখন বড় ক্লাসে, তাই মাঝে মাঝে অংক বা বিজ্ঞানের কিছু কিছু বিষয় আমার কাছে বুঝতে আসে। ছেলে তার বোনের চেয়ে ছোট। সেও ক্লাসে প্রথম হয়। তবে দুই-একবার দ্বিতীয়ও হয়েছে। পড়াশোনায় সেও খুব ভালো। এখনও পর্যন্ত নিজের পড়া নিজেই তৈরী করতে পারে। তবে সে পড়ার সময় স্ত্রীকে তার পাশে বসে থাকতে হয়। তা না হলে সে পড়তে পড়তে খেলে। তার খেলাগুলো হচ্ছে মিস্ত্রিজাতীয় খেলা। খেলনার মোটর খুলে খুলে ছোট জেনারেটর বানানো, সোলার সেল দিয়ে এলইডি জ্বালানো, ইন্টারনেট দেখে ছোটখাটো ইলেকট্রনিক সার্কিক বানানো – এসব নিয়ে সে অবসরে ব্যস্ত থাকে। লেখালিখিতেও দুইজনের রয়েছে সমান আগ্রহ এবং দক্ষতা”।\n\nম্যাটেরিয়ালিস্ট ফেমিনিস্টরা বলে থাকেন: “মেয়েরা যদি ছেলেদের চেয়ে কম মেধাসম্পন্ন হয়ে থাকে, তাহলে আমার মেয়ে ক্লাসের বাকী দেড়শ ছেলের চেয়ে ভালো রেজাল্ট করে কি করে? অনেকে বলার চেষ্টা করেন, ছেলেদের লজিক্যাল ব্রেন মেয়েদের তুলনায় ভালো। এই ধারণার কোন প্রমাণও আমি পাইনি। আমার সাথে যেসব মেয়েরা ইঞ্জিনিয়ারিং পড়তো, তাদের অনেকেরই রেজাল্ট ছেলেদের চেয়ে ভালো ছিল। তাছাড়া যে মেয়েটি ইঞ্জিনিয়ারিং পড়ে তার লজিক্যাল ব্রেইন একজন সাহিত্যের ছাত্রের চেয়ে বেশী হবে- এটাই ধরে নেয়া যায়”।\n\nআসুন দেখি রিসার্চ কি বলে:\n\n“On the \"Truth About Boys and Girls\" segment of NBC Nightly News, researchers indicate that men and women differ in their recall of emotional events. When discussing their wedding, Dick and Madeline Neuman exhibited some clear differences. Dick remembered the basic events, picking her up, going through the ceremony, having a reception and taking off. However, Madeline's memory was much more detailed, they were married really early in the morning, their car was full of balloons and her veil caught on fire at the reception.”\n\n“The human brain is comprised of both gray matter, which represents information processing centers, and white matter, which works to network these processing centers. In a new study, UC-Irvine psychology Richard Haier found that men have 6.5 times the amount of gray matter than women. However, women have almost 10 times the amount of white matter. \"These findings suggest that human evolution has created two different types of brains designed for equally intelligent behavior,\" said Dr. Haier. He added that this also explains why men are generally better at tasks involving localized processing like mathematics, whereas women generally excel at integrating and assimilating tasks like language.”\n\nIn a 2006 study at the Institute of Evolutionary Biology in Edinburgh, researchers found that men were better than women at remembering the locations of objects, accessing both visual and location information. It seemed that the women relied on landmark or feature cues, while men accessed more abstract cues like geometrical properties of the environment and compass directions. Another study by psychologists Agneta Herlitz and Jenny Rehnman in Stockholm, Sweden confirmed that men were more likely to \"find their way out of the woods\" than women. The men outperformed women in visuo-spatial processing, they concluded.\n\nIn July 2008, researchers at the Institute of Psychiatry, King's College London posited that there males use different genes from females when creating long-term memories. This may account for why men are better at remembering tactical memories like trivia and travel directions. Furthermore, men have a larger parietal cortex, which explains why they are generally better with space perception, balance and recognition memory.\n\nPsychologists Agneta Herlitz and Jenny Rehnman in Stockholm, Sweden found that women excelled at episodic memory, recalling words, objects, scents and faces better than men. Verbal recall is usually better in women because of their enlarged hippocampus region, researchers conclude. Memories that are verbal in nature, whether spoken, heard or written, are easily processed by women.\n\nThey were also better at finding the location of car keys, which requires both verbal and visuospatial processing.Since a girl's corpus callosum (the bridge between different hemispheres of the brain) is up to 25 percent larger than a boy's, women are better able to recall these memories involving various storage centers in the brain. They also have stronger neural connectors in their temporal lobes, which enables them to listen better, pick up on non-verbal communication cues (like tone of voice) and recall sensual details better than men.\n\nA Harvard Medical School study concluded that parts of the frontal lobe (the decision making center) and limbic cortex (which regulates emotion) are larger in women, compared to their male peers. This may also account for why women remember emotionally-charged incidents–weddings, birthdays, accidents–in more vivid detail than men. (Source: http://www.ehow.com/about_5244222_difference-between-boys-girls-memory.html)\n\nএখানে বোঝা দরকার যে, মেধা ছেলে ও মেয়ে উভয়ের মাঝেই কম বেশী হতে পারে। তবে ব্রেইনের একটা নির্দিষ্ট গঠন আছে যা বলে দেয় যে ছেলে এবং মেয়েটা কোন দিকে ভাল করবে। যে কাজ গুলোতে একাকী থাকা দরকার, চিন্তাভাবনা দরকার সেটায় ছেলেটা ভাল করবে এবং যে কাজে যোগাযোগ তথা ইন্টারেকশন দরকার সেটায় মেয়েটা ছেলেটার চেয়ে ভাল করবে। (ব্যাতিক্রম আছে, ব্যতিক্রম কখনই উদাহরণ নয়)\n\nসুতরাং  মেধা, দক্ষতা ও যোগ্যতার দিক থেকে নারী ও পুরুষ কেউ কারো থেকে সবদিক দিয়েই কম বা বেশী নয়। একেকজনের একেকটা দিক বেশী ডেভেলপড, মানুষভেদে কিছুটা ওভার‍ল্যাপও আছে। একজন মানুষের, সে নারী হোক বা পুরুষ হোক, তার দক্ষতা, যোগ্যতা, মানসিকতা ও গুণাবলীর একটি অংশ নির্ভর করে সে কোন পরিবেশে বেড়ে ওঠে, কোন শিক্ষায় শিক্ষিত হয়, তার উপর এবং আরেকটি বড় অংশ নির্ভর করে তার নিজস্ব বায়োলজি এবং সাইকোলজির উপর। কেননা বায়োলজিকে আপনি জীবন থেকে আলাদা করতে পারবেন না। পুরুষরা সেক্সুয়ালী বেশী একটিভ এবং তারা বেশী স্টিমুলেটেড হয় এবং এর প্রভাব তার কাজের উপর পড়বে এটাই স্বাভাবিক। এ প্রসঙ্গে উল্লেখ্য:\n\nমানুষের যৌন তাড়ণা নির্ভর করে 'টেস্টোস্টেরণ' হরমোনের উপর যা এক ধরণের 'অ্যান্ড্রোজেন। পুরুষদের এই হরমোন তৈরীর আলাদা অঙ্গই আছে যা হল টেষ্টিস বা অন্ডকোষ। কিন্তু নারীদের ক্ষেত্রে টেস্টোস্টেরণ তৈরী হওয়ার কোন অঙ্গ নেই । যতটুকু যৌন তাড়না নারীদের আছে তা তাদের এড্রেনাল কর্টেক্স এর জোনা ফ্যাসিকুলাটা থেকে নি:সৃত এন্ড্রোজেন এর কারণে। এজন্য নারীদের যৌন তাড়না পুরুষের চেয়ে অনেক কম।\n\n“Men have on average ten to one hundred times more testosterone than women.” (Source: Dr. Louenn Brizendine, The Female Brain, page: 89)\n\nএকজন সেক্সুয়ালি একটিভ নারীর দিনে সর্বচ্চো ৪ বার যৌন তাড়না জাগ্রত হতে পারে। কিন্তু একজন পুরুষ যে সেক্সুয়ালী সবচেয়ে লেস একটিভ তারও দিনে অনেকবার বেশী যৌন চিন্তা জাগ্রত হতে পারে-\n\n“Sexual thoughts ﬂoat through a man’s brain many times each day on average, and through a woman’s only once a day. Perhaps three to four times on her hottest days.” (Source: Dr. Louenn Brizendine, The Female Brain, page: 5)\n\n“We also know that men have two and a half times the brain space devoted to sexual drive in their hypothalamus. Sexual thoughts flicker in the background of a man’s visual cortex all day and night, making him always at the ready for seizing sexual opportunity. Women don’t always realize that the penis has a mind of its own—for neurological reasons.” (Source: Dr. Louenn Brizendine, The Male Brain, page:  24)\n\nব্রেইনের সেক্সুয়াল ট্রিগার সেন্টার একটিভ হওয়ার ক্ষেত্রেও নারী পুরুষে ভিন্নতা আছে। একবার যৌনমিলন-এর জন্য একজন নারীর মেন্টাল প্রস্তুতি নেয়ার প্রয়োজন হয় । সে তখনই অর্গেজম এ যাবে যখন সে দেখবে তার পুরুষ পার্টনার তার সাথে একটা কমিটেড রিলেশনশিপে আছে, তার পার্টনার তাকে সিকিউরিটি দিতে পারছে। সেক্সুয়ালী একটিভ হওয়ার জন্য তাকে রিল্যাক্সড স্টেটে থাকতে হয় । একজন পুরুষের ক্ষেত্রে ব্যপারটি ঠিক উল্টো। সে যত বেশী stressed, anxiety এর মধ্যে থাকে তত বেশী সে সেক্সূয়ালী একটিভ থাকে। (Source: The Female Brain, page 78)\n\n“Female sexual turn-on begins, ironically, with a brain turn-off. The impulses can rush to the pleasure centers and trigger an orgasm only  if the amygdala—the fear and anxiety center of the brain—has been deactivated. Before the amygdala has been turned off, any last-minute worry—about work, about the kids, about schedules, about getting dinner on the table—can interrupt the march toward orgasm.” (Source: Dr. Louenn Brizendine, The Female Brain, page: 77)\n\nএ কারণে মাল্টি টাস্কিং একজন মেয়েকে সেক্স্যুয়ালী একটিভ হতে বাধা দেয়।\n\n“Multitasking women end up having more distractions, which occupy their brain circuits and get in the way of sexual desire. Three months after she took a new job that required long hours, another patient of mine began having trouble reaching orgasm. She didn’t have any downtime to relax with her husband, and she began faking orgasms to keep from hurting his ego. The worries and tension of her new job were interfering with her ability to relax, feel safe, and allow her amygdale to deactivate.” (Source: Dr. Louenn Brizendine, The Female Brain, page: 82)\n\nএকজন পুরুষের শরীরের গড়ন নারীর জন্য কোন সেক্সুয়াল স্টিমুলাস নয়। বরং নারীর মাথায় কখনই প্রথমে সেক্স আসে না। একজন নারী ও পুরুষকে একসাথে বসে গল্প করতে দেখলে একজন নারী প্রথম দেখায় এদের কে বন্ধু মনে করবে। কিন্তু একজন পুরুষ তাদেরকে দেখে একটা 'kiss' anticipate করতে থাকবে। একজন নারীর অসমতল অবয়ব একজন পুরুষের জন্য সেক্সুয়াল ট্রিগার হিসেবে কাজ করে। পুরুষ Stimulated হয়, vision, smell, touch দ্বারা যতক্ষণ তার টেস্টোস্টেরণ সার্জ অব্যাহত থাকে, নারী Stimulated হয় শুধু মাত্র স্পর্শ দ্বারা। (এ সম্পর্কে আরেকটু বেশী জানতে আমার এই নোটটি পড়তে পারেন: সেক্সুয়াল ডিজায়ার কি টেস্টোস্টেরণ দ্বারা প্রভাবিত? নারী ও পুরুষের যৌনতার মাত্রা কি একই রকম?)\n\nআমারতো মনে হয়, এক দিকে পুরুষের বায়োলজিক্যালী স্বাভাবিক ও বেশী সেক্সুয়াল একটিভিটি এবং অন্য দিকে নারীদের কার্যত উলঙ্গ চলাফেরাই পাশ্চাত্যে পুরুষ গ্র্যাজুয়েশন ড্রপআউট বেশী হওয়ার কারণ।\n\nএছাড়া-ও উপরের পয়েন্ট গুলো ব্যাখ্যা করছে, কেন ইসলাম পর্দার হুকুম জারি করেছে, কেন পুরুষদের একাধিক বিয়ের অনুমতি আছে, কেন নারীদের পর্দা করতে বলা হয়েছে এবং নারীদের সংসার দেখাকে কেন উৎসাহ দেয়া হয়েছে ও নারীদের কেন তার স্বামীর যৌন আকাঙ্খা পুরণে প্রস্তুত থাকতে বলা হয়েছে। উপরের বিষয়গুলো বৈজ্ঞানিক। মেনে নেয়া বা না নেয়া সচেতনতার ব্যাপার।\n\nএকটা বিষয় লক্ষ্য করুন, নারী ও পুরুষের সমতার যে তর্ক, তার কারণটা কিন্তু আমাদের ‘মাপকাঠি’র সাথে সম্পর্কিত। একজন নারীর পুরুষ হয়ে উঠতে পারছে কিনা সেটাই যেন আমাদের মানদন্ড। অথচ নারীকে মাপতে হবে নারীত্বের মাপকাঠিতে আর পুরুষকে মাপতে হবে পুরুষত্বের মাপকাঠিতে। নাহলে নারীর নিজেকে সবসময় ইনফিরিওর মনে হতে থাকবে।\n\nনারীর কাজে কোন বাধা নেই। আল্লাহর বিধান মেনে কাজ করলে, এটা তাদেরই নিরাপত্তা দেবে।  দুনিয়ায় কে কত বড় হল, কয়টা পুরস্কার পেল, কত টাকা উপার্জন করল এগুলো কখনই প্রকৃত মাপকাঠি নয়। আল্লাহর মাপকাঠি হল তাকওয়া। আর এটার হিসেব আল্লাহ যাকে যে দায়িত্ব দেয়া হয়েছে তার আলোকেই নেবেন।"
    },
    {
        "1": "গণধর্ষণ এবং ধর্ষণ প্রবণতা নিয়ে একটি ভিন্নধর্মী বিশ্লেষণ",
        "2": "ভারতের গণধর্ষণ নিয়ে বিশ্বে তোলপাড় হচ্ছে। সেখানে জনগণের ইমোশন আগ্নেয়গিরির লাভার মতো ফুটছে। এটাই তো স্বাভাবিক। কিন্তু এ-ধরণের সামাজিক ঘটনা নতুন নয়। সম্ভবত মেডিক্যাল কলেজের ছাত্রী হওয়ার কারণে ঘটনাটি লাইম লাইটে এসেছে। গরীব অসহায় নারীরা সেখানে প্রতিনিয়ত ধর্ষিত হচ্ছে। ইন্ডিয়ান মুভিতে গ্যাং রেইপ বা গণধর্ষণের প্রেক্ষাপট অহরহ দেখানো হয়। দৈনন্দিন জীবনে সচারাচর ঘটে যাওয়া বিষয়গুলো মূলত ফিল্মে চিত্রায়িত করা হয়। মুভিতে নায়কের আবির্ভাব ঘটিয়ে ভিকটিমকে উদ্ধার করা হয়। কিন্তু বাস্তবে নায়কের দেখা মিলে না! ইন্ডিয়ান ক্রাইম রেকর্ড ব্যুরোর তথ্য অনুযায়ী ২০১১ সালে ২৪,২০৬টি ধর্ষণের ঘটনা থানায় লিপিবদ্ধ করা হয়। ১৯৫৩ সালের তুলনায় ২০১১ সালে ধর্ষণের রিপোর্টিং বেড়েছে শতকরা ৮৭৩.৩ ভাগ! মনে রাখতে হবে বেশীর ভাগ ক্ষেত্রে ধর্ষণের ঘটনা চেপে যাওয়া হয় কেননা ভিক্টিম ন্যায় বিচার পাওয়ার পরিবর্তে সামাজিক লাঞ্ছনার শিকার হয়। এখন প্রশ্ন হচ্ছে গত প্রায় ৬০ বছরে ধর্ষণের ঘটনা বাড়ল কেন? আগের তুলনায় সমাজে শিক্ষার হার বেড়েছে, এসেছে আর্থিক স্বচ্ছলতা, বেড়েছে নারী স্বাধীনতা। পাঁচ দশক আগের তুলনায় সমাজ প্রগতিশীল হয়েছে। কিন্তু তারপরেও ধর্ষণের মতো মানবতা বিরোধী অপরাধ প্রবণতা বাড়ছে কেন? আমাদের দেশের কেউ কেউ তৃপ্তির ঢেকুর তুলছেন এই ভেবে যে আমরা ইন্ডিয়ার চেয়ে ভাল অবস্থানে আছি। অনলাইনে পাঠকের মন্তব্য থেকে আমার এরূপ ধারণা জন্মেছে। আমাদের দেশে মানুষের জীবনেরই যেখানে দাম নেই সেখানে ধর্ষণ তেমন গুরুত্বপূর্ণ ঘটনা নয়। পত্রিকায় অগুরুত্বপূর্ণ খবর হিসেবে দেখেছি মাত্র একমাসে ভায়ালগাজীপুর রেলস্টেশনে ৪৭ জনের লাশ পাওয়া গেছে। মাত্র কয়েকশ টাকার জন্য যাত্রীকে ট্রেন থেকে ফেলে দিয়ে মেরে ফেলা হয়। দুদিন আগেও দুজন টেক্সটাইল ইঞ্জিনিয়ারকে মেরে ট্রেন থেকে ফেলে দেয়া হয়। এগুলো সাধারণত টকশোর বিষয় হয় না। সম্ভবত ২০০১ সালে ইয়াসমিন নামের একজন নিরীহ গরীব মেয়েকে পুলিশ ধর্ষণ করে হত্যা করে। রমনা পার্ক বা উসমানী উদ্যানের ভাসমান পতিতারা এইডস নিয়ে ভয় পায় না, ভয় পায় পুলিশকে! মজুরীর পরিবর্তে জোটে হাজতে ঢুকানোর ভয়-ভীতি। পত্রিকার পাতায় প্রায় প্রতিদিনই ধর্ষণজনিত হত্যার খবর আসে। এগুলো আমাদের বিবেককে তেমন নাড়া দেয় না। আমাদের বিবেকের সহ্য ক্ষমতা মনে হয় অনেক বেড়েছে! অনেক প্রগতিশীল বুদ্ধিজীবিরা সামাজিক এসব সমস্যার মূলে শুধুমাত্র অশিক্ষা ও দারিদ্র্যকে দায়ী করে। এর সবক হিসেবে বাতলে দেন প্রগতিশীলতার প্রেসক্রিপশন। আবার এর সাথে অনেকে বলেন আইনের কঠোর প্রয়োগই হচ্ছে ধর্ষণ প্রতিরোধের হাতিয়ার। আসলেই কি তাই? আইনের যথাযথ প্রয়োগ, আধুনিক শিক্ষা ও প্রগতিশীলতা কি বাস্তবিকই ধর্ষণের মতো ঘৃণ্য অপরাধকে প্রতিরোধ করতে পারে? আসুন উন্নত বিশ্বের দিকে নজর দেয়া যাক যেখানে আইনের সুশাসন প্রতিষ্ঠিত এবং শিক্ষার আলোয় আলোকিত।\n\nপশ্চিমা বিশ্বের প্রগতিশীল সমাজে ধর্ষণের তথ্যচিত্র:\n\nগতবছর আমেরিকার টেক্সাসে মাত্র ১১ বছরের বালিকাকে ১৮ জন কিশোর গণধর্ষণ করার অভিযোগ পত্রিকায় এসেছে। ২০০৮ সালের হিসেব অনুযায়ী ৯০,০০০ ধর্ষণের ঘটনা পুলিশকে রিপোর্ট করা হয়। এর মাত্র ২৫%-কে গ্রেফতার করা হয়। স্বনামধন্য RAINN (Rape, Abuse and Incest National Network) তথ্য অনুযায়ী আমেরিকায় প্রতি দু’মিনিটে একজন নারী ধর্ষিত হন। প্রতিবছর ২০৭,৭৫৪ জন ধর্ষিত হয় যার ৯৯% নারী। ধর্ষণ সংক্রান্ত ঘটনার প্রায় ৫৪% পুলিশকে রিপোর্ট করা হয় না। ভিকটিম নারীদের ৪৪ ভাগের বয়স ১৮ বছরের নিচে এবং ধর্ষণকারী পুরুষের গড় বয়স ৩১ বছর। এই ধর্ষণকারীদের শতকরা ৫২ ভাগ হচ্ছে সাদা আমেরিকান। আরো বিস্তারিত জানতে দেখুন Sexual assult statistics.\n\nউন্নত বিশ্বে বিশ্ববিদ্যালয়/স্কুল/কলেজের ধর্ষণের চিত্র:\n\n২০-২৫% নারীরা ধর্ষিত হন বিশ্ববিদ্যালয় বা কলেজ পড়াকালীন সময়ে। এসব ঘটনার ৬৫% পুলিশকে রিপোর্ট করা হয় না। American Bureau of Justice Statistics- এর তথ্য অনুযায়ী, আমেরিকার ধর্ষণের ঘটনার ১৫% হচ্ছে গণধর্ষণ। কলেজ বা বিশ্ববিদ্যালয়ের ক্যাম্পাসে ধর্ষণের ঘটনার ১৬ ভাগ হচ্ছে গণধর্ষণ! গণধর্ষণকারী পুরুষরা সাধারণ মধ্যবিত্ত বা উচ্চবিত্ত পরিবার থেকে উঠে আসা (বিস্তারিত জানতে দেখুন ক্যাম্পাস রেইপ)। এসব ধর্ষনের মূলে দায়ী করা হয় আলকোহল সেবনকে। American Association of University Women এর সমীক্ষায় দেখা যায়, স্কুলে যারা যৌন নির্যাতনে শিকার হয়েছে তাদের শতকরা ৩৮ ভাগ হয়েছে ক্লাসের শিক্ষকের লালসার বস্তু! অন্যান্য সমীক্ষায় দেখা যায় তাদের শতকরা ১০-১৪ ভাগ ছাত্র (বেশীর ভাগ মেয়ে) স্কুলের শিক্ষকের সাথে যৌন-সংগমে লিপ্ত হয়েছে। ২০০০ সালের স্টাডিতে দেখা যায় প্রায় ৩০০,০০০ (তিন লক্ষ) স্টুডেন্ট স্কুলের শিক্ষক বা কর্মচারীর দ্বারা যৌন হয়রানির শিকার হয়। ডিপার্টমেন্ট অফ এডুকেশনের সমীক্ষা অনুযায়ী আমেরিকার পাবলিক স্কুলে অধ্যয়নরত ছাত্রের ১০% কোন-না-কোন ভাবে স্কুলের টিচারদের মাধ্যমে যৌন হয়রানির শিকার হয়। এ বিষয়ে বিস্তারিত জানতে দেখুন- Sexualharassmenttin Education in US.\n\nপ্রগতিশীলতার চারণভূমি বলে খ্যাত ইউরোপের অবস্থাও বেশ শোচনীয়। গার্ডিয়ান পত্রিকায় ইংল্যান্ডের সমাজে গণধর্ষণ নীরব মহামারী নিয়ে প্রতিবেদন করা হয়। ২০০৪ সালে পুলিশ ২০০০ ধর্ষণের কেইস গণধর্ষণ সন্দেহে পুনরায় তদন্ত করে। পাঁচ কিশোর মিলে ১০ বছরের এক বালিকাকে গণধর্ষণ করে। এদের একজন জবান বন্দীতে বলেছে যে গণধর্ষণের আগে ১০ মিনিট পর্ণ ভিডিও দেখে। ইংল্যান্ডের সমাজে গণধর্ষণ একটি স্বাভাবিক ঘটনা। মেয়েরা এ বিষয়ে কথা বলতে চায় না কেননা তারা মনে করে এটি একটি সাধারণ ব্যাপার! গার্ডিয়ানের ভাষায়- \"Gang rape is really common,\" says a youth worker in Hackney. \"Girls won't talk about it because they think it's normal and there's nothing they can do about it.\" Met commander Andy Baker, who used to be in charge of street crime, says, \"It's been going on for years. Before I was a policeman, I'd see boys coming out of a shed and a girl following later. Now, I'd know what that was, and so would you.\" উন্নত বিশ্বে তরুণদের মধ্যে ৭৫% বিশ বছর বয়সের আগেই যৌন সম্পর্কে জড়িয়ে পড়ে। দুজনের সম্মত্তিতে যৌন সম্পর্ক স্থাপন করাকে তেমন সমস্যা হিসেবে দেখা হয় না।  এত উদার মনোভাবের পাশ্চাত্যের সমাজেও ধর্ষণ বা গণধর্ষণের ঘটনা অহরহ ঘটছে। তার মানে দেখা যাচ্ছে প্রগতিশীলতা, অর্থনৈতিক-সমৃদ্ধি ধর্ষণ প্রবণতাকে রোধ করতে পারছে না, দিন দিন এই ব্যাধি বেড়েই চলছে।\n\nপ্রগতিশীলতার ব্যানারে ‘নারী অধিকার’ ধ্বজাধারীদের নারী ব্যবসা:\n\nস্বভাবগতভাবে নারীরা সৌন্দর্য সচেতন, আর পুরুষেরা নারীর এই সৌন্দর্যের প্রতি দুর্বল। এই স্বাভাবিক প্রবৃত্তিকে প্রাধান্য দিয়ে গড়ে উঠেছে পণ্য বাজারজাত করণের পলিসি। এজন্য শুরু হয়েছে নারীদেরকে আরো কত যৌন আবেদনময়ী করা যায় তার বিকৃত ও অসুস্থ প্রতিযোগিতা। শুরুতে এই মানসিকতাকে ছি ছি করলেও মিডিয়ার মাধ্যমে বোম্বার্ডেড হতে হতে তারা এখন এটিকেই সমাজিক ভ্যালু হিসেবে মেনে নিয়েছে। সেই সাথে সামাজিক যে সমস্ত ভ্যালু মেয়েদের মডেস্টিকে প্রমোট করত সেগুলোকে নারী স্বাধীনতার প্রতিবন্ধকরূপে মিডিয়াতে এমনভাবে সুকৌশলে উপস্থাপন করা হলো যে নারীরা নিজে থেকেই লোলুপ পুরুষদের সংজ্ঞায়িত ‘মুক্তি’র স্বাদ পেতে ও প্রগতিশীল হতে গিয়ে সেসব ভ্যালুগুলোকে আস্তাকুড়ে নিক্ষেপ করেছে। যার ফলে নারীরা নিজেদেরকে আরো কত যৌনাবেদনময়ীরূপে উপস্থাপন করা যায়, চেতন বা অবচেতনভাবে সে প্রচেষ্টায় বিভোর থাকে। চেয়ার-টেবিল, ক্রিকেট খেলা থেকে শুরু করে এমনকি কল মেরামত করার বিজ্ঞাপনেও যোগসূত্রহীনভাবে নারীদেরকে ব্যবহার করা হচ্ছে। উদ্দেশ্য হচ্ছে নারীর দেহকে প্রদর্শন করে প্রডাক্টটি অন্তরে গেঁথে দেয়া। এভাবে নারীকে বস্তু বা পণ্যের মতো ব্যবহার করা হচ্ছে। বর্তমানে ইন্ডিয়ান ফিল্ম যত না কাহিনী-নির্ভর তার চেয়ে বেশী বরং যৌনাবেদনকে ফোকাস করা হয়। এতে তরুণরা সেক্সুয়ালি এক্টিভ বা চার্জড হয়ে থাকে। অন্যদিকে সামাজিকভাবে প্রতিষ্ঠিত ধর্মীয় মূল্যবোধকে মিডিয়াতে তুচ্ছ-তাচ্ছিল্য বা সেকেলে বা গোঁড়া আখ্যা দিয়ে তরুণ-তরুণীদের মগজ ধোলাই করে বাঁধনহারা মুক্তির স্বাদ নিতে প্রতিনিয়ত অনুপ্রাণিত করা হচ্ছে। এর ফলে প্রতিনিয়ত দেখা যায় উঠতি বয়সের তরুণরা ইভ টিজিং থেকে শুরু করে ধর্ষণ ও গণধর্ষণের মতো মানবতা বিরোধী অপরাধে প্ররোচিত হচ্ছে। গত বছর ভারতের অন্ধ্রপ্রদেশের পুলিশের ডিরেক্টের জেনারেল দীনেশ রাডি টিভির লাইভ অনুষ্ঠানে নারীদের অশালীন পোষাক ধর্ষণ প্রবণতাকে প্ররোচিত করতে পারে মন্তব্য করায় তার উপর নারীবাদী ও প্রগতিশীলদের সমালোচনার ঝড় বয়ে যায়।\n\nবাস্তবতার নিরিখে ইসলামিক মূল্যবোধ ইভ টিজিংসহ ধর্ষণের মতো সমাজিক ব্যাধির প্রতিরোধে কতটুকু কার্যকরী তা আলোচনার দাবী রাখে। ইসলামিক মূল্যবোধ অনুযায়ী পুরুষ ও নারীকে ভদ্র ও শালীনভাবে পোষাক-পরিচ্ছদ পরিধান ও প্রাত্যহিক জীবন অতিবাহিত করার উপদেশ দেয়া হয়েছে। নারী-পুরুষ উভয়কে বাহ্যিক সৌন্দর্য্যে লালসার দৃষ্টি নিক্ষেপে নিষেধ করা হয়েছে। এ বিষয়ে কুরআনের দুটি আয়াত হচ্ছে:\n\nসুরা নূরে প্রথম নির্দেশনা এসেছে পুরুষদের জন্যে-\n\nTell the believing men to reduce [some] of their vision and guard their private parts. That is purer for them. Indeed, Allah is Acquainted with what they do. (25:30)\n\nতারপর এসেছে মেয়েদের জন্যে-\n\nAnd tell the believing women to reduce [some] of their vision and guard their private parts and not expose their adornment except that which [necessarily] appears thereof and to wrap [a portion of] their headcovers over their chests and not expose their adornment except to their husbands, their fathers, their husbands' fathers, their sons, their husbands' sons, their brothers, their brothers' sons, their sisters' sons, their women, that which their right hands possess, or those male attendants having no physical desire, or children who are not yet aware of the private aspects of women. And let them not stamp their feet to make known what they conceal of their adornment. And turn to Allah in repentance, all of you, O believers, that you might succeed. (25:31)\n\nকোরানের প্রতিটি আয়াত এবং শব্দের সাথে সাথে তার ক্রনলজিটাও গুরুত্বপূর্ণ। এখানে \"এবং\" দিয়ে আয়াত ৩০-কে ৩১-এর সাথে যুক্ত করে দেয়া হয়েছে। সুতরাং এই বিষয়ে পুরুষদের দায়দায়িত্ব প্রথম এবং পরে নারীদের বিষয়ে দায় অর্পণ করা হয়েছে।"
    },
    {
        "1": "নারীদের মর্যাদা ও অধিকার সম্পর্কে অন্যান্য ধর্ম কী বলে, ইসলাম কী",
        "2": "'মুক্তমনা'রূপী ভণ্ডমনারা দীর্ঘদিন ধরে প্রপাগ্যাণ্ডা চালিয়ে নিজ রাজ্যে প্রতিষ্ঠা করে ফেলেছে এই বলে যে, ইসলামই সবচেয়ে পুরুষতান্ত্রিক ও নারী-বিদ্বেষী ধর্ম। এতদিনে এই ভাইরাস যখন তাদের মুরিদদের মন-মগজে দৃঢ়ভাবে প্রোথিত হয়ে গেছে এবং তাদের মিথ্যা প্রপাগ্যাণ্ডা সম্পর্কে অনেকেই যখন অবহিত হয়েছে, তখন কেউ কেউ ঝুলি থেকে অন্যান্য দু-একটি ধর্মের কতিপয় নেগেটিভ বিষয় উল্লেখ করে সাথে সাথে সমস্বরে বলে উঠছে-\n\nসকল ধর্মই আসলে পুরুষতান্ত্রিক ও নারী-বিদ্বেষী; সব ধর্মেই রয়েছে সমসাময়িকতার প্রবল প্রভাব।\n\nতাই নাকি? এই ধরণের চরম প্রতারণামূলক ও অসত্য প্রলাপ বকতে হলে নিশ্চিতভাবেই ভণ্ড হতে হবে। সকল ধর্মই পুরুষতান্ত্রিক ও নারী বিদ্বেষী কি-না কিংবা সব ধর্মেই সমসাময়িকতার প্রবল প্রভাব আছে কি-না, তার কিছু নমুনা এই লেখায় তুলে ধরা হচ্ছে।\n\n\n\n১. বৌদ্ধ ধর্ম বলে: নারীরা অস্পৃশ্য ও সকল প্রকার অনিষ্টের মূল- পুরুষদের নির্বাণ লাভের পথে অন্তরায়। কাজেই নারীসঙ্গ অবশ্যই পরিত্যাজ্য। এর অর্থ হচ্ছে বৌদ্ধ ধর্মে নারীদেরকে মানুষই মনে করা হয়নি।\n\nহিন্দু ধর্ম বলে: নারীদের সাথে কোনো স্থায়ী বন্ধুত্ব হতে পারে না। নারীদের হৃদয় হচ্ছে হায়েনাদের হৃদয়। [ঋগ্বেদ ১০:৯৫:১৫]\n\nখ্রীষ্টান ধর্ম বলে: এই ধর্মও নারীদের সম্পর্কে অনুরূপ ধারণা দেয়। বিস্তারিত এখানে।\n\nইসলাম বলে: বিশ্বাসী পুরুষ ও বিশ্বাসী নারী একে অপরের বন্ধু… [কোরআন ৯:৭১]\n\nতারা তোমাদের পোশাক এবং তোমরা তাদের পোশাক… [কোরআন ২:১৮৭]\n\n\"আর তাঁর নিদর্শনাবলীর মধ্যে একটি এই যে, তিনি তোমাদের জন্য তোমাদের নিজেদের মধ্যে থেকে সঙ্গী সৃষ্টি করেছেন, যাতে তোমরা তাদের কাছে শান্তি লাভ কর এবং সৃষ্টি করেছেন তোমাদের মধ্যে ভালোবাসা ও দয়া।\" [কোরআন ৩০:২১]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n২. হিন্দু ধর্ম বলে: নারীরা শক্তিহীন বা কর্তৃত্বহীন। তারা পৈত্রিক সম্পত্তির কোনো অংশ পাবে না। [যজুর্বেদ ৬:৫:৮:২]\n\nখ্রীষ্টান ধর্ম বলে: পুত্র সন্তান থাকলে কন্যা সন্তান কোনো সম্পত্তি পাবে না। [নাম্বারস ২৭:৮]\n\nইসলাম বলে: পিতা-মাতা ও নিকট-আত্মীয়দের সম্পত্তিতে নারী ও পুরুষ উভয়েরই অংশ আছে। [কোরআন ৪:৭]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n৩. হিন্দু ধর্ম বলে: বিবাহিত নারীরা তালাক দিতেও পারবে না আবার নিতেও পারবে না। একবার কারো সাথে বিয়ে হয়ে গেলে আমৃত্য পর্যন্ত তার সাথেই থাকতে হবে। [সূত্র নিষ্প্রয়োজন]\n\nখ্রীষ্টান ধর্ম বলে: তালাকপ্রাপ্তা নারীকে বিয়ে করা ব্যভিচারের সামিল। তার মানে তালাকপ্রাপ্তা নারী পুনরায় বিয়ে করতে পারবে না? [ম্যাথু ৫:৩২]\n\nইসলাম বলে: নারীরা ইচ্ছে করলে তালাক নিতে পারবে এবং তালাকপ্রাপ্তা নারী চাইলে তার পছন্দ অনুযায়ী অন্য কাউকে বিয়েও করতে পারবে। [কোরআন ২:২২৯-২৩২]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n৪. হিন্দু ধর্ম বলে: বিধবা নারীরা পুনরায় বিয়ে করতে পারবে না। তাদেরকে বরং নিরামিষভোজী ও অত্যন্ত দ্বীনহীনভাবে বাকি জীবন কাটাতে হবে [মনুসংহিতা ৫]। সতী প্রথার কথা না হয় বাদই থাকলো।\n\nইসলাম বলে: বিধবা নারীরা ইচ্ছে করলে পুনরায় বিয়ে করতে পারবে। [সূত্র নিষ্প্রয়োজন]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n৫. বৌদ্ধ ধর্ম বলে: নারীরা পুরোপুরি আলোকিত (Fully Enlightened or Buddha) হতে পারবে না।\n\nইসলাম বলে: \"যে ব্যক্তি ভালো কাজ করবে, হোক সে পুরুষ কিংবা নারী, এবং সে ঈমানদার হবে, এরূপ লোক জান্নাতে দাখিল হবে, আর তাদের প্রতি বিন্দুমাত্র অবিচার করা হবে না।\" [কোরআন ৪:১২৪]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n৬. বৌদ্ধ ধর্ম বলে: পুরুষের কাজ হচ্ছে বিরামহীনভাবে জ্ঞানের অন্বেষণ করা, আর নারীদের কাজ হচ্ছে বাড়ি ও স্বামীকে দেখাশুনা করা। [সূত্র]\n\nহিন্দু ধর্ম বলে: নারী ও শূদ্ররা বেদ পড়া বা শোনার উপযুক্ত নয়। [সূত্র]\n\nখ্রীষ্টান ধর্ম বলে: নারীরা চার্চের মধ্যে চুপচাপ থাকবে। চার্চের মধ্যে কথা বলা তাদের জন্য লজ্জাজনক। তারা চুপচাপ তাদের স্বামীদের কাছে থেকে সকল প্রকার বশীভূতকরণের মাধ্যমে শিক্ষা নিবে। নারীরা শিক্ষা দিতে পারবে না, এবং পুরুষদের উপর কর্তৃত্ব করার অধিকারও তাদের নেই। [১ করিনথিয়ান্স ১৪:৩৪-৩৫, ১ টিমোথি ২:১১-১২]\n\nইসলাম বলে: নারী ও পুরুষ উভয়েই জ্ঞানের অন্বেষণ করতে পারবে। উভয়েই একে-অপর থেকে শিক্ষা লাভ করতে পারবে। [সূত্র নিষ্প্রয়োজন]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n৭. হিন্দু ধর্ম বলে: নারীদেরকে অবশ্যই দিন-রাত নিজ পরিবারের পুরুষদের অধীনে থাকতে হবে। তারা যদি কোনো রকম ইন্দ্রিয়াসক্তিতে জড়িয়ে পড়ে তাহলে তাদেরকে অবশ্যই কারো নিয়ন্ত্রণে রাখতে হবে। [মনুসংহিতা ৯:২]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n৮. হিন্দু ধর্ম বলে: শৈশবকালে একজন নারী তার পিতার অধীনে থাকবে, যৌবনে তার স্বামীর অধীনে থাকবে, স্বামী (লর্ড) মারা গেলে তার পুত্রদের অধীনে থাকবে। নারীরা কখনোই স্বাধীন হতে পারবে না। এমনকি তারা স্বাধীন হওয়ার যোগ্যই না। [মনুসংহিতা ৫:১৪৮, ৯:৩]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n৯. হিন্দু ধর্ম বলে: একজন স্বামী যতই খারাপ হোক না কেন, তথাপি একজন কর্তব্যনিষ্ঠ স্ত্রী সেই স্বামীকে দেবতা হিসেবে ক্রমাগত পূজা করবে। [মনুসংহিতা ৫:১৫৪]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১০. হিন্দু ধর্ম বলে: একজন নারীর স্বামী মারা যাওয়ার পর সেই নারী কখনোই অন্য কোনো পুরুষের নাম মুখে নিতে পারবে না। [মনুসংহিতা ৫:১৫৭]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১১. হিন্দু ধর্ম বলে: স্বামীর প্রতি দায়িত্ব লঙ্ঘনেরদ্বারা একজন স্ত্রী এই পৃথিবীতে অসম্মানিত হবে, মৃত্যুর পর তার এই পাপের শাস্তিস্বরূপ একটি শৃগালের গর্ভে বিভিন্ন রোগ দ্বারা নির্যাতিত হতে থাকবে। [মনুসংহিতা ৫:১৬৪] স্ত্রীর 'অপরাধ' না হয় বুঝা গেল কিন্তু বেচারী শৃগাল কী অপরাধ করেছে-রে বাবা!\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১২. হিন্দু ধর্ম বলে: নারীরা কোনো নিয়মানুবর্তিতা মেনে চলে না। তাদের বুদ্ধিমত্তা নাই বললেই চলে। [ঋগ্বেদ ৮:৩৩:১৭]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১৩. হিন্দু ধর্ম বলে: নারীদের মৃত্যুর পর তাদের মৃতদেহ সৎকারের সময় পবিত্র ধর্মগ্রন্থ থেকে কিছু পাঠ করা যাবে না। [মনুসংহিতা ২:৬৬]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১৪. হিন্দু ধর্ম বলে: নারীদের স্বভাব হচ্ছে পুরুষদেরকে প্রলুব্ধ করা। নারীরা বোকা-শিক্ষিত নির্বিশেষে পুরুষদেরকে বিপথে নিয়ে যাওয়ার সামর্থ রাখে। [মনুসংহিতা ২:২১৩-৪]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১৫. হিন্দু ধর্ম বলে: পুরুষের উচিত নয় নির্জন জায়গায় তার মা, বোন, অথবা কন্যার সাথে একাকী বসা, পাছে কী হতে কী হয়![মনুসংহিতা ২:২১৫]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১৬. হিন্দু ধর্ম বলে: নারীরা পুরুষের সৌন্দর্য বা বয়স কোনোটাই বিচার না করে সুদর্শন বা কুৎসিত যা-ই হোক না কেন, পুরুষ হলেই তার প্রতি নিজেকে সঁপে দেয়। [মনুসংহিতা ৯:১৪]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী।\n\n\n\n১৭. হিন্দু ধর্ম বলে: বিয়ের সময় বর পক্ষকে যৌতুক দিতে হবে [সূত্র: বেদ]। এই যৌতুক প্রথার উপর ভিত্তি করে প্রতি বছর হাজার হাজার নারী বিভিন্নভাবে নির্যাতন-নিপীড়ন ও হত্যার শিকার হচ্ছে।\n\nইসলাম বলে: বিয়ের সময় কনেকে মোহরানা বা উপহার দিতে হবে। [কোরআন ৪:৪]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n১৮. হিন্দু ধর্ম বলে: হে রমণীরা, ব্রহ্মা যেহেতু তোমাদেরকে নারী বানিয়েছেন সেহেতু দৃষ্টি অবনমিত রাখ, উঁচু করো না। পা সংবরণ করে হাঁটো। এমন পোশাক পরিধান কর যেন কেউ তোমার অঙ্গ-শরীর দেখতে না পায়। [ঋগ্বেদ ৮:৩৩:১৯]\n\nইসলাম বলে: পুরুষ ও নারী উভয়েই তাদের দৃষ্টিকে নত রাখবে। [কোরআন ২৪:৩০-৩১]\n\nভণ্ডমনারা বলে: সকল ধর্মই পুরুষতান্ত্রিক ও নারী-বিদ্বেষী, তবে ইসলাম এককাঠি উপরে!\n\n\n\n১৯. ইসলাম বলে: কন্যা শিশুকে হত্যা করা একটি অত্যন্ত নিকৃষ্ট কাজ। [কোরআন ১৬:৫৮-৫৯, ৮১:৮-৯, ১৭:৩১]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২০. ইসলাম বলে: পুরুষ যা অর্জন করে সেটা তার প্রাপ্য অংশ এবং নারী যা অর্জন করে সেটা তার প্রাপ্য অংশ। [কোরআন ৪:৩২]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২১. ইসলাম বলে: আমি বিনষ্ট করি না তোমাদের কোন পরিশ্রমকারীর কর্ম, তা সে হোক পুরুষ কিংবা নারী… [কোরআন ৩:১৯৫]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২২. ইসলাম বলে: হে মানুষ! আমি তোমাদেরকে সৃষ্টি করেছি একজন পুরুষ ও একজন নারী থেকে এবং তোমাদেরকে পরিণত করেছি বিভিন্ন জাতিতে ও বিভিন্ন গোত্রে, যাতে তোমরা পরস্পরকে চিনতে পার… [কোরআন ৪৯:১৩]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৩. ইসলাম বলে: যে ভালো কাজ করে এবং বিশ্বাসী, হোক সে পুরুষ কিংবা নারী, আমি তাকে অবশ্যই দান করব এক পবিত্র শান্তিময় জীবন এবং তারা যা করত তার জন্য তাদেরকে শ্রেষ্ঠ পুরস্কার দান করব। [কোরআন ১৬:৯৭]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৪. ইসলাম বলে: নিশ্চয় মুসলিম পুরুষ ও মুসলিম নারী, ঈমানদার পুরুষ ও ঈমানদার নারী, অনুগত পুরুষ ও অনুগত নারী, সত্যবাদী পুরুষ ও সত্যবাদী নারী, ধৈর্যশীল পুরুষ ও ধৈর্যশীল নারী, বিনয়ী পুরুষ ও বিনয়ী নারী, দানশীল পুরুষ ও দানশীল নারী, রোজাদার পুরুষ ও রোজাদার নারী, স্বীয় লজ্জাস্থান হেফাযতকারী পুরুষ ও স্বীয় লজ্জাস্থান হেফাযতকারী নারী এবং আল্লাহকে অধিক স্মরণকারী পুরুষ ও অধিক স্মরণকারী নারী–এদের জন্য আল্লাহ প্রস্তুত রেখেছেন ক্ষমা ও বিরাট প্রতিদান। [কোরআন ৩৩:৩৫]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৫. ইসলাম বলে: আমি মানুষকে তার মাতা-পিতা সম্বন্ধে নির্দেশ দিয়েছি তাদের সাথে সদাচরণ করতে। তার মাতা কষ্টের পর কষ্ট সহ্য করে তাকে গর্ভে ধারণ করেছে এবং দু’বছরে তার দুধ ছাড়ানো হয়। সুতরাং শোকরগুজারী কর আমার এবং তোমার মাতা-পিতার। [কোরআন ৩১:১৪]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৬. ইসলাম বলে: যারা কোন ভালো নারীর প্রতি অপবাদ আরোপ করে, তারপর চারজন সাক্ষী উপস্থিত করে না তাদেরকে আশিটি বেত্রাঘাত করবে এবং কখনও তাদের সাক্ষ্য কবুল করবে না। [কোরআন ২৪:৪]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৭. ইসলাম বলে: এ কথা সত্য যে, নারীদের উপর পুরুষদের যেমন কিছু অধিকার আছে তেমনি পুরুষদের উপরও নারীদের কিছু অধিকার আছে। [বিদায় হজ্জ্বের ভাষণে মুহাম্মদ সাঃ]\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৮. ইসলাম বলে [সংগৃহীত হাদিস; সূত্র যাচাই করা হয়নি]-\n\n*Fear Allah in respect of women.\n\n*The best of you are they who behave best to their wives.\n\n*If anyone has a female child, and does not bury her alive, or slight her, or prefer his male children over her, Allah will bring him into Paradise.\n\n*If anyone cares for three daughters, disciplines them, marries them, and does good by them, he will enter Paradise.\n\n*Whoever maintains two girls till they attain maturity, he and I will come on the Day of Resurrection like this; and he joined his fingers.\n\n*Jahimah came to the Prophet, peace be upon him, and said: “Messenger of Allah! I want to join the fighting (in the path of Allah) and I have come to seek your advice.” He said, “Then remain in your mother’s service, because Paradise is under her feet.”\n\n*The world and all things in the world are precious but the most precious thing in the world is a virtuous woman.\n\n*A Muslim must not hate his wife, and if he be displeased with one bad quality in her, let him be pleased with one that is good.\n\n*The more civil and kind a Muslim man is to his wife, the more perfect in faith he is.\n\n*Narrated Khansa bint Khidam Al-Ansariya that her father gave her in marriage when she was a matron and she disliked that marriage. So she went to Allah’s Apostle and he declared that marriage invalid.\n\n*Give them food what you have for yourself, and clothe them by which you clothe yourself, and do not beat them, and do not revile them.\n\n*None but a noble man treats women in an honorable manner. And none but an ignoble treats women disgracefully.\n\n*One who makes efforts (to help) the widow or a poor person is like a mujahid (warrior) in the path of Allah, or like one who stands up for prayers all of the night and fasts all of the day.\n\n*A man came to the Messenger of Allah, peace be upon him, and asked: “O Messenger of Allah, who is the person who has the greatest right on me with regards to kindness and attention?” He replied, “Your mother.” “Then who?” He replied, “Your mother.” “Then who?” He replied, “Your mother.” “Then who?” He replied, “Your father.”\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n২৯. পশ্চিমা নারীরা ইসলাম গ্রহণ করে বলে (এখানে আরো প্রমাণ পাওয়া যাবে)-\n\nভণ্ডমনারা বলে: ইসলাম একটি পুরুষতান্ত্রিক ও নারী-বিদ্বেষী ধর্ম।\n\n\n\n\nনোট: হিন্দু ও বৌদ্ধ ধর্মে নারীদের নিয়ে লিখতে গেলে শেষ হবে না। এখানে কতিপয় উদাহরণ তুলে ধরা হয়েছে মাত্র। তবে কোনো ধর্মাবলম্বীরা যদি মনে করেন যে, এই লেখায় তাদের ধর্মে নারীদের পক্ষের ভার্স-স্লোকগুলো এড়িয়ে যাওয়া হয়েছে তাহলে তারা মন্তব্যের ঘরে সূত্র-সহ নিজ নিজ ধর্মে নারীদের পক্ষের ভার্স-স্লোকগুলো উল্লেখ করতে পারেন। তারা চাইলে আলাদা লেখাও পোস্ট করতে পারেন।"
    },
    {
        "1": "প্রজ্ঞাপূর্ণ জবাব (নারীকে কেন কবর জিয়ারতের অনুমতি দেয়া হয় না)",
        "2": "প্রায় তিন বছর আগের ঘটনা। ১৪৩২ হিজরীর সম্ভবত জুমাদাল উলা মাস। আল্লাহ তাআলা এই অধমকে হারামাইন শরীফাইন যিয়ারতের সৌভাগ্য নসীব করেন। সেই সফরে আমার সবচে বড় প্রাপ্তি তো ছিল দীদারে বাইতুল্লাহ এবং যিয়ারতে মাদীনাহ। দ্বিতীয় প্রাপ্তি ছিল দুজন ইলমী ব্যক্তিত্বের সামান্য কিছু খেদমতে শামিল হওয়া। সফরের পূর্বে যখন আমার প্রিয় উস্তায ও মুরুববী মাওলানা আবদুল মালেক ছাহেব দামাত বারাকাতুহুমের কাছ থেকে বিদায় নিতে গেলাম। হুযুর বললেন, মক্কা মুকাররমায় একজন আলেম আছেন শায়খ গাসসান। তাঁর কাছে কিছু ইলমী কাজ প্রস্ত্তত আছে তুমি তা আমার জন্য নিয়ে আসবে। আর মদীনা মুনাওয়ারায় অধ্যয়নরত মুহিউদ্দিন ফারুকীর কাছে শরহু মুখতাসারিত ত্বাহাবীর একটি নুসখা আছে সেটা আদীব হুযুরের জন্য নিয়ে আসবে। একদিকে আল্লাহর ঘরের যিয়ারত অপরদিকে দু’জন আহলে ইলমের খেদমতে সামান্য হিসসা নিতে পেরে নিজেকে ধন্য মনে হচ্ছিল। দেখতে দেখতে দিনগুলি ফুরিয়ে গেল। আল্লাহর ঘর থেকে এবং রাসূলের শহর থেকে বিদায়ের সময় ঘনিয়ে  এলো। শায়খ গাসসানের সাথে অনেক চেষ্টা করেও যোগাযোগ করতে পারলাম না। তবে মুহিউদ্দিন ফারুকী ভাইয়ের কাছ থেকে শরহু মুখতাসারিত ত্বাহাবীর নুসখাটি নিতে ভুল করলাম না।\n\nবিদায় সব সময়ই বেদনার। আর বাইতুল্লাহ থেকে বিদায়ের কষ্ট শুধু অনুভব করা যায়, কলমের কালি তা প্রকাশ করতে অক্ষম। তবু অবুঝ মনকে এই বলে প্রবোধ দিলাম যে, আমি যেখানেই থাকি যে ভূমিতেই বাস করি আমার হৃদয় তো বিচরণ করবে মক্কায় এবং মদীনায়। স্বদেশের মাটিতে ফিরে এলাম। বেশি দেরি না করে যাহিদ ভাইয়ের মাধ্যমে আদীব হুযুরের সাক্ষাৎ প্রার্থনা করলাম। আদীব হুযুর জানালেন, একে তো বাইতুল্লাহর মুসাফির, আবার আমার জন্য কিতাব নিয়ে এসেছে সে যখন সুযোগ পাবে তখনই সে আসবে। বাইতুল্লাহর মুসাফিরের পরিচয়ে যতবার গিয়েছি, আদীব হুযুরের অন্যরকম সমাদর পেয়েছি।\n\nপরেরদিন ফযরের পর বের হয়ে খুব অল্পসময়ে মাদরাসাতুল মাদীনায় পৌঁছে গেলাম। মাদরাসার অভ্যন্তরে প্রবেশ করতেই আদীব হুযুরের সাক্ষাৎ পেয়ে গেলাম। হুযুর কিতাব দেখে অনেক খুশি হলেন। আটখন্ডের বিশাল কিতাবটি নেড়েচেড়ে দেখছিলেন আর আমার জন্য অনুচ্চস্বরে দু’আ করছিলেন। এরপর হুযুর বললেন, আজ আমি অনেক ব্যস্ত। পুষ্পের কিছু কাজ করতে হবে আবার আলকাউসারের জন্য লেখা তৈরি করতে হবে। তবে তুমি যেহেতু আল্লাহর ঘর যিয়ারত করে এসেছো আবার আমার জন্য এত বড় কিতাব বহন করে নিয়ে এসেছো তাই শত ব্যস্ততা সত্ত্বেও ইচ্ছা করেছি আজ তোমাকে একটু বেশি সময় দিবো। হুযুর আমাকে তাঁর কম্পিউটার কক্ষে নিয়ে গেলেন। হুযুর কাজ করছিলেন আর ফাঁকে ফাঁকে অনেক কথা বলছিলেন এখন সব কথা মনেও নেই। এক পর্যায়ে হুযুর এমন একটি ঘটনা শোনালেন যাতে রয়েছে আমাদের সকলের জন্য শিক্ষার উপাদান।\n\nহুযুর বললেন, ৮৯ সালের হজ্বের সফরের ঘটনা। জান্নাতুল বাকীর কাছে দাঁড়িয়ে আছি। হঠাৎ এক আলজেরিয়ান মহিলা এসে ঝাঁঝালো কন্ঠে আমাকে বলল, আমাদেরকে কেন কবর যিয়ারত করতে দেয়া হয় না? তাঁর গলার স্বরই বলে দিচ্ছিল সে এটাকে বৈষম্য মনে করছে। আমি তাকে উত্তর দিলাম, (হুযুরের আরবী ইবারত ছিল মোটামুটি এরকম)\n\nالشريعة سنت زيارة القبور لإلانة القلوب وقلوب الرجال قاسية وقلوب النساء لينة فليس هذا المنع إهانة بل إكراما لكن.\n\nঅর্থাৎ: মানুষের দিল যাতে নরম হয় মূলত এ উদ্দেশ্যেই শরীয়ত কবর যিয়ারতের ব্যবস্থা দিয়েছে। আর স্বভাবতই পুরুষের দিল হয় কঠিন আর নারী হয় কোমল হৃদয়। সুতরাং কবর যিয়ারতের অনুমতি না দিয়ে শরীয়ত তোমাদের অবমাননা করেনি বরং তোমাদের প্রতি যথার্থ সম্মান প্রদর্শন করেছে।\n\nআমার এ উত্তর শুনে মহিলাটি অত্যান্ত আনন্দিত হলো এবং জাযাকাল্লাহ বলতে বলতে চলে গেল। আসলে শরীয়তের প্রতিটি বিধানই সহজ ও সুন্দর। বিশেষত নারীকে কেন্দ্র করে শরীয়ত যত বিধান দিয়েছে সবগুলোতেই রয়েছে প্রজ্ঞার গভীরতা, যার সবটুকু পরিমাপ করার আকাঙ্ক্ষাই হাস্যকর। আল্লাহ যতটুকু প্রকাশ করেন সেটাও আমাদের প্রশান্তির জন্য যথেষ্ট। কিন্তু সমস্যা হলো, আমরা সহজ ও সুন্দরভাবে মানুষের সামনে পেশ করতে পারি না বরং অনেক ক্ষেত্রে শরীয়তের বিধান বর্ণনা করতে গিয়ে আমরা কঠোরতা করে ফেলি। ফলে সাধারণ মানুষের অন্তরে শরীয়তের প্রতি আকর্ষণের পরিবর্তে একরকম ভীতি কাজ করতে থাকে। অথচ আল্লাহ তাআলা ইরশাদ করেন ‘তুমি নিজ প্রতিপালকের পথে মানুষকে ডাকবে হিকমত ও সদুপদেশের মাধ্যমে’। (সূরা নাহল : আয়াত ১২৫)\n\nআল্লাহ আমাদেরকে শরীয়তের প্রতিটি বিধান হৃদয়ঙ্গম করার এবং সঠিকভাবে উপস্থাপন ও অনুধাবন করার তাওফিক দান করুন। আমীন।"
    },
    {
        "1": "হযরত আয়েশা (رضي الله عنه) – ইসলাম প্রচারে তাঁর ভুমিকা ও তাঁর মর্যাদা, শেষ পর্ব",
        "2": "রাসুল (ﷺ) এর সাথে হযরত আয়েশা (رضي الله عنه) এর সহঅবস্থান দশ বছরের চাইতেও কম। আর এসময়ে তাঁর বয়সও মাত্র নয় থেকে আঠারোর মধ্যে। এত অল্প বয়সের একজন মেয়ের পক্ষে কোরআনের তত্ত্বজ্ঞান কতটুকুই বা উপলব্ধি করা সম্ভব? কিন্তু তিনি আসলে এক ব্যাতিক্রমী পরিপক্কতা ও মেধার অধিকারিনী ছিলেন। আর তাই অল্প বয়স হওয়া সত্তেও তিনি কোরআন, হাদীসের ব্যাক্ষ্যা, ইলমে ফিকাহ ও কিয়াসে অতুলনীয় পারদর্শিতা দেখিয়েছেন।\n\nআল-কোরাআনের তাফসীর-\nসহীহ সনদে সাহাবা কেরাম থেকে কোরআনের তাফসীর খুব কমই বর্নিত হয়েছে। যা কিছু বর্নিত হয়েছে তার মধ্যে আয়েশা (رضي الله عنه) তাফসীরমুলক বর্ননা উল্লেখযোগ্য। আর তাই তাফসীরে জালালাইন কিতাবে প্রখ্যাত মুফাস্সির কিরামের যে তালিকা দেয়া হয়েছে, তাতে হযরত আয়েশা (رضي الله عنه) কে তাফসীর কারকদের মধ্যে প্রথম থকে তৃ্তীয় স্থানে রাখা হয়েছে–\n\nরাসুল (ﷺ) এর বৈবাহিক জীবনে তাঁর অভ্যেস ছিল, যদি কোন আয়াতের অর্থ বোধগোম্য না হত, তবে রাসুলুল্লাহ (ﷺ) এর নিকট প্রশ্ন করে যেনে নিতেন।একমাত্র আয়েশা (رضي الله عنه) ছাড়া আর কোন আর কোন স্ত্রীর বিছানায় কোরআন নাযীল হয় নি। তিনি বলেন—সুরা আল বাকারা ও সুরা আন নিসা যখন নাযীল হয় তখন আমি রাসুলুল্লাহ (ﷺ) এর কাছেই ছিলাম। কোরআন কিভাবে , কি তরতীবে নাযীল তার কিছু বর্ণনা তিনি দিয়েছেন।\n\nহযরত আয়েশা(رضي الله عنه) কর্তৃক তাফসিরকৃ্ত আয়াতের বর্ননা দিতে গেলে পোস্টের কলেবর অনেক বড় হয়ে যাবে। তাই শুধুমাত্র তাঁর তাফসিরকৃ্ত কয়েকটি উল্লেখযোগ্য আয়াতের নাম্বার উল্লেখ করা হল মাত্র—\nসুরা আল বাকারা (আয়াত ১৫৮, ২৩৮, ২৮৪) সুরা ইউসুফ (আয়াত ১১০),সুরা আন-নিসা (আয়াত ১২৮) ইত্যাদি। সহীহ বুখারী ও তিরমিজী শরীফের তাফসীর অধ্যায়ে আয়েশা (رضي الله عنه) হতে গৃহীত এইসব আয়াতের তাফসীর বর্নিত আছে।\n\nআল-হাদীসের বর্ণনা—\nআগের পোস্টেই বলা হয়েছে যে ,হযরত আয়েশার(رضي الله عنه) বর্নিত হাদীসের সংখ্যা এত বেশী যে, সকল মাহিলা সাহাবী শুধু নন, চার-পাচঁজন পুরুষ সাহাবী ছাড়া আর কেঊই তাঁর সমকক্ষতা দাবী করতে পারেন না। আয়েশা (رضي الله عنه) যেহেতু রাসুল (ﷺ) থেকে সরাসরি হাদীস বর্ননা করেছেন , তাই তাঁর হাদীসগুলোকে বিশারদগন সর্বাধিক বিশুদ্ধ বলে অভিমত দিয়েছেন। তিনি বিভিন্ন সময়ে হাদীস সমুহের যে ব্যাক্ষ্যা দিয়েছেন সেগুলোই পরবর্তিতে ফকিহ ও মুজতাহীদদের মুলনীতিতে পরিণত হয়েছে।\nমুহাদ্দিসে কিরাম হাদীস বর্ননার দিক দিয়ে সাহাবা-কিরামেকে পাচঁটি স্তরে ভাগ করেছেন এবং প্রায় প্রতিটি স্তরে পুরুষ সাহাবাদের সাথে মহিলা সাহাবারাও আছেন। প্রথম স্তরঃ যে সকল সাহাবী (رضي الله عنه) এর বর্নিত হাদীসের সংখ্যা এক হাজার বা তার উর্ধে । হযরত আয়েশা (رضي الله عنه) এই প্রথম স্তরের অন্তর্গত সাহাবাদের একজন।\nহজ্জের মূলনীতি\nবিদায় হজ্জে প্রায় এক লাখ মুসলমান অংশ গ্রহন করেন। বিদায় হজ্জের সফরে আয়েশা (رضي الله عنه) উপস্থিত ছিলেন, কিন্তু নারী পকৃতির বিশেষ অবস্থার কারনে হজ্জের কিছু আহকাম পালনে অপারগ হয়ে পড়েন।\nএই আয়েশা (رضي الله عنه) এর হাদীস থেকেই হজ্জের অতি জরুরী কিছু মুলনীতি গৃহীত হয়েছে, যেমন—\n১/ যে ব্যক্তি হজ্জের সাথে উমরার নিয়্যাত করবে তার জন্য একটি তাওয়াফ ও সাঈ করলে হয়ে যাবে।\n২/ উমরা এক বছরে ও এক মাসে দুইবার আদায় করা যায়।\n৩/মক্কার বাইরের লোকেরা মক্কা থেকেই ইহরাম বেধে উমরা আদায় করতে পারবেন।\n৪/ নারীরা বিশেষ অবস্থায় শুধু কা’বার তাওয়াফ ছাড়া হজ্জের অন্যসব কাজ আদায় করতে পারবেন।\n৫/ নারীদের বিষেশ অবস্থা দেখা দিলে হজ্জের পর উমরার নিয়্যাত করা যায়েজ।\n—— ইত্যাদি ইত্যাদি। কাজেই দেখা যাচ্ছে হজ্জের মত গুরুত্বপুর্ন একটি আহকামের বেশ কিছু মুলনীতি আয়েশার (رضي الله عنه) হাদীস থেকে গ্রহন করা হয়েছে , এবং তাঁর বর্নিত হাদীস অনুসারেই মুসলিম বিশ্ব হাজ্জ আদায় করে থাকেন।\nইলমে ফিকাহ ও কিয়াস\nরাসুল (ﷺ) এর ওফাতের পর যে কয়েকজন সাহাবী ফিকাহ ও ফতওয়ার কাজ করেছেন তার মধ্যে হযরত আয়েশা(رضي الله عنه) বিশিষ্ট একজন। ফতওয়া দানের ক্ষেত্রে তাঁর মুলনীতি ছিল- প্রথমে তিনি কুরান থেকে সমস্যার সমাধান খুঁজতেন। সেখানে না পেলে সুন্নাহর দিকে দৃষ্টি দিতেন। সেখানেও পুর্ন সমাধান না পেলে বুদ্ধি অনুযায়ী কিয়াস করতেন। আয়েশা (رضي الله عنه) এর বিভিন্ন মতামত ও আমলের বিরা্ট একট অংশ ইমাম মালিক (র) তাঁর ‘আল-মুওয়াত্তা’ গ্রন্থে সংকলন করেছেন।\nইতিহাস থেকে জানা যায় ইলম শিক্ষা ও ফতওয়ার জন্য হযরত উমর (رضي الله عنه),হযরত আবু হুরাইরা (رضي الله عنه),হযরত ইবনে আব্বাস (رضي الله عنه) ও হযরত যায়িদ ইবন সাবিত (رضي الله عنه) ও হযরত আয়েশা (رضي الله عنه)এর পৃথক পৃথক দারগাহ চালু ছিল। তবে সবচেয়ে বড় দরগাটি ছিল আয়েশা (رضي الله عنه) এর হুজরা কেন্দ্রিক সেই বিশেষ স্থানে। মক্কা, তায়িফ, বাহরাইন , ইয়ামান, দামেশক, মিসর, কুফা, বসরা প্রভৃতি শহর থেকে বিপুল পরিমান মানুষ তাঁদের যিয়ারত হাসীলের জন্য ছুটে আসতেন। নারী-পুরুষ নির্বিশেষে সকলে আয়েশা (رضي الله عنه) এর নিকট হাজির হতেন ও বিভিন্ন বিষয়ে মতামত ও ফতওয়া চাইতেন। তবে স্বাভাবিক ভাবেই পুরুষের চাইতে মহিলাদের ভীর বেশী হত। তিনি মহিলা বিষয়ক বেশিরভাগ মাসয়ালার সমাধান দিতেন। আর পুরুষ সাহাবী আসলে তিনি হুজরার ভেতরে পর্দার আড়াল থেকে বিভিন্ন বিষয়ে আলোচনা করতেন। কখন ও লোকেরা প্রশ্ন করত ও তিনি জবাব দিতেন আবার কখন ও মাসয়ালা নিজেই বিস্তারিত বর্ণনা করতেন ও লোকেরা তা কান লাগিয়ে শুনত।\nআয়েশা (رضي الله عنه) প্রতি বছর হজ্জে যেতেন। তাঁর হজ্জের সফরের সময়ও দুর-দুরান্ত থেকে জ্ঞান পিপাসুরা ইলম হাসীলের জন্য তাবুর নিকট জমায়েত হতেন। তিনি লোকদেরকে যে কোন প্রশ্ন করার জন্য উৎসাহিত করতেন এবং বলতেন—তোমরা তোমাদের মায়ের কাছে যে প্রশ্ন করতে পার, তা আমার কাছে ও করতে পার।\nযারা শৈশব থেকে হযরত আয়েশা (رضي الله عنه) এর তত্ত্বাবধায়নে বেড়ে ঊঠেন ও পরবর্তীকালে আয়েশা(رضي الله عنه) এর জ্ঞানের বাহক হিসেবে মুহাদ্দিস হিসেবে পরিচিতি লাভ করেন তাদের কয়েকজনের পরিচয় পেশ করা হল—\n১/ ঊরওয়া—ঃ আয়েশা (رضي الله عنه) তাঁর খালা। আয়েশা (رضي الله عنه) ঊরওয়াকে অতি আদর-যত্নে লালন-পালন করেন।এই ঊরওয়াকে সীরাত শাস্ত্রের ইমাম গন্য করা হয়। ইমাম যুহরী ঊরওয়ার ছাত্র ছিলেন।\n\n২/ কাসিম ইবন আহমেদ—আয়েশা (رضي الله عنه) তাঁর ফুফু। মদীনায় সাত সদস্যবিশিষ্ট যে ফকিহদের মজলিস ছিল, তিনি ছলেন তার অন্যতম সদস্য।\n\n৩/ আবু সালাম—তিনি পিতার মৃত্যুর পর আয়েশা (رضي الله عنه) এর তত্ত্বাবধানে বড় হন। তাঁকে মদীনার অন্যতম সেরা আ’লেম হিসেবে গন্য করা হয়।\n\n৪/ মাসরুক ইবনুল আজদা—আয়েশা (رضي الله عنه) তাঁকে ছেলে হিসেবে গ্রহন করেন। তাঁকে ইরাকের শ্রেষ্ঠ ফকিহ হিসেনে গন্য করা হত।\n\n৫/ সাফিয়্যা বিনত শায়বা—হাদীসে প্রায় সকল গ্রন্থে তাঁর বর্ণিত হাদীস সংকলিত হয়েছে। হাদীস সনদে তাকে আয়েশার (رضي الله عنه) বিশেষ শাগরিদ হিসেবে উল্লেখ করা হয়েছে। আবু দাউদের (র) মত বিখ্যাত ব্যাক্তিত্ত্ব সাফিয়্যা বিনত শায়বার নিকট ইলম হাসিল করার জন্য গিয়েছিলেন।\n\nএখানে মাত্র কয়েকজনের নাম উল্লখ করা হল, এছাড়াও আরো অনেকে আছেন। এভাবে ইতিহাস গ্রন্থ থেকে দেখা যায় রাসুলুল্লাহ (ﷺ) এর ওফাত পরবর্তীকালে সাহাবা ইকরাম ও বিপুল পরিমান সাধারন মানুষ আয়েশা (رضي الله عنه) এর সান্নিধানে এসে কোরআন , হাদীসের চর্চা ও মাসলা-মাসায়েল তথা শরীয়া সম্পর্কিত জ্ঞান অর্জন করে দারুনভাবে উপকৃত হয়েছেন এবং পরবর্তীতে তাঁরা নিজেরাও এই জ্ঞানের বাহক ও প্রচারক হিসেবে ভুমিকা পালন করেছেন।\n\nআয়েশা (رضي الله عنه) এর আরো কিছু গুরুত্বপুর্ন ভূমিকা —\n\n১/ ইসলাম পুর্ব জাহেলী যুগের আরবের রীতি-প্রথা ও সামাজিক অবস্থা সম্পর্কে অনেক গুরুত্বপুর্ন বিবরন তিনি দিয়েছেন, যা ইতিহাস ও হাদীস গ্রন্থসমুহে সংকলিত হয়েছে।\n\n২/ ইসলামের কিছু অতি গুরুত্বপুর্ন ঘটনা, যেমন ওহীর সুচনা পর্ব, ওহীর সময় রাসুল (ﷺ) এর অবস্থা কিরকম হত, নবুওয়াতের সুচনা পর্বের নানা ঘটনা, হিজরতের ঘটনা ইত্যাদির তিনি আনুপূ্র্বিক বর্ণনা দিয়েছেন। মজার ব্যাপার হচ্ছে এসব ঘটনা যারা সরাসরি প্রত্যক্ষ করেছেন তাঁদের চাইতে হাদীস গ্রন্থে আয়েশা (رضي الله عنه) এর বর্ণনা পরিমানে বেশী।\n\n৩/ কোরআন নাযীলের তারতীব এবং নামাযের পদ্ধতি তিনি বর্ণনা করেছেন।\n\n৪/ বদরের ঘটনা, ঊহুদের অবস্থা, খন্দক ও বনী কুরায়জার কিছু কথা, মক্কা বিজয়কালীন মহিলাদের বাইয়াত, বিদায় হজ্জের বর্ণনা তাঁর কাছ থেকে পাওয়া যায়।\n\n৫/ রাসুল (ﷺ) এর ইবাদতের কথা, তারঁ আদাব-আখলাক, ঘর-গৃহস্থালীর বর্ণনা তিনি দিয়েছেন।\n\n৬/ রাসুলুল্লাহ (ﷺ) এর ওফাতকালীন অবস্থা, দাফন-কাপড়ের ব্যবস্থা, কাফনের কাপড়ের সংখ্যা ইত্যাদি বিষয়ের বিস্তারিত বর্ণনা মুসলিম বিশ্ব তারঁ মাধ্যমেই জেনেছে।\n\n৭/ তিনি প্রসিদ্ধ খতিব বা বক্তা হিসেবে পরিচিতি লাভ করেছিলেন। আরবী সাহিত্যের প্রাচীন সূ্ত্রসমুহে আয়েশা (رضي الله عنه) এর বেশ কিছু খুতবা ও বক্তৃতা সংকলিত হয়েছে। ‘উটের যুদ্ধের’ সময় তিনি যেসকল খুতবা দিয়েছিলেন তা তাবারীর ইতিহাস গ্রন্থে সংকলিত হয়েছে।\n\n৮/ বিভিন্ন খানদানের ছোট ছোট ছেলে-মেয়ে এবং এতিম শিশুদের তিনি নিজের তত্ত্বাবধানে লালন-পালন করতেন ও শিক্ষা দিতেন। তিনি বলতেন, আমি তোমাদের মা। তিনি তাদেরকে মায়ের মতই শিক্ষা দিতেন\n\nতাঁর মৃত্যু —\nউম্মুল মু’মেনিন হযরত আয়েশা (رضي الله عنه) ১৩ জুন ,৬৭৮ খ্রষ্টাব্দে ৬৬ বছর বয়সে মদীনায় ইন্তেকাল করেন।\nমৃত্যুর পুর্বে তিনি অসীয়াত করে যান যে, আমাকে জান্নাতুল বাকীতে রাসুল (ﷺ)এর অন্যান্য স্ত্রীদের সাথে দাফন করবে। তিনি এশার নামাযের পরে মারা যান। তাঁর মৃত্যুর খবর ছড়িয়ে পড়লে মদীনায় কান্নার রোল পড়ে যায়। তাঁর নামাযে জানাযায় বিপুল পরিমান লোকের সমাগম হয়। হযরত আবু হুরাইরা (رضي الله عنه) জানাযার নামায পড়ান।\n\nউপরে খুবই সংক্ষেপে মহিওসী নারী মা আয়েশা (رضي الله عنه) এর মর্যাদা ও তাঁর বিভিন্ন অবদান নিয়ে আলোচনা করা হল। বিস্তারিত আলোচনা করতে গেলে আরো অন্তঃত দশটা পোস্ট দিতে হবে যা ব্লগের মত স্বল্প পরিসরে সম্ভব নয়। তবে আশা করি পাঠক মাত্রেই মা আয়েশা (رضي الله عنه) এর ভূমিকা ও মর্যাদা সম্পর্কে কিছুটা ধারনা করতে পেরেছেন।\n\nশেষ করছি তিরমিযী শরীফে বর্ণিত একটি হাদীস দিয়ে- একদিন জিবরাঈল (عليه السلام) আয়েশা (رضي الله عنه) এর প্রতিকৃতি সবুজ রেশমের একটি টুকরোয় জড়িয়ে রাসুলুল্লাহ (ﷺ) এর নিকট নিয়ে এসে বললেন—ইনি হবেন দুনিয়া ও আখেরাতে আপনার স্ত্রী। (আত-তিরমিযী- ৩৮৮০)\n\nজান্নাতই হতে পারে উম্মুল মু’মেনিন আয়েশার (رضي الله عنه) প্রাপ্য সম্মান ও মর্যাদা প্রাপ্তির উপযুক্ত স্থান। আল্লাহ তাঁকে জান্নাতের উচ্চ মর্যাদায় অধিষ্টিত করুন। আমিন।"
    }
]