[{"1":"মাযারে ইমারত ও গম্বুজ নির্মাণের ফায়সালা","2":"কিতাবঃ মাযারে ইমারত ও গম্বুজ নির্মাণের ফায়সালা\n\nগ্রন্থনা ও সংকলন:\n\nমুফতি মুহাম্মদ আলমগীর হোসাইন আন-নাজিরী\n\nঅধ্যক্ষ, জামি‘আ-এ-‘ইলমে মদীনা, নেত্রকোণা\n\nপরিচালক, আল-ইখলাস ইসলামিক সেন্টার\n\nমোবাইল: +৮৮ ০১৭৪৭ ১৩৮১৮১\n\n\nটেক্সট রেডীঃ মাসুম বিল্লাহ সানি\n\n\nبِسْمِ اللّٰهِ الرَّحْمٰنِ الرَّحِيْمِ\n\n﴿وَمَنْ يُعَظِّمْ شَعَائِرَ اللَّهِ فَإِنَّهَا مِنْ تَقْوَى الْقُلُوبِ﴾\n\n\n-‘আর যে আল্লাহর নিদর্শনাবলীকে সম্মান করে, তবে তা হচ্ছে অন্তরসমূহের পরহেযগারির লক্ষণ।’ [সূরাহ্ আল-হাজ্জ: ৩২]\n\n\n\nস্বত্ত্ব:                গ্রন্থকার কর্তৃক্ব সংরক্ষিত\n\nপ্রকাশনায়:        আল-ইখলাস ইসলামিক সেন্টার\n\nপ্রকাশকাল:        অনলাইন প্রকাশ\n\n০৬ শাওয়াল, ১৪৪১ হিজরি\n\n১৬ জৈষ্ঠ্য, ১৪২৭ বঙ্গাব্দ\n\n৩০ মে, ২০২০ খ্রিষ্টাব্দ\n\nপ্রচ্ছদ:                শেখ সাঈদা হাবীব শান্তা\n\nসহযোগিতা:        মুহাম্মদ খাইরুল বাশার আন-নাজিরী\n\n                মুহাম্মদ আবু ইউসুফ আন-নাজিরী\n\n\nশেখ ইমরান হাবীব ইমন\n\nশেখ রিফাত হাবীব অন্তর\n\nফাহমিদা সুলতানা ফারিহা\n\n\n[হাদিয়া : সাদাকায়ে জারিয়া হিসেবে অনলাইনে প্রকাশিত]\n\n\n\n\nউৎসর্গ\n\nপ্রাণপ্রতিম আক্বা, ইহ ও পরপারের অভিবাবক, সায়্যিদী, মুরশিদী\n\nআল্লামা মুফতি নাজিরুল আমিন রেজভী হানাফী ক্বাদেরী (মা.জি.আ.) যাদের ওসিলায় অস্তিত্বের বিকাশ প্রিয় বাবা-মা\n\n\nজনাব মুহাম্মদ আবুল কাসেম\n\nজনাবা আমেনা বেগম\n\nপ্রিয় শ্বশুর-শ্বাশুড়ী\n\nজনাব শেখ হাবীবুর রহমান\n\nজনাবা বিনা রহমান\n\n\n-সকলের পবিত্র আমলনামায় আল্লাহ্ কবুল করুন। আমিন।"},{"1":"কৈফিয়ত","2":"কৈফিয়ত\n\n\nআজকাল পশ্চিমাদের মদদে আরবের ক্ষমতা দখলকারী ‘ওয়াহহাবি আন্দোলন’ তথা মুহাম্মদ বিন আব্দুল ওয়াহহাব নজদির প্রবর্তিত ধর্মমতে বিশ্বাসী সৌদি সরকারের মদদপুষ্ট হয়ে আমাদের এ সাব-কন্টিনেন্টেও কিছু ফাতওয়াবাজ ধর্ম-ব্যবসায়ীর আবির্ভাব হয়েছে। যাদের অপতৎপরতা দ্বীনের জন্য মারাত্মক পর্যায়ের হুমকী স্বরূপ। যুগ যুগ ধরে প্রতিষ্ঠিত বিষয়ে শিরক-বিদ‘আতের তকমা লাগিয়ে ঈমানদার-মুসলমানগণকে প্রতিনিয়ত তারা হয়রান করেই যাচ্ছে। নবী-ওলিগণের শানে এদের লাগামহীন বক্তব্য আবু লাহাব, আবু জাহল, উতবা, শায়বা প্রমুখ কাফিরগণকেও যেন হার মানাচ্ছে। অনুরূপ নবী-ওলিগণের পবিত্র মাযারের বিপক্ষে তারা শুধুমাত্র ফাতওয়াবাজিতেই ক্ষান্ত নয় বরং রীতিমত জঙ্গি-সন্ত্রাসী হামলা চালাচ্ছে এবং এ বরকতময় স্থানসমূহকে মূর্তীর সাথে তুলনা করে এর যিয়ারতকারীদেরকে মাযার পূজারি বলে মিথ্যা অপবাদ আরোপ করছে। ঠিক এ সময়েই আমাদের নিকট এ বিষয়ে একটি প্রশ্ন উত্থাপিত হলে এর জবাব প্রদানে বাধ্য হই, যেন সাধারণ জনগণ এদের ঈমান-নাশক বক্তব্যগুলো থেকে বেঁচে থাকতে পারে।\n\n\nমহান আল্লাহ তা‘আলার দরবারে তাঁর প্রিয় হাবিবের সদকায় কবুলিয়াতের দরখাস্ত পেশ করছি। আমিন।\n\n\n\n-মুফতি মুহাম্মদ আলমগীর হোসাইন আন-নাজিরী\n\n\n   তারিখ: ২৯ মে ২০২০ ঈসায়ি"},{"1":"মাযার নির্মাণ বিষয়ে আপত্তি","2":"মাযার নির্মাণ বিষয়ে আপত্তি\n\n\nপ্রশ্ন: ওলি-আউলিয়াগণের মাযার ও গম্বুজ নির্মাণ করা কি জায়িয? প্রশ্নকারী: শাফিউল আলম রানা।\n\n\nকেউ কেউ বলেন যে, তা জায়িয নয়। এ প্রসঙ্গে তারা নিম্নের হাদিসগুলো পেশ করে থাকে:\n\n১.        হযরত আয়িশা (رضي الله عنه) থেকে বর্ণিত। তিনি বলেন, নবী (ﷺ)’র অসুস্থতাকালে তাঁর এক সহধর্মিণী হাবশা দেশে তাঁর দেখা ‘মারিয়া’ নামক একটি গীর্জার কথা আলোচনা করলেন। (উম্মাহাতুল মু’মিনীনের মধ্যে) উম্মে সালমা এবং উম্মে হাবিবা (رضي الله عنه) হাবশায় গিয়েছিলেন। তাঁরা ঐ গীর্জাটির সৌন্দর্য এবং তাতে রক্ষিত চিত্রসমূহের বিবরণ দিলেন। তখন নবী (ﷺ) তাঁর মাথা তুলে বললেন- সে-সব দেশের লোকেরা তাদের কোন পূন্যবান ব্যক্তি মারা গেলে তার সমাধিতে মসজিদ নির্মাণ করত এবং তাতে এসব চিত্র অঙ্কন করত। তারা হলো আল্লাহর দরবারে নিকৃষ্ট মাখলুক। (বুখারি)\n\n\n২.        হযরত আয়িশা (رضي الله عنه) থেকে বর্নিত। তিনি বলেন, রাসুল (ﷺ) অন্তিম রোগ শয্যায় বলেন ইয়াহুদি ও নাসারাদের প্রতি লা‘নত হোক। কারণ, তারা নিজেদের নবীগণের কবরকে সিজদার স্থানে পরিণত করেছে। (বর্ণনাকারী উরওয়া বলেন) এরূপ আশঙ্কা না থাকলে রাসুল (ﷺ)-এর কবরকে (ঘরের বেষ্টনীতে সংরক্ষিত না রেখে) খোলা রাখা হতো। (বুখারি)\n\n\n৩.        হযরত আব্দুল্লাহ্ ইবনে মাস‘উদ (رضي الله عنه) কর্তৃক বর্ণিত। তিনি বলেন, নবী করিম (ﷺ) বলেন, আমি হাউযে কাউছারে তোমাদের অগ্রগামী প্রতিনিধি হব। তোমাদের কিছু লোককে আমার নিকট উপস্থাপন করা হবে। আমি যখন তাদেরকে পানি পান করাতে উদ্যত হব, তখন তাদেরকে আমার কাছ থেকে দূরে সরিয়ে নেয়া হবে। তখন আমি বলব, হে পরওয়ারদেগার, এরা তো আমার উম্মত। তিনি বলবেন, আপনি জানেন না, তারা আপনার পরে নতুন কি করেছে (বিদ‘আত)। (বুখারি)\n\n\n৪.        হযরত আসিম থেকে বর্নিত, তিনি বলেন, আমি আনাস (رضي الله عنه)কে জিজ্ঞাসা করলাম যে, নবী করিম (ﷺ) কি মদিনাকে হারাম (সংরক্ষিত এলাকা) হিসাবে ঘোষণা করেছিলেন। উত্তরে তিনি বললেন: হ্যাঁ, অমুক স্থান থেকে অমুক স্থান পর্যন্ত। এ এলাকার কোন গাছ কাটা যাবে না, আর যে ব্যক্তি এখানে বিদ‘আত সৃষ্টি করবে। (কিংবা বিদ‘আত সৃষ্টিকারীকে আশ্রয় দেয়) তার উপর আল্লাহ্, ফেরেশতা ও সকল মানব স¤প্রদায়ের লা‘নত। (বুখারি)"},{"1":"মাযার নির্মাণ বিষয়ে জবাব","2":""},{"1":"প্রারম্ভিকা","2":"মাযার নির্মাণ বিষয়ে জবাব:\n\n\nপ্রারম্ভিকা\n\n\nنحمده ونصلي ونسلم علٰي حبيبه الكريم وعلٰي اٰله وصحبه اجمعين- وبعد!\n\nاعوذ باللّٰه من الشيطان الرجيم وبسم اللّٰه الرحمٰن الرحيم\n\n\nমাযার মানে হলো যিয়ারতের স্থান। তবে সাধারণ পরিভাষায়, মাযার নির্মাণ বলতে- আমরা কোন বুযর্গ-ওলির কবর শরিফে গম্বুজবিশিষ্ট ঘর তৈরী করাকে বুঝে থাকি। হাকিমুল উম্মত মুফতি আহমাদ ইয়ার খান নঈমি রহমাতুল্লাহি আলাইহি বলেন: “মুসলমানকে দু’ শ্রেণীতে ভাগ করা যায়:\n\n\n✦        সাধারণ মুসলমানগণ এক শ্রেণীভূক্ত এবং\n\n\n✦        উলামা, মাশায়েখ ও আউলিয়া কিরাম- যাদের তা‘যিম আসলে ইসলামেরই তা‘যিম- অন্য শ্রেণীভুক্ত।\n\n\n১. সাধারণ মুসলমানদের কবরকে পাকা করা বা এর উপর গম্বুজ তৈরী করা যেহেতু অনর্থক, সেহেতু তা নিষেধ। তবে তাঁদের কবরের নিশানা ঠিক রাখার অভিপ্রায়ে মাটি ইত্যাদি দেয়া ও ফাতিহা ইত্যাদি পাঠ করা জায়িয।\n\n\n২. উলামা, মাশায়িখ ও আউলিয়া কিরামের মধ্যে যাদের মাযারসমূহে জনগণের ভিড় থাকে এবং লোকেরা ওখানে বসে কুরআনখানি, ফাতিহা ইত্যাদি পাঠ করে, আগতদের আরামের জন্য এবং সাহিবে কবরের শানমান প্রকাশ করার জন্য এবং আশ-পাশে ছায়ার জন্য গম্বুজ বিশিষ্ট ঘর ইত্যাদি তৈরী শরিয়তের দৃষ্টিতে জায়িয বরং সুন্নাতে সাহাবা দ্বারা প্রমাণিত।\n\n\n৩. যেসব সাধারণ মুসলমানদের কবরসমূহ পাকা করা বা এর উপর গম্বুজ বিশিষ্ট ঘর তৈরী করা নিষেধ, তাদের কবরসমূহ যদি পাকা করে ফেলা হয়, তাহলে এগুলোকে ভেঙ্গে ফেলা হারাম।” ১\n\n১- হাকিমুল উম্মত, জা’আল হক্ব, ১ম খন্ড\n\n\nমাযারে ইমারত ও গম্বুজ নির্মাণের দলিল\n\n\nওলি-আউলিয়ার মাযার ও গম্বুজ নির্মাণ করা জায়িয। এটা তাঁদের সম্মান ও মর্যাদার প্রতিক এবং যিয়ারতকারীদের জন্য প্রশান্তিদায়ক। তা হারাম হওয়ার স্পষ্ট কোন দলিল নেই। আর ফিক্বহের মূলনীতি হলো- ‘প্রত্যেক বস্তুর মূল বৈধ’, যদি হারাম বা নাজায়িয হওয়ার সুস্পষ্ট কোন দলিল না থাকে। তদুপরি কবর বা মাযারে ইমারত নির্মাণ ও গম্বুজ তৈরী করাটা কুরআন, সুন্নাহ্, ইজমা‘ ও ক্বিয়াস তথা শরিয়তের দলিল দ্বারা প্রমাণিত। যেমন-\n\n"},{"1":"কুরআন শরিফ থেকে দলিল","2":"কুরআন শরিফ থেকে দলিল:\n\n\n১. মহান আল্লাহ্ রাব্বুল আলামিন পবিত্র কুরআন কারিমে ‘আসহাবে কাহাফ’র ঘটনা বর্ণনা করতে গিয়ে বলেন:\n\n\nوَكَذَلِكَ أَعْثَرْنَا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَأَنَّ السَّاعَةَ لَا رَيْبَ فِيهَا إِذْ يَتَنَازَعُونَ بَيْنَهُمْ أَمْرَهُمْ فَقَالُوا ابْنُوا عَلَيْهِمْ بُنْيَانًا رَبُّهُمْ أَعْلَمُ بِهِمْ قَالَ الَّذِينَ غَلَبُوا عَلَى أَمْرِهِمْ لَنَتَّخِذَنَّ عَلَيْهِمْ مَسْجِدًا\n\n\n-“এবং এভাবে আমি তাঁদের (আসহাবে কাহাফ) বিষয় জানিয়ে দিলাম, যাতে লোকেরা জ্ঞাত হয় যে, আল্লাহর প্রতিশ্রুতি সত্য এবং কিয়ামতে কোনো সন্দেহ নেই; যখন এইসব লোক তাঁদের (আসহাবে কাহাফ) ব্যাপারে নিজেদের মধ্যে বিতর্ক করতে লাগলো, অতঃপর তাঁরা বললো, ‘তাঁদের গুহার ওপর কোনো ইমারত নির্মাণ করো! তাঁদের রব-ই তাঁদের বিষয়ে ভাল জানেন।’ ওই লোকদের মধ্যে যারা (এ বিষয়ে) ক্ষমতাধর ছিল তাঁরা বললো, ‘শপথ রইলো, আমরা তাঁদের (আসহাবে কাহাফের পূণ্যময় স্থানের) উপর মসজিদ নির্মাণ করবো’।” ২\n\n২- সুরা কাহাফ: ২১\n\n\n❏ ইমাম ফখরুদ্দিন আর-রাযি এই আয়াতের তাফসিরে লিখেন:\n\n\nأن بعضهم قال : الأولى أن يسد باب الكهف لئلا يدخل عليهم أحد ولا يقف على أحوالهم إنسان وقال آخرون : بل الأولى أن يبنى على باب الكهف مسجد وهذا القول يدل على أن أولئك الأقوام كانوا عارفين بالله معترفين بالعبادة والصلاة\n\n\n-“কেউ কেউ (ওদের মধ্যে) বলেন যে, গুহার দরজা বন্ধ করে দেয়া হোক, যাতে আসহাবে কাহাফ আড়ালে গোপন থাকতে পারেন। আরও কিছু মানুষ বলেন, গুহার দরজায় একটি মসজিদ নির্মাণ করা হোক। তাঁদের এই বক্তব্য প্রমাণ করে যে, এই মানুষগুলো ছিলেন আল্লাহর আরেফিন (ওলিউল্লাহ), যাঁরা এক আল্লাহর ইবাদত-বন্দেগিতে বিশ্বাস করতেন এবং নামাযও পড়তেন।” ৩\n\n৩- ইমাম রাযি, আত-তাফসীর আল-কাবীর: ১০/১৮৬-১৮৭\n\n\n❏ ইমাম নাসাফি তাঁর তাফসির গ্রন্থে লিখেন:\n\n\n{قَالَ الذين غَلَبُواْ على أَمْرِهِمْ} من المسلمين وملكهم وكانوا أولى بهم وبالبناء عليهم {لَنَتَّخِذَنَّ عَلَيْهِمْ} على باب الكهف {مَّسْجِدًا} يصلي فيه المسلمون ويتبركون بمكانهم\n\n\n-“যারা (আসহাবে কাহাফের বিষয়ে) প্রভাবশালী ছিলেন, তারা মুসলমান এবং শাসকবর্গ; এরা বলেন যে, গুহার প্রবেশপথে একটি মসজিদ নির্মাণ করে দেবেন, যাতে ‘মুসলমানবৃন্দ সেখানে ইবাদত-বন্দেগি করতে পারেন এবং তা (স্মৃতিচিহ্ন) থেকে বরকত আদায় করতে সক্ষম হন’।”৪\n\n৪ - ইমাম আন-নাসাফি, মাদারিকুত তানযীল: ২/২৩১\n\n\n❏ আল্লামা ইসমাঈল হাক্কী তাঁর বিখ্যাত তাফসির গ্রন্থে এ আয়াতে بُنْيَانًا -এর ব্যাখ্যা প্রসঙ্গে বলেন:\n\n\nلَايَعْلَمُ اَحَدٌ تُرْبَتَهُمْ وَتَكُوْنُ مَحْفُوْظَةً مِنْ تَطَرُّقِ النَّاسِ كَمَا حُفِظَتْ تُرْبَتُ رَسُوْلِ اللهِ بِالْحَظِيْرَةِ\n\n\n-“তাঁরা প্রস্তাব দিলেন, আসহাবে কাহাফের জন্য এমন একটি প্রাচির তৈরী করুন, যা তাদের কবরকে পরিবেষ্টিত করবে এবং তাদের মাযারসমূহ জনগণের আনাগোনা থেকে হিফাজতে থাকবে, যেমন হুযুর আলাইহিস সালামের রওযা পাককে চার দেয়ালের দ্বারা পরিবেষ্টিত করা হয়েছে।” ৫\n\n৫ - আল্লামা হাক্কী, রুহুল বায়ান: ৭/৩৩৯\n\n\nকিন্তু তাদের এ প্রস্তাব আগ্রাহ্য হলো, মসজিদই নির্মাণ করা হলো। উক্ত রূহুল বয়ানে مَسْجِدًا -এর তাফসির এভাবে করা হয়েছে-\n\n\nيُصَلِّىْ فِيْهِ الْمُسْلِمُوْنَ وَيَتَبَرَّ كُوْنَ بِمَكَانِهِمْ\n\n\n-“মুসলিমগণ সেখানে নামায আদায় করবে এবং তাঁদের স্থান থেকে বরকত হাসিল করবে।” ৬\n\n৬ - আল্লামা হাক্কী, রুহুল বায়ান: ৭/৩৩৯\n\n\n❏ ইমাম শিহাবুদ্দিন খাফফাযি লিখেন:\n\n\nوكونه مسجداً يدل على جواز البناء على قبور الصلحاء ونحوهم كما أشار إليه في الكشاف وجواز الصلاة في ذلك البناء\n\n\n-“আসহাবে কাহাফের গুহামুখে মসজিদ নির্মাণ করার দ্বারা এ কথার দলিল বহন করে যে, সালেহিন তথা ওলি-আউলিয়ার মাযারের পার্শ্বে মসজিদ নির্মাণ করা জায়িয, যেমনটি উল্লেখিত হয়েছে ‘তাফসিরে কাশশাফ’ গ্রন্থে; আর এই দালানের ভিতরে ইবাদত-বন্দেগি করাও জায়িয।” ৭\n\n৭ - ইমাম খাফফাযি, ইনায়াতুল কাদী: ৬/৮৬, দারুস্ সাদির, বৈরুত, লেবানন\n\n\nকুরআন কারিম-এর উল্লেখিত এ আয়াত ও এর নির্ভরযোগ্য তাফসিরের আলোকে প্রমাণিত হলো যে, আসহাবে কাহাফ ছিলেন আল্লাহর ওলি-আউলিয়া এবং তাঁদের সমাধি তথা কবর-মাযারে সে সময়ের নেককারগণ দু’টি প্রস্তাবনা উল্লেখ করেছেন:\n\n\nএক,আসহাবে কাহাফের আস্তানার পাশে গম্বুজ ও সমাধি তৈরী করার পরামর্শ।\n\n\nদুই, ওদের সন্নিকটে মসজিদ তৈরী করার সিদ্ধান্ত।\n\n\nকুরআন কারিম দু’টি প্রস্তাবনার কোনটাকেই অস্বীকার করে নি। যার ফলে প্রতীয়মাণ হলো যে, উভয় কাজটা তখনও জায়িয ছিল এবং এখনও জায়িয আছে। যেমন উসুলের কিতাবসমূহ দ্বারা প্রমাণিত আছে-\n\n شَرَائِع قَبْلِنَا يَلْزِمُنَا\n\n(আগের যুগের শরিয়ত আমাদের জন্য পালনীয়)। আর এ বৈধতার পক্ষেই মতামত ব্যক্ত করেছেন গ্রহণযোগ্য সকল মুফাসসির, যার ইবারত উপরে উল্লেখ করা হয়েছে।\n\n\nসুতরাং কুরআন কারিমের স্পষ্ট নস দ্বারা প্রমাণিত হলো যে, নবী-ওলি-বুযর্গগণের মাযার নির্মাণ বা এর পাশে মসজিদ নির্মাণ করা, তাঁদের স্মৃতি রক্ষা করা এবং মাযারের ইমারতে নামায পড়া জায়িয। অতএব, কুরআনের বিপরীতে যদি কোন হাদিস তথা ‘খবরে ওয়াহিদ’ বর্ণিত হয়েও থাকে, তাহলে এ সকল হাদিসকে কুরআনের সাথে সামঞ্জস্য করতে হবে, অন্যথায় হাদিসের আমল বাদ দিয়ে কুরআনের হুকুমের উপর আমল করতে হবে।\n\n\n২. পবিত্র কুরআনে হযরত ইবরাহিম আলাইহিস্ সালাম’র স্মৃতিচিহ্ন মাক্বামে ইবরাহিমকে নামাযের স্থান বানানোর ব্যাপারে ইরশাদ হয়েছে:\n\n\nوَإِذْ جَعَلْنَا الْبَيْتَ مَثَابَةً لِلنَّاسِ وَأَمْنًا وَاتَّخِذُوا مِنْ مَقَامِ إِبْرَاهِيمَ مُصَلًّى وَعَهِدْنَا إِلَى إِبْرَاهِيمَ وَإِسْمَاعِيلَ أَنْ طَهِّرَا بَيْتِيَ لِلطَّائِفِينَ وَالْعَاكِفِينَ وَالرُّكَّعِ السُّجُودِ\n\n\n-“এবং স্মরণ করুন, যখন আমি এ ঘরকে (কা’বা শরিফকে) মানবজাতির জন্যে আশ্রয়স্থল ও নিরাপদ স্থান করেছি; আর (বললাম), ‘ইবরাহিমের দাঁড়াবার স্থানকে (মাকামে ইবরাহিম নামের পাথরকে যার ওপর দাঁড়িয়ে তিনি কা’বা ঘর নির্মাণ করেন) নামাযের স্থান হিসেবে গ্রহণ করো’; এবং ইবরাহিম ও ইসমাঈলকে তাকিদ দিয়েছি, ‘আমার ঘরকে পুতঃপবিত্র করো, তাওয়াফকারী, ই‘তিকাফকারী এবং রুকু‘ ও সাজদাকারীদের জন্যে।” ৮\n\n৮ - সুরা বাকারাহ: ১২৫\n\n\nজ্ঞাতব্য: তাওয়াফের পরে দু’ রাক‘আত নামায ওখানে পড়তে হয়।\n\n\nআল্লাহ্ তা‘আলা তাঁর প্রিয় বন্ধুগণকে এতো ভালোবাসেন যে ‘এই ধরনের নির্দিষ্ট বা চিহ্নিত করা স্থানে’ প্রার্থনা করাকে তিনি হজ্জের প্রথা হিসেবে অন্তর্ভুক্ত করেছেন। এতে যদি বিন্দু পরিমাণ শিরকের (অংশীবাদের বা মূর্তিপূজার) সম্ভাবনা থাকতো, অর্থাৎ- মানুষেরা নবীগণের মাযার-রওযা ও পদচিহ্নকে ‘আল্লাহ্ ভিন্ন অন্য উপাস্য দেবতা’ হিসেবে যদি গ্রহণ করা আরম্ভ করতো, তাহলে আল্লাহ্ তা‘আলা নিজ কুরআন মাজিদে তাঁর অবারিত রাজসিক সম্মান তাঁরই প্রিয় বন্ধুদের প্রতি দেখাতেন না।\n\n\nবস্তুতঃ পবিত্র কুরআন মাজিদ এই সব স্থানকে ‘শা‘আয়িরুল্লাহ্’ (আল্লাহকে স্মরণ হয় এমন সম্মান প্রদর্শনযোগ্য চিহ্ন) হিসেবে সম্বোধন করেন; আর আম্বিয়া আলাইহিমুস সালাম ও আউলিয়া (رضي الله عنه)-বৃন্দের মাযার-রওযা (নবীদের কারো কারো রওযা মসজিদে হারামের মধ্যেও বর্তমান) অবশ্য-অবশ্য শা‘আয়িরুল্লাহ’র অন্তর্ভুক্ত। যে কেউ এই মাযার-রওযার ক্ষতি করলে প্রকৃত প্রস্তাবে আল্লাহ্ তা‘আলার সাথেই যুদ্ধে জড়িয়ে যাবে, যেমনটি সহিহ্ বুখারি শরিফে বর্ণিত একটি হাদিসে কুদসিতে ঘোষিত হয়েছে: “যে ব্যক্তি আমার ওলি (বন্ধু)’র প্রতি বৈরীভাবাপন্ন হয়, তাকে আমি আমার সাথে যুদ্ধ করার জন্যে আহবান জানাই।” ৯\n\n৯ -  ইমাম বুখারি, আস-সহিহ, ৮/১৩১\n\n\n৩. কুরআন কারিমের অন্য আয়াতে এসেছে:\n\n\nإِنَّمَا يَعْمُرُ مَسَاجِدَ اللَّهِ مَنْ آمَنَ بِاللَّهِ وَالْيَوْمِ الْآخِرِ وَأَقَامَ الصَّلَاةَ وَآتَى الزَّكَاةَ وَلَمْ يَخْشَ إِلَّا اللَّهَ فَعَسَى أُولَئِكَ أَنْ يَكُونُوا مِنَ الْمُهْتَدِينَ\n\n\n-“আল্লাহর মসজিদসমূহ তাঁরাই আবাদ করে, যারা আল্লাহ্ ও কিয়ামতের উপর ঈমান আনে, নামায কায়েম রাখে, যাকাত প্রদান করে এবং আল্লাহ্ ব্যতীত অন্য কাউকেও ভয় করে না; সুতরাং এটাই সন্নিকটে যে, এসব লোক সৎপথ প্রাপ্তদের অন্তর্ভুক্ত হবে।” ১০\n\n১০ - সুরা তাওবাহ: ১৮\n\n\nএ আয়াতের ব্যাখ্যায় আল্লামা ইসমাইল হাক্কি বলেন:\n\n\nفبناء القباب على قبور العلماء والاولياء والصلحاء ووضع الستور والعمائم والثياب على قبورهم امر جائز اذا كان القصد بذلك التعظيم فى اعين العامة حتى لا يحتقروا صاحب هذا القبر\n\n\n-“অতএব, উলামা, আওলিয়া ও বুযুর্গানে কিরামের কবর তথা মাযারের উপর ইমারত-গম্বুজ তৈরী করা এবং তাঁদের মাযারে গিলাফ, পাগড়ি ও কাপড় চড়ানো জায়িয কাজ; যদি তা সাধারণ মানুষের মনে তাঁদের প্রতি সম্মানের ধারণা সৃষ্টি করার উদ্দেশ্যে হয়ে থাকে, যাতে লোকেরা ঐ কবরবাসীকে নগণ্য মনে না করে।” ১১\n\n১১ - আল্লামা হাক্কি, রুহুল বায়ান: ৫/৬, শামেলা"},{"1":"হাদিস শরিফ হতে দলিল","2":"হাদিস শরিফ হতে দলিল:\n\n\n১. সিহাহ সিত্তার অন্যতম সংকলক ইমাম আবু দাউদ বর্ণনা করেন:\n\n\nعَنِ الْمُطَّلِبِ قَالَ لَمَّا مَاتَ عُثْمَانُ بْنُ مَظْعُونٍ أُخْرِجَ بِجَنَازَتِهِ فَدُفِنَ أَمَرَ النَّبِىُّ صلى الله عليه وسلم رَجُلاً أَنْ يَأْتِيَهُ بِحَجَرٍ فَلَمْ يَسْتَطِعْ حَمْلَهُ فَقَامَ إِلَيْهَا رَسُولُ اللَّهِ صلى الله عليه وسلم وَحَسَرَ عَنْ ذِرَاعَيْهِ قَالَ كَثِيرٌ قَالَ الْمُطَّلِبُ قَالَ الَّذِى يُخْبِرُنِى ذَلِكَ عَنْ رَسُولِ اللَّهِ صلى الله عليه وسلم قَالَ كَأَنِّى أَنْظُرُ إِلَى بَيَاضِ ذِرَاعَىْ رَسُولِ اللَّهِ صلى الله عليه وسلم حِينَ حَسَرَ عَنْهُمَا ثُمَّ حَمَلَهَا فَوَضَعَهَا عِنْدَ رَأْسِهِ وَقَالَ أَتَعَلَّمُ بِهَا قَبْرَ أَخِى وَأَدْفِنُ إِلَيْهِ مَنْ مَاتَ مِنْ أَهْلِى\n\n\n-“হযরত মুত্তালিব থেকে বর্ণিত, তিনি বলেন: হযরত উসমান ইবনু মায‘উন ইনতিকাল করলে তাঁর লাশ আনা হলো, তারপর তা দাফন করা হলো। নবী করিম (ﷺ) এক ব্যক্তিকে তাঁর কাছে একটি পাথর নিয়ে আসার জন্য নির্দেশ দিলেন। কিন্তু লোকটি তা বহন করতে অক্ষম হলো। রাসুলুল্লাহ্ (ﷺ) নিজে পাথরটির কাছে গেলেন এবং নিজের জামার আস্তিন গুটালেন। বর্ণনাকারী কাছির বলেন, মুত্তালিব বললেন, আমাকে যে ব্যক্তি এ ঘটনা অবহিত করেছেন তিনি বললেন, আমি যেন এখনও রাসুলুল্লাহ্ (ﷺ)’র বাহুদ্বয়ের শুভ্রতা দেখতে পাচ্ছি যখন তিনি তাঁর জামার আস্তিন গুটিয়েছিলেন। অতঃপর তিনি পাথরটি দু’হাতে তুলে এনে (উসমান ইবনু মায‘উনের) শিয়রে রাখলেন। অতঃপর বললেন: ‘এর দ্বারা আমি আমার ভাইয়ের কবর সনাক্ত করতে পারবো এবং আমার পরিবারের কেউ ইনতিকাল করলে তাঁর পাশে দাফন করবো’।” ১২\n\n১২ - ইমাম আবু দাউদ, আস-সুনান, কিতাবুল জানায়িয, হাদিস নং- ৩২০৮, আলবানি হাদিসটিকে ‘হাসান’ বলেছে\n\n\n২. ইমাম বুখারি তাঁর ‘আস-সহিহ’ গ্রন্থে বর্ণনা করেন:\n\n\nوَقَالَ خَارِجَةُ بْنُ زَيْدٍ رَأَيْتُنِي وَنَحْنُ شُبَّانٌ فِي زَمَنِ عُثْمَانَ رَضِيَ اللَّهُ عَنْهُ وَإِنَّ أَشَدَّنَا وَثْبَةً الَّذِي يَثِبُ قَبْرَ عُثْمَانَ بْنِ مَظْعُونٍ حَتَّى يُجَاوِزَهُ\n\n\n-“হযরত খারিজা বিন যায়দ বলেন, ‘আমার মনে আছে, হযরত উসমান (رضي الله عنه)র খিলাফতকালে যখন আমরা তরুন ছিলাম, তখন উসমান ইবনু মায‘উনের কবরকে লাফিয়ে অতিক্রমকারীকেই আমাদের মধ্যে শ্রেষ্ঠ লম্ফবিদ মনে করা হতো।” ১৩\n\n১৩ - ইমাম বুখারি, আস-সহিহ, কিতাবুল জানায়িয, বাবুল জারিদ ‘আলাল ক্ববর, ১/৪৫৭\n\n\nইমাম আবু দাউদের রিওয়ায়াত থেকে বোঝা গেল, হযরত উসমান ইবনু মায‘উনের কবরের মাথার দিকে পাথর ছিল, যা স্বয়ং নবীজি রেখেছেন এবং ইমাম বুখারির রিওয়ায়াত থেকে বোঝা যায়, তাঁর কবরের উপরিভাগ ঐ পাথর দ্বারা আচ্ছাদিত ছিল। উভয় বর্ণনা এভাবে একসাথে মিলানো যায় যে, সুনানু আবী দাউদে কবরের মাথার দিকে যেই পাথর স্থাপন করার কথা বলা হয়েছে- এর অর্থ হচ্ছে, ‘কবরের উপরই মাথার দিক থেকে এটা স্থাপন করা হয়েছে। কিংবা ভাবার্থ এটাও হতে পারে যে, সম্পূর্ণ কবরটা উক্ত পাথরের ছিল, কিন্তু এ হাদিসে শুধু শিয়রের কথা উল্লেখ হয়েছে।’\n\n\nএ দু’হাদিস থেকে এটা প্রমাণিত হলো যে, কোন বিশেষ কবরের চিহ্ন বহাল রাখার জন্য কবরকে কিছু উঁচু করে দেয়া বা পাথর ইত্যাদি দ্বারা পাকা করে দেয়া জায়িয আছে, যেন বুঝতে পারা যায় যে, এটা কোন বুযুর্গের কবর বা মাযার। তবে ফক্বিহগণ বলেছেন, কবরের নিম্নভাগ কাঁচা হওয়া চাই।\n\n\n৩. ইমাম ইবনু মাজাহ্ বর্ণনা করেন:\n\n\nعن أنس بن مالك أن رسول الله صلى الله عليه و سلم أعلم قبر عثمان بن مظعون بصخرة\n\n\n-“হযরত আনাস বিন মালিক (رضي الله عنه) হতে বর্ণিত, নিশ্চয় রাসুলুল্লাহ্ (ﷺ) উসমান বিন মায‘উনের কবরকে পাথর দ্বারা চিহ্নিত করেছেন।” ১৪\n\n১৪ - ইবনু মাজাহ্, আস-সুনান, কিতাবুল জানায়িয, বাবু মা জা-আ ফিল্ ‘আলামাতি ফিল্ ক্বাবর, হাদিস নং- ১৫৬১, হাদিসটি হাসান-সহিহ\n\n\n৪. ইবনু আবী শাইবাহ’র আল-মুসান্নাফ কিতাবে এসেছে:\n\n\nحدَّثَنَا وَكِيعٌ عَنْ أُسَامَةَ بْنِ زَيْدٍ عَنْ عَبْدِ اللهِ بْنِ أَبِي بَكْرٍ قَالَ رَأَيْتُ قَبْرَ عُثْمَانَ بْنَ مَظْعُونٍ مُرْتَفِعًا\n\n\n-“হযরত আব্দুল্লাহ্ বিন আবী বাকর বলেন, আমি উসমান বিন মায‘উনের কবরকে উঁচু দেখলাম।” ১৫\n\n১৫- মুসান্নাফু ইবনি আবী শাইবাহ্, কিতাবুল জানাইয, হাদিস নং- ১১৭৮৬\n\n\nউপর্যুক্ত হাদিসগুলো থেকে প্রমাণিত হলো যে, বিশেষ ব্যক্তিগণের কবর বা মাযার শরিফকে চিহ্নিত করার জন্য পাথর ব্যবহার করা ও কবর উঁচু করা জায়িয। বস্তুত বুযুর্গ ব্যক্তিগণের কবর শরিফে গম্বুজ নির্মাণ বা মাযার বানানো তথা কবরকে উঁচু করা হয়, তাঁদের সম্মান ও আলাদা মাহাত্ম্যকে চিহ্নিত করার জন্যই।\n\n\n৫. ইমাম নুরুদ্দিন আল-হাইছামি বর্ণনা করেন:\n\n\nعن ابن عمر أن النبي صلى الله عليه و سلم قال في مسجد الخيف قبر سبعون نبيا رواه البزار ورجاله ثقات\n\n\n-“হযরত ইবনু উমর (رضي الله عنه) বর্ণনা করেন, রাসুলুল্লাহ্ (ﷺ) ফরমান, ‘মসজিদ আল-খায়ফের ভিতরে ৭০ জন নবী আলাইহিমুস্ সালাম’র মাযার-রওযা বিদ্যমান।’ (ইমাম আল-হায়ছামি বলেন) হাদিসটি আল-বাযযার বর্ণনা করেন এবং এর সকল বর্ণনাকারী ছিকাত-নির্ভরযোগ্য।”১৬\n\n১৬ - ইমাম আল-হাইছামি, মাজমা‘উয্ যাওয়াইদ, কিতাবুল হাজ্জ, বাবু ফী মাসজিদিল্ খায়ফ,  হাদিস নং- ৫৭৬৯\n\n\nরাসুল পাক (ﷺ) নবীগণের মাযার মসজিদে থাকার পরও না মসজিদ ভেঙ্গেছেন, আর না মাযার গুড়িয়ে দিতে বলেছেন; যেমনটি আজকাল কিছু জঙ্গি-লামাযহাবি-ওয়াহহাবিরা করে থাকে ও বলে থাকে কিছু হাদিসের অপব্যাখ্যা দ্বারা।\n\n\n৬. হুযুর পাক (ﷺ)-কে আম্মাজান হযরত আয়েশা সিদ্দিকা (رضي الله عنه)\u0027র কুটিরে দাফন করা হয়। যদি বুযর্গগণের কবরের উপর ইমারত নির্মাণ বা ইমারতের ভিতর কবর বা মাযার নির্মাণ নাজায়িয হতো, তাহলে সাহাবায়ে কিরাম প্রথমে ওটা ভেঙ্গে ফেলতেন, অতঃপর দাফন করতেন। কিন্তু তা করলেন না। আবার আল্লামা ইমাম সায়্যিদ সামহুদি বর্ণনা করেন:\n\n\nعن عمرو بن دينار وعبيد الله بن أبي زيد قالا لم يكن على عهد النبي صلى الله عليه وسلم على بيت النبي صلى الله عليه وسلم حائط فكان أوّل من بنى عليه جدارا عمر بن الخطاب رضي الله عنه قال عبيد الله بن أبي زيد كان جداره قصيرا ثم بناه عبد الله بن الزبير اه\n\n\n-“হযরত আমর বিন দিনার ও উবায়দুল্লাহ্ বিন আবী যায়দ- উভয়ে বলেন: ‘নবী পাক (ﷺ)-এর সময়ে তাঁর বাড়ীর দেয়াল বা প্রাচীর ছিল না। অতঃপর হযরত উমর বিন খাত্তাব (رضي الله عنه) সর্বপ্রথম এর দেওয়াল তৈরী করে দিয়েছিলেন।’ উবায়দুল্লাহ্ বিন আবী যায়দ বলেন: ‘তাঁর দেওয়াল ছিল কাঁচা ইটের বা স্বল্পমেয়াদী (অথবা ছোট)। অতঃপর (ওয়ালিদ ইবনু আব্দুল মালিকের যুগে) সায়্যিদুনা হযরত আব্দুল্লাহ্ ইবনি যুবাইর (সকল সাহাবায়ে কিরামের জীবিত থাকা অবস্থায়) ঐ ইমারতটাকে খুবই মজবুত করেছেন (এবং এতে পাথর স্থাপন করেছেন)’।”১৭\n\n১৭ - সায়্যিদ সামহুদি, খুলাসাতুল ওয়াফা বিআখবারি দারিল মুসত্বফা: ১/১৩৮, পরিচ্ছেদ: ১০\n\n\n৭. ইমাম বুখারি বর্ণনা করেন:\n\n\nحَدَّثَنَا فَرْوَةُ حَدَّثَنَا عَلِيُّ بْنُ مُسْهِرٍ عَنْ هِشَامِ بْنِ عُرْوَةَ عَنْ أَبِيهِ لَمَّا سَقَطَ عَلَيْهِمْ الْحَائِطُ فِي زَمَانِ الْوَلِيدِ بْنِ عَبْدِ الْمَلِكِ أَخَذُوا فِي بِنَائِهِ فَبَدَتْ لَهُمْ قَدَمٌ فَفَزِعُوا وَظَنُّوا أَنَّهَا قَدَمُ النَّبِيِّ صَلَّى اللَّهُ عَلَيْهِ وَسَلَّمَ فَمَا وَجَدُوا أَحَدًا يَعْلَمُ ذَلِكَ حَتَّى قَالَ لَهُمْ عُرْوَةُ لَا وَاللَّهِ مَا هِيَ قَدَمُ النَّبِيُّ صَلَّى اللَّهُ عَلَيْهِ وَسَلَّمَ مَا هِيَ إِلَّا قَدَمُ عُمَرَ رَضِيَ اللَّهُ عَنْهُ\n\n\n-“হযরত উরওয়াহ (رضي الله عنه) থেকে বর্ণিত যে, ওয়ালিদ ইবনু আব্দুল মালিকের যুগে রাসুলুল্লাহ্ (ﷺ)’র রাওযা পাকের একটি দেওয়াল ধসে পড়ে গিয়েছিল। যখন সাহাবায়ে কিরাম দেওয়ালটি মেরামত করার কাজে নিয়োজিত হলেন, তখন একটি ‘পা’ দৃষ্টিগোচর হলো। এতে তাঁরা ঘাবড়ে গেলেন এবং মনে করলেন যে, এটা হুযুর আলাইহিস সালামের পবিত্র কদম মুবারক। শেষ পর্যন্ত হযরত উরওয়া বললেন, আল্লাহর কসম! এটা হুযুর আলাইহিস সালামের কদম মুবারক নয়, এটা হযরত উমরের কদম।” ১৮\n\n১৮ - ইমাম বুখারি, আস-সহিহ, কিতাবুল জানায়িয, হাদিস নং- ১৩২৬\n\n\n‘জযবুল কুলূব ইলা দিয়ারিল মাহবূব’ গ্রন্থে শায়খ আব্দুল হক মুহাদ্দিসে দেহলভি বর্ণনা করেছেন যে, ৫৫০ হিজরিতে জামালুদ্দিন ইষ্ফাহানি তথাকার উলামায়ে কিরামের উপস্থিতিতে দেয়ালের চারিদিকে চন্দন কাঠের জালী তৈরী করে দিয়েছিলেন এবং ৫৫৭ হিজরিতে কয়েকজন ঈসায়ি ধার্মিকের ছদ্মবেশে মদিনা শরিফে এসেছিলেন এবং সুড়ঙ্গ খনন করে রাসুল পাকের দেহ মুবারক বের করে নিতে চেয়েছিলেন। হুযুর আলাইহিস্ সালাম তৎকালীন বাদশাহকে তিনবার স্বপ্ন দেখালেন। অতঃপর বাদশাহ্ তাদেরকে কতল করার নির্দেশ দিলেন এবং রওযা পাকের চারিদিকে পানির স্তর পর্যন্ত ভিত্তি খনন করে সীসা ঢেলে একে ভরাট করে দিয়েছিলেন। আবার ৬৭৮ হিজরিতে সুলতান কালাউন সালেহি সবুজ গম্বুজটা- যা এখনও মওজুদ আছে- তৈরী করিয়েছিলেন।\n\n\nউপর্যুক্ত ভাষ্য থেকে এটা বুঝা গেল যে, পবিত্র রওযা মুবারক সাহাবায়ে কিরাম তৈরী করিয়েছিলেন। যদি কেউ বলে, এটা তো হুযুর আলাইহিস সালামের বিশেষত্ব। এর উত্তরে বলা যাবে, এ রওযা শরিফে হযরত সিদ্দিক ও হযরত উমর (رضي الله عنه)কেও দাফন করা হয়েছে এবং হযরত ঈসা আলাইহিস সালামকেও দাফন করা হবে। সুতরাং এটা হুযুর আলাইহিস সালামের একক বৈশিষ্ট্য বলা যায় না।\n\n\n৮. ইমাম বুখারি আরও বর্ণনা করেন:\n\n\nبَابُ مَا يُكْرَهُ مِنْ اتِّخَاذِ الْمَسَاجِدِ عَلَى الْقُبُورِ وَلَمَّا مَاتَ الْحَسَنُ بْنُ الْحَسَنِ بْنِ عَلِيٍّ رَضِيَ اللَّهُ عَنْهُمْ ضَرَبَتْ امْرَأَتُهُ الْقُبَّةَ عَلَى قَبْرِهِ سَنَةً ثُمَّ رُفِعَتْ فَسَمِعُوا صَائِحًا يَقُولُ أَلَا هَلْ وَجَدُوا مَا فَقَدُوا فَأَجَابَهُ الْآخَرُ بَلْ يَئِسُوا فَانْقَلَبُوا\n\n\n-“যখন হযরত ইমাম হাসান ইবনু হাসান ইবনু আলী (رضي الله عنه) ইনতিকাল করেছিলেন, তখন তাঁর স্ত্রী তাঁর কবরের উপর এক বছর পর্যন্ত গম্বুজ বিশিষ্ট ঘর তৈরী করে রেখেছেলেন। পরে তিনি তা উঠিয়ে নেন। তখন লোকেরা (অদৃশ্য) আওয়াজ দাতাকে বলতে শুনলেন, ওহে! তাঁরা কি হারানো বস্তু ফিরে পেয়েছে? অপর একজন জবাব দিল- না, বরং নিরাশ হয়ে ফিরে গিয়েছে।”১৯\n\n১৯ - ইমাম বুখারি, আস-সহিহ, কিতাবুল জানায়িয, ১/৪৪৬\n\n\nইমাম বুখারি ‘কবরের উপর মসজিদ বানানো অপছন্দনীয়’ শীর্ষক পরিচ্ছেদে ঘটনাটি বর্ণনা করলেও মূলত এখানে কবরের উপর গম্বুজ নির্মাণ করাকে অপছন্দ করার কথা প্রকাশ হয় নি। বরং মৃত ব্যক্তির জন্য রোনা-জারি করা বা তার জন্য এমন শোক প্রকাশ করাকে অপছন্দের কথা প্রকাশ পেয়েছে। এজন্য খতিব তিবরিযি তাঁর ‘মিশকাত’ গ্রন্থে আলোচ্য ঘটনাটি ‘মায়্যিতের উপর রোনা-জারি’ শীর্ষক অধ্যায়ে বর্ণনা করেছেন।\n\n\nআর এ ঘটনাটিও সাহাবায়ে কিরামের যুগে সবার বর্তমানে হয়েছিল। কিন্তু কেউ প্রতিবাদ করেন নি। অধিকন্তু তাঁর স্ত্রী ওখানে একবছর পর্যন্ত অবস্থান করেছিলেন, অতঃপর ঘরে ফিরে আসেন। এ হাদিস থেকে বুযুর্গানে কিরামের মাযারসমূহের কাছে খাদিমের অবস্থান করাটাও প্রমাণিত হলো।"},{"1":"ফিক্বহ’র কিতাবাদি ও উলামায়ে কিরামের উক্তি হতে দলিল","2":"ফিক্বহ’র কিতাবাদি ও উলামায়ে কিরামের উক্তি হতে দলিলঃ\n\n\n১. হানাফি মাযহাবের ব্যারিস্টার খ্যাত আল্লামা মুল্লা আলি ক্বারি বলেন:\n\n\nقد اباح السلف البناء علي قبور المشائخ والعلماء والمشهورين ليزورهم الناس ويستريحوا بالجلوس\n\n\n-“পূর্বসূরী আলিমগণ মাশায়িখ, উলামা ও প্রসিদ্ধ বুযর্গানে কিরামের কবর বা মাযারসমূহের উপর ইমারত তৈরী করা জায়িয বলেছেন, যাতে লোকেরা যিয়ারত করে এবং বসে আরাম পায়।” ২০\n\n২০ - মুল্লা আলি ক্বারি, মিরকাত শরহে মিশকাত, কিতাবুল জানায়িয, ৪/৬০\n\n\n২. শায়খ আব্দুল হক মুহাদ্দিসে দেহলভি বলেন:\n\n\nدر آخر زمان بجہت اقتصار نظر عوام بر ظاهر مصلحت در تعمير وترويج مشاهد ومقابر مشائخ وعظماء ديده چیزہا افزوزندتا آنجا ہیبت وشوکت اہل اسلام واہل اصلاح پیدا آید خصوصا در دیار ہند کہ اعداۓ دین از ہنود وکفار بسیار اند وترویج واعلاء شان ایں مقامات باعث رعب وانقیاد ایشاں است وبسیار اعمال وافعال واوضاع کہ در زمان سلف از مکروہات بودہ اندر رآخر زمان از مستحسنات گشتہ\n\n\n-“শেষ জামানায় সাধারণ মানুষ যখন বাহ্যিক বেশভুষার প্রতি আকৃষ্ট হয়ে গেল, তখন মাশায়িখ ও বুযুর্গানে কিরামের কবরসমূহের উপর ইমারত তৈরী করার প্রতি বিশেষ অভিপ্রায়ে জোর দেয়া হয়, যেন মুসলমান ও আওলিয়া কিরামের প্রতি শ্রদ্ধাবোধ প্রকাশ পায়। বিশেষ করে হিন্দুস্থানে- যেথায় হিন্দু, কাফির ও অনেক শত্রæর অবস্থান, তথায় পুণ্যাত্মা মনীষীদের শান-মান প্রকাশ, সেসব কাফিরদের মনে ভীতি ও আনুগত্য সৃষ্টির সহায়ক। অনেক কাজ আগের যুগে মাকরূহ ছিল, কিন্তু শেষ জামানায় মুস্তাহাবে রূপান্তরিত হয়েছে।” ২১\n\n২১ - সাফারুস্ সা‘আদাত, বাবু যিয়ারাতিল ক্ববর, পৃষ্ঠা-২৭২\n\n\n৩. ফাতাওয়ায়ে শামীতে এসেছে-\n\n\nوَقِيْلَ لَايَكْرَهُ الْبِنَاءُ اِذَا كَانَ الْمَيِّتَ مِنَ الْمَشَائِخِ والعُلَمَاءِ وَالسَّادَاتِ\n\n\n-“যদি কবরবাসী মাশায়িখ, উলামা বা সায়্যিদ বংশ থেকে কেউ হয়ে থাকেন, তাঁর কবরের উপর ইমারত তৈরী করা মাকরূহ নয়।” ২২\n\n২২ - আল্লামা ইবনু আবেদিন শামী, রদ্দুল মুহতার, কিতাবুল জানায়িয, ১/৬৬২\n\n\n৪. ইবনু আবেদিন শামী আরো বলেন:\n\n\nلَايَرْ فَعُ عَلَيْهِ بِنَاء وَقِيْلَ لَابَأسَ بِه وَهُوَ الْمُخْتَارُ\n\n\n-“কবরের উপর ইমারত তৈরী করা অনুচিত। কেউ কেউ বলেছেন, এতে কোন ক্ষতি নেই। আর এ অভিমতটি (ইমারত তৈরীতে ক্ষতি নেই)-ই পছন্দনীয় (এ মতের উপরই ফাতওয়া)।” ২৩\n\n২৩ - আল্লামা ইবনু আবেদিন শামী, রদ্দুল মুহতার, কিতাবুল জানায়িয, ১/৬৬২\n\n\nকতেক লোক বলেন যে, শামী ও দুররে মুখতারে ইমারতের বৈধতার কথাটা যেহেতু قِيْلَ শব্দ দ্বারা ব্যক্ত করেছেন, সেহেতু এ অভিমতটা দুর্বল। কিন্তু এটা ভুল ধারণা। ফিকহ শাস্ত্রে قِيْلَ শব্দ ব্যবহারটা দূর্বলতার লক্ষণ নয়, বরং কোন কোন স্থানে একটি মাসআলার জন্য দু’টি মতামত ব্যক্ত করা হলে উভয় মতামতই قِيْلَ শব্দ দ্বারা অর্থাৎ পরোক্ষভাবে প্রকাশ করা যায়। তবে হ্যাঁ, ইলমে মানতিকে (যুক্তিবিদ্যায়) قِيْلَ শব্দটা দূর্বলতার নিদর্শন।\n\n\n৫. তাহতাভী ‘আলাল মরাকিল ফালাহ্ গ্রন্থে এসেছে:\n\n\nوقد اعتاد اهل المصر وضع الاحجار حفظا للقبور عن الاندراس والنبش ولا بأس به وفي الدرر ولا يجصص ولا يطين ولايرفع عليه بناء وقيل لابأس به هو المختار\n\n\n-“মিসরের লোকেরা কবরসমূহের উপর পাথর স্থাপন করে, যাতে বিলীন বা উচ্ছেদ হয়ে না যায় এবং কবরকে যেন পলেস্তারা করতে না পারে আর যেন কবরের উপর ইমারত তৈরী করতে না পারে। কেউ কেউ এগুলোকে জায়িয বলেন এবং এটাই গ্রহণযোগ্য।” ২৪\n\n২৪ - তাহতাভী ‘আলাল মরাকিল ফালাহ, পৃষ্ঠা- ৩৩৫\n\n\n৬. ইমাম আব্দুল ওয়াহহাব শা‘রানী বলেন:\n\n\nومن ذلك قول الائمة ان القبر لايبني ولايجصص مع قول ابي حنيفة يجوز ذلك قال الاول مشدد والثاني مخفف\n\n\n-“অন্যান্য ইমামগণের মতামত হচ্ছে, কবরের উপর ইমারত তৈরী করা এবং একে চুন দিয়ে আলপনা করা যাবে না। তা সত্বেও ইমাম আবু হানিফার বক্তব্য হচ্ছে- এসব জায়িয। সুতরাং প্রথম উক্তিতে কঠোরতা এবং দ্বিতীয় উক্তিতে নমনীয়তা প্রকাশ পায়।” ২৫\n\n২৫ - ইমাম শা‘রানী, মিযানুল কুবরা, কিতাবুল জানায়িয, ১/১৫৩\n\n\nএখন তো আর কিছু বলার নেই। স্বয়ং মযহাবের ইমাম হযরত আবু হানিফা (رحمة الله)\u0027র অভিমত পাওয়া গেল যে, কবরের উপর গম্বুজবিশিষ্ট ইমারত ইত্যাদি তৈরী করা জায়িয।\n\n\nহাকিমুল্ উম্মত মুফতি আহমাদ ইয়ার খান নঈমি (رحمة الله)\u0027 বলেন:\n\n\n“আল্লাহর শুকর, কুরআন হাদিস ও ফিকহের বিভিন্ন ইবারত এমনকি স্বয়ং ইমাম আবু হানিফার উক্তি থেকে প্রমাণিত হলো যে, আউলিয়া ও উলামায়ে কিরামের কবরের উপর গম্বুজ ইত্যাদি তৈরী করা জায়িয। বিবেকও বলে যে এটা জায়িয। কারণ-\n\n\nপ্রথমত, এটা লক্ষ্য করা গেছে যে, সাধারণ কাঁচা কবরের প্রতি জনগণের মনে তেমন কোন আদব বা সম্মানবোধ থাকে না। তাতে না ফাতিহা পাঠ করা হয়, না শ্রদ্ধা জ্ঞাপন করা হয় বরং জনগণ একে পদদলিত করে। কিন্তু যদি পাকা কবর সামনে পড়ে এবং এর উপর গিলাফ ইত্যাদি চড়ানো দেখে, মনে করে যে এটা কোন বুযুর্গের মাযার হবে। তখন সসম্মানে একে অতিক্রম করে এবং নিজে থেকে মুখে ফাতিহা পাঠ এসে যায়। মিশকাত শরিফের الدفن অধ্যায়ে এবং মিরকাতে উল্লেখ রয়েছে, ‘বুযর্গদেরকে জীবিতকালে এবং ইনতিকালের পর একই রকম সম্মান করা উচিত।’ অনুরূপ ফাতাওয়ায়ে আলমগীরীর কিতাবুল কারাহিয়াত এবং আশ‘আতুল লুম‘আত গ্রন্থে الدفن অধ্যায়ে বর্ণিত আছে যে, ‘মা-বাবার কবরকে চুমো দেয়া জায়িয।’ ফকিহগণ আরও বলেন যে, ‘কবর থেকে এতটুকু দুরত্বে বসবেন, যে পরিমাণ দুরত্বে কবরস্থ ব্যক্তির সামনে জীবিত অবস্থায় বসতেন।’ এর থেকে বোঝা গেল, ইনতিকাল হওয়া ব্যক্তি তার জীবিত থাকাকালিন সম্মানের সমঅধিকার। ইহজগতে আল্লাহর ওলিগণ বাধ্যতামূলক সম্মানের অধিকারী ছিলেন। সুতরাং ইনতিকালের পরও তাঁরা সম্মানের অধিকারী। কবরের উপর ইমারত তৈরী করা হচ্ছে সেই সম্মান প্রকাশের মাধ্যম বিশেষ। তাই তাকে কমপক্ষে মুস্তাহাব ধরে নেয়া যায়।\n\n\nদ্বিতীয়ত, সমস্ত ইমারতসমূহের মধ্যে সরকারী ভবন বা মসজিদসমূহ হচ্ছে বিশেষ খ্যাত। যাতে লোকেরা অনায়াসে সেগুলোকে খুঁজে বের করে উপকৃত হতে পারে। উলামায়ে কিরামের বেশভুষা ও পোষাক-পরিচ্ছদ জ্ঞানী সুলভ হওয়া চাই। যেন লোকেরা তাদেরকে সনাক্ত করে মাসআলা জিজ্ঞাসা করতে পারে। অনুরূপ মাশায়িখ ও উলামায়ে কিরামের কবরসমূহ অন্যান্যদের কবর থেকে উন্নততর হওয়া চাই, যেন লোকেরা সনাক্ত করে ফায়য হাসিল করতে পারেন।\n\n\nতৃতীয়ত, আল্লাহর ওলিগণের মাযার আল্লাহর নিদর্শন স্বরূপ, যেমন আমি ইতোপূর্বে তাফসিরে রূহুল বায়ানের বরাত দিয়ে বর্ণনা করেছি যে, আল্লাহর নিদর্শনসমূহের প্রতি সম্মান প্রদর্শন প্রয়োজন, যা কুরআন দ্বারা প্রমাণিত। সুতরাং কবরসমূহের প্রতি সম্মান প্রদর্শন উচিৎ। সম্মান প্রদর্শন স্থান ও কাল ভেদে ভিন্ন ভিন্ন পদ্ধতিতে হয়ে থাকে। যে কোন প্রকারের সম্মান প্রদর্শন, যদি তা ইসলাম বিরোধী না হয়, জায়িয। হুযুর আলাইহিস্ সালামের পবিত্র যুগে হাড় ও চামড়ার উপর কুরআন লিখা হতো, মসজিদে নববী ছিল কাঁচা এবং এর ছাউনি ছিল খেজুর পাতার, যেখানে বৃষ্টির সময় পানি টপকিয়ে পড়তো। কিন্তু পরবর্তী যুগে মসজিদে নববীকে খুবই শানদার করে এবং রওযা পাককে একান্ত যতœ সহকারে তৈরী করা হয়েছে, কুরআন শরিফকে উন্নতমানের কাগজ দ্বারা ছাপানো হয়েছে।” ২৬\n\n২৬ - জা-আল হক, ১ম খন্ড\n\n\nহানাফি মুহাদ্দিস ইমাম মুহাম্মদ ইবনু হাসান শাইবানি (رحمة الله)\u0027 এতদসংক্রান্ত বিষয়ে গোটা একটি অধ্যায় রচনা করে তার শিরোনাম দেন ‘কবরের ওপর উঁচু স্তূপাকৃতির ফলক ও আস্তর’। এই অধ্যায়ে তিনি নিম্নের হাদিসটি লিপিবদ্ধ করেন: “ইমাম আবু হানিফা আমাদের কাছে হযরত হাম্মাদ-এর কথা বর্ণনা করেন, তিনি হযরত ইবরাহিম-এর কথা উদ্ধৃত করেন। যিনি বলেন, কেউ একজন আমাকে জানান যে তাঁরা মহানবী (ﷺ), হযরত আবু বকর ও হযরত উমর রাদ্বিয়াল্লাহু তা‘আলা আনহুমা-এর মাযার বা রওযার ওপরে ‘উঁচু স্তূপাকৃতির ফলক যা (চোখে পড়ার মতো) বাইরে প্রসারিত ছিল- তা দেখতে পেয়েছিলেন এবং তাতে আরও ছিল সাদা এঁটেলমাটির টুকরো।” ইমাম মুহাম্মদ আরও বলেন, “আমরা (আহনাফ) এই মতকেই সমর্থন করি; মাযার শরিফ বড় স্তূপাকৃতির ফলক দ্বারা চিহ্নিত করতে হবে। কিন্তু তা বর্গাকৃতির হতে পারবে না। এটি-ই হচ্ছে ‘ইমাম আবু হানিফা-এর সিদ্ধান্ত’।” ২৭\n\n২৭ - কিতাবুল আছার, পৃষ্ঠা- ১৪৫\n\n"},{"1":"মাযারে ইমারত ও গম্বুজ নির্মাণে আপত্তিসমূহের খন্ডন","2":"মাযারে ইমারত ও গম্বুজ নির্মাণে আপত্তিসমূহের খন্ডনঃ\n\n\n\nএখন আমরা পর্যালোচনা করবো আপনার প্রশ্নে উল্লেখিত হাদিসসমূহ নিয়ে। উল্লেখিত প্রথম দু’টি হাদিস হলো-\n\n\n ১নং হাদিস:\n\n\nعَنْ عَائِشَةَ رَضِيَ اللَّهُ عَنْهَا قَالَتْ لَمَّا اشْتَكَى النَّبِيُّ صَلَّى اللَّهُ عَلَيْهِ وَسَلَّمَ ذَكَرَتْ بَعْضُ نِسَائِهِ كَنِيسَةً رَأَيْنَهَا بِأَرْضِ الْحَبَشَةِ يُقَالُ لَهَا مَارِيَةُ وَكَانَتْ أُمُّ سَلَمَةَ وَأُمُّ حَبِيبَةَ رَضِيَ اللَّهُ عَنْهُمَا أَتَتَا أَرْضَ الْحَبَشَةِ فَذَكَرَتَا مِنْ حُسْنِهَا وَتَصَاوِيرَ فِيهَا فَرَفَعَ رَأْسَهُ فَقَالَ أُولَئِكِ إِذَا مَاتَ مِنْهُمْ الرَّجُلُ الصَّالِحُ بَنَوْا عَلَى قَبْرِهِ مَسْجِدًا ثُمَّ صَوَّرُوا فِيهِ تِلْكَ الصُّورَةَ أُولَئِكِ شِرَارُ الْخَلْقِ عِنْدَ اللَّهِ\n\n\n-“হযরত আয়িশা (رضي الله عنه) থেকে বর্ণিত। তিনি বলেন, নবী (ﷺ)’র অসুস্থতাকালে তাঁর এক সহধর্মিণী হাবশা দেশে তাঁর দেখা ‘মারিয়া’ নামক একটি গীর্জার কথা আলোচনা করলেন। (উম্মাহাতুল মু’মিনীনের মধ্যে) উম্মে সালমা এবং উম্মে হাবিবা (رضي الله عنه) হাবশায় গিয়েছিলেন। তাঁরা ঐ গীর্জাটির সৌন্দর্য এবং তাতে রক্ষিত চিত্রসমূহের বিবরণ দিলেন। তখন নবী (ﷺ) তাঁর মাথা তুলে বললেন- সে-সব দেশের লোকেরা তাদের কোন পূন্যবান ব্যক্তি মারা গেলে তার সমাধিতে মসজিদ নির্মাণ করত এবং তাতে এসব চিত্র অঙ্কন করত। তারা হলো আল্লাহর দরবারে নিকৃষ্ট মাখলুক।” ২৮\n\n২৮ - ইমাম বুখারি, আস-সহিহ, কিতাবুল জানাইয, বাবু বিনাইল মাসজিদি আলাল ক্বাবর, হাদিস নং- ১২৭৬; ইমাম মুসলিম, আস-সহিহ, হাদিস নং- ১২০৯; কিছু শব্দগত পার্থক্যসহ ইমাম বুখারি তাঁর আস-সহিহ গ্রন্থে হাদিসটি আরো কয়েক স্থানে বর্ণনা করেছেন।\n\n\n ২নং হাদিস:\n\n\nعَنْ عُرْوَةَ عَنْ عَائِشَةَ رَضِيَ اللَّهُ عَنْهَا قَالَتْ قَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي مَرَضِهِ الَّذِي لَمْ يَقُمْ مِنْهُ لَعَنَ اللَّهُ الْيَهُودَ وَالنَّصَارَى اتَّخَذُوا قُبُورَ أَنْبِيَائِهِمْ مَسَاجِدَ لَوْلَا ذَلِكَ أُبْرِزَ قَبْرُهُ غَيْرَ أَنَّهُ خَشِيَ أَوْ خُشِيَ أَنَّ يُتَّخَذَ مَسْجِدًا\n\n\n-“হযরত আয়িশা (رضي الله عنه) থেকে বর্নিত। তিনি বলেন, রাসুল (ﷺ) অন্তিম রোগ শয্যায় বলেন ইয়াহুদি ও নাসারাদের প্রতি লা‘নত হোক। কারণ, তারা নিজেদের নবীগণের কবরকে সিজদার স্থানে পরিণত করেছে। (বর্ণনাকারী বলেন) এরূপ আশঙ্কা না থাকলে রাসুল (ﷺ)-এর কবরকে (ঘরের বেষ্টনীতে সংরক্ষিত না রেখে) খোলা রাখা হতো।” ২৯\n\n২৯ -\n\n(ক) ইমাম বুখারি, আস-সহিহ, কিতাবুল জানাইয, বাবু মা জা-আ ফী ক্বাবরিন নাবিয়্যি সাল্লাল্লাহু আলাইহি ওয়া সাল্লাম ওয়া আবী বাকরিও ওয়া উমারা (رضي الله عنه), হাদিস নং- ১৩২৪;\n\n(খ) ইমাম মুসলিম, আস-সহিহ, হাদিস নং- ১২১২; কিছু শব্দগত পার্থক্যসহ হযরত আয়েশা থেকে এবং ভিন্ন সনদেও ইমাম বুখারি তাঁর আস-সহিহ গ্রন্থে হাদিসটি কয়েক স্থানে বর্ণনা করেছেন।\n\n\nউপর্যুক্ত এ হাদিস দু’টি ছাড়াও হযরত জুনদুব বিন জুনাদাহ (رضي الله عنه) হতে আরেকটি হাদিস বর্ণিত হয়েছে যে,\n\n\nوَإِنَّ مَنْ كَانَ قَبْلَكُمْ كَانُوا يَتَّخِذُونَ قُبُورَ أَنْبِيَائِهِمْ وَصَالِحِيهِمْ مَسَاجِدَ أَلاَ فَلاَ تَتَّخِذُوا الْقُبُورَ مَسَاجِدَ إِنِّى أَنْهَاكُمْ عَنْ ذَلِكَ\n\n\n-“বিশিষ্ট সাহাবি হযরত জুনদুব বিন জুনাদাহ (رضي الله عنه) হতে বর্ণিত। তিনি বলেন, আমি মহানবী (ﷺ) থেকে এ কথা বলতে শুনেছি যে, হে মুসলমানগণ! জেনে রেখ! নিশ্চয় তোমাদের পূর্ববর্তী উম্মতগণ তাদের নবী ও বুযর্গগণের কবরসমূহকে মসজিদে পরিণত করতেন। সাবধান! তোমরা তাঁদের কবরসমূহকে মসজিদে বানাইও না। আমি তোমাদেরকে এরূপ কাজ থেকে বারণ করছি।” ৩০\n\n৩০ - ইমাম মুসলিম, আস-সহিহ, কিতাবুল মাসাজিদ, বাবুন্ নাহয়ি ‘আন বিনাইল মাসাজিদি ‘আলাল ক্বুবূর, হাদিস নং- ১২১৬; মিশকাত, হাদিস নং- ৭১৩\n\n\nএকটু লক্ষ্য করলেই দেখবেন যে, উল্লেখিত এ হাদিস তিনটিসহ এ ধরনের আরো যত বর্ণনা রয়েছে, সবগুলো রিওয়ায়াতেই পূর্ববর্তী উম্মত বা ইহুদি-নাসারা তথা বিধর্মীদের সম্পর্কে আলোচনা করা হয়েছে এবং তাদের প্রতিই লা‘নত করা হয়েছে-\n\n\n✦        যারা কি-না আম্বিয়ায়ে কিরাম ও নেককার বুযর্গানে দ্বীনের কবর-মাযারকে পূজা করত বা কবরকে কিবলা বানিয়ে ইবাদাত করত,\n\n\n✦        কিংবা ঠিক কবরেরই উপরে মসজিদ-গীর্জা-সিজদার স্থান বানিয়ে নিত।\n\n\nসামান্য জ্ঞান সম্পন্ন লোকগণ এটুকু বুঝে নিতে পারবেন যে, নবী ও ওলিগণের মাযারসমূহের সহিত অত্র হাদিসসমূহের কোন সম্পর্ক রয়েছে কি-না? নবী ও বুযর্গগণের কবর-মাযার সমূহকে মসজিদে পরিণত করার দায়ে ইহুদি ও খ্রিষ্টানদের উপর যে অভিশাপ প্রদান করা হয়েছে, তার কারণ কী? হাদিসগুলো সম্পর্কে বিখ্যাত মুহাদ্দিস ও ফকিহগণের ব্যাখ্যামূলক আলোচনা অবতারণা করার পূর্বে ১নং হাদিসখানার প্রতি আবারও দৃষ্টিপাত করুন। দয়াল নবী (ﷺ) সেখানে ইরশাদ করেন: ‘তখনকার মানুষের নিয়ম ছিল- যদি তাদের মধ্যে কোন একজন নেককার ব্যক্তি মারা যেত, তাহলে-\n\n\n\"উক্ত ব্যক্তির কবরের উপর মসজিদ নির্মাণ করতো এবং তারা সেখানে বিভিন্ন ছবি আঁকতো। আর কিয়ামতের দিনে এ সকল লোকগণই হবে আল্লাহর নিকৃষ্টতম সৃষ্টি।’\n\n\nএ আলোচ্য হাদিস থেকে বুঝা যায়, নবীগণের মাযারের উপর মসজিদ নির্মাণ করা এবং তাঁদের কবরসমূহ বা ছবিসমূহ তৈরী করার অর্থ হলো- এগুলোর পূজা করা। এরই ফলশ্রুতিতে মানব গোষ্ঠী অভিশাপের অধিকারী হয়।\n\n\nএ প্রসঙ্গে নিম্নোক্ত হাদিসটি আরো স্পষ্ট বর্ণিত হয়েছে যে,\n\n\nعَنْ عَطَاءِ بْنِ يَسَارٍ أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ اللَّهُمَّ لَا تَجْعَلْ قَبْرِي وَثَنًا يُعْبَدُ اشْتَدَّ غَضَبُ اللَّهِ عَلَى قَوْمٍ اتَّخَذُوا قُبُورَ أَنْبِيَائِهِمْ مَسَاجِدَ\n\n\n-“হযরত আতা’ ইবনু ইয়াসার থেকে বর্ণিত। নবীজি (ﷺ) ইরশাদ করেন: হে আল্লাহ্! আমার কবরকে মূর্তিতে পরিণত কর না, যার পূজা করা হবে। ওই কওমের জন্য খোদার কঠিন গযব আছে, যারা স্বীয় নবীদের কবরসমূহকে মসজিদে পরিণত করেছে।” ৩১\n\n৩১ - ইমাম মালিক, আল-মুয়াত্তা, হাদিস নং- ৫৯৩; খতিব তিবরিযি, মিশকাত, কিতাবুল মাসাজিদ, হাদিস নং- ৭৫০; ইমাম মালিক হাদিসটি মুরসাল সূত্রে বর্ণিনা করেন।\n\n\nএ হাদিস থেকে বুঝা যায়, কবরকে মসজিদে পরিণত করার অর্থ এই যে- ‘তাঁদের পূঁজা করা, অথবা অন্ততঃ পক্ষে তাঁদেরকে কিবলা বানিয়ে তাঁদের অভিমুখে নামায পড়া।’ যেমন অন্য হাদিসে এসেছে:\n\n\nعَنْ بُسْرِ بْنِ عُبَيْدِ اللَّهِ قَالَ سَمِعْتُ وَاثِلَةَ بْنَ الأَسْقَعِ يَقُولُ سَمِعْتُ أَبَا مَرْثَدٍ الْغَنَوِىَّ يَقُولُ قَالَ رَسُولُ اللَّهِ صلى الله عليه وسلم لاَ تَجْلِسُوا عَلَى الْقُبُورِ وَلاَ تُصَلُّوا إِلَيْهَا\n\n\n-“হযরত আবু মারছাদ আল-গানাভিয়্যা বলেন, হুযুর আকরাম (ﷺ) ঘোষণা করেন- ‘তোমরা কবরের উপর বসিও না এবং এর দিকে (কিবলা বানিয়ে) নামায পড়ো না।” ৩২\n\n৩২ - ইমাম আবু দাউদ, আস-সুনান, কিতাবুল জানায়িয, হাদিস নং- ৩২৩১\n\n\nএখানে খাস করে কবরের উপর নামায পড়াকে নিষেধ করা হয়েছে। কেননা নামায পড়তে হলে কবরের উপর উপবিষ্ট হতে হবে। অথচ কবর হলো সমাহিত ব্যক্তিরই হক। এ কারণেই নবী পাক (ﷺ) ইহুদি ও নাসারাদের উপর অভিশাপ প্রদান করেছেন এবং তিনি স্বীয় উম্মতগণকে এ ধরনের কাজ থেকে বিরত থাকার জন্য সর্তক করেছেন। প্রত্যেক মুসলমান দৃঢ়ভাবে একথা বিশ্বাস করেন যে, প্রত্যেক মু’মিনের কবর পূজা করা শিরক। (মা‘আযাল্লাহ)! যারা কবরকে মা‘বুদ বা উপাস্য হিসাবে মনে করে, তারা কোন ধরনের মু’মিন? যে সকল হাদিসের মধ্যে কবরের উপর গৃহ নির্মাণ করাকে নিষেধ করা হয়েছে, তাতে এ ধরনের গৃহ নির্মাণের কথাকে বুঝানো হয়েছে। আর এটাই হলো হাদিসের উত্তম ব্যাখ্যা।\n\n\nমূলকথা, উপরে বর্ণিত হাদিসগুলো দ্বারা গম্বুজ নির্মাণ হারাম প্রমাণিত হওয়া তো দূরের কথা, এমন কি গম্বুজ সম্পর্কিত কোন আলোচনাই হাদিসসমূহে উল্লেখ নেই। সুতরাং আল্লাহর ইবাদতের জন্য যে সকল মসজিদসমূহ কবরের পার্শ্বে নির্মিত হয়েছে, তা কখনো হারাম হবে না। অভিজ্ঞ ইমাম ও হাদিস বিশারদগণ উক্ত হাদিসসমূহ দ্বারা এ অর্থই নিয়েছেন।\n\n\nপ্রশ্নে উত্থাপিত প্রথম দু’টি হাদিসের মতই আরো দু’টি হাদিস বর্ণিত হয়েছে। যথা-\n\n\nসুপ্রসিদ্ধ সাহাবি হযরত আব্দুল্লাহ বিন আব্বাস (رضي الله عنه) হতে বর্ণিত,\n\n\nعَنِ ابْنِ عَبَّاسٍ قَالَ لَعَنَ رَسُولُ اللَّهِ صلى الله عليه وسلم زَائِرَاتِ الْقُبُورِ وَالْمُتَّخِذِينَ عَلَيْهَا الْمَسَاجِدَ وَالسُّرُجَ\n\n\n-“হযরত রাসুলুল্লাহ (ﷺ) কবর জিয়ারতকারিনী মহিলাগণ এবং কবরের উপর বাতি স্থাপনকারী ও মসজিদ নির্মাণকারীগণের উপর অভিশাপ প্রদান করেছেন।” ৩৩\n\n৩৩ - ইমাম আবু দাউদ, আস-সুনান, কিতাবুল জানায়িয, হাদিস নং- ৩২৩৮; আলবানি হাদিসটিকে দ্ব‘ঈফ বলেছেন\n\n\n ইমাম মুসলিম (رحمة الله)\u0027 বর্ণনা করেন:\n\n\nعَنْ جَابِرٍ قَالَ نَهَى رَسُولُ اللَّهِ صلى الله عليه وسلم أَنْ يُجَصَّصَ الْقَبْرُ وَأَنْ يُقْعَدَ عَلَيْهِ وَأَنْ يُبْنَى عَلَيْهِ\n\n\n-“হযরত জাবির (رضي الله عنه) হতে বর্ণিত। তিনি বলেন, হুযুর (ﷺ) কবরের উপর চুনকাম করা, ইমারত তৈরী করা এবং এর উপর বসতে নিষেধ করেছেন।” ৩৪\n\n৩৪ -\n\n(ক) ইমাম মুসলিম, আস-সহিহ, কিতাবুল জানায়িয, হাদিস নং- ২২৮৯;\n\n(খ) খতিব তিবরিযি, মিশকাত, হাদিস নং- ১৬৭০\n\n\nআবার অধিকাংশ ফকিহগণ يكره البناء علي القبور-কবরের উপর ইমারত তৈরী করাকে অপছন্দ করেছেন।\n\n\nউপল্লেখিত হাদিসসমূহ এবং ফকিহগণের এমন ইবারতের দ্বারাও আপত্তি পেশ করা হয় যে, কবর পাকা করা, কবরের উপর ইমারত তৈরী করা এবং কবরের পাশে খাদিম বনে অবস্থান করা হারাম।\n\n\nএর জবাবে বলব, মূলতঃ তারা হাদিসগুলোর ব্যাখ্যা না জানার কারণে, কিংবা একগুঁয়েমিতা বশতঃ নির্দিষ্ট দলের এজেন্ডা বাস্তবায়নের জন্য, অথবা নবী-ওলিগণের সাথে শত্রæতা বশতই অপব্যাখ্যার আশ্রয় নিয়ে বিধর্মীদের জন্য প্রয়োগ হওয়া বিধানকে মুসলমানদের উপর আরোপ করে মাযার ভাঙ্গার মত জঙ্গি তৎপরতাকে উস্কে দিতেই এ ধরণের ফাতওয়াবাজি করে থাকে। আল্লাহ্ আমাদেরকে এদের ঈমান নাশক খপ্পর থেকে বেঁচে থাকার তাওফিক দান করুন।\n\n"},{"1":"তিন ধরনের কবর পাকা করা নিষেধ","2":"তিন ধরনের কবর পাকা করা নিষেধ\n\n\nহাকিমুল উম্মত মুফতি আহমাদ ইয়ার খান নঈমি (رحمة الله)\u0027। তিনি তাঁর বিখ্যাত ‘জা-আল-হক’ কিতাবে লিখেন:\n\n\n“তিন ধরনের কবর পাকা করা নিষেধ:\n\n\nএক, কবরের আভ্যন্তরীন অংশ যা লাশের সাথে সংযুক্ত। এ জন্য হাদিস শরিফে أن يجصص القبور বলা হয়েছে, কিন্তু علي القبور বলা হয় নি।\n\n\nদুই, সাধারণ মুসলমানদের কবর পাকা করা। কেননা এতে কোন ফায়দা নেই। তাই নির্বিশেষে প্রত্যেক কবরকে পাকা করতে নিষেধ করেছেন।\n\n\nতিন, কারুকার্য করার উদ্দেশ্যে, লৌকিকতার কারণে বা গর্ববোধ করার জন্য কবর পাকা করা।” ৩৫\n\n৩৫ - জা-আল-হক্ব, ১ম খন্ড\n\n\nএ তিন ধরনের কবর পাকা করা নিষেধ। কিন্তু স্মৃতি রক্ষার জন্য যদি কোন আল্লাহর ওলির কবর পাকা করা হয়, তাহলে জায়িয। কেননা হুযুর আলাইহিস সালাম হযরত উসমান ইবনে মায‘উনের কবর পাথর দ্বারা তৈরী করিয়েছিলেন, যেমন পূর্বে বর্ণনা করা হয়েছে। প্রখ্যাত আশ‘আতুল লুম‘আত গ্রন্থে أن يجصص القبور এর ব্যাখ্যা প্রসঙ্গে বলা হয়েছে- لما فيه من الزينة والتكلف -কেননা এতে কেবল সজ্জিতকরণ ও লৌকিকতা প্রকাশ পায়। তাই বোঝা গেল যে, যদি এজন্য না হয়, তাহলে জায়িয আছে।"},{"1":"কবরের উপর ইমারত তৈরী করাঃ আপত্তি ও নিষ্পত্তি","2":"কবরের উপর ইমারত তৈরী করাঃ আপত্তি ও নিষ্পত্তি\n\n\n\nان يبني عليه (কবরের উপর ইমারত তৈরী করা) এরও কয়েকটি অর্থ আছে:\n\n\nপ্রথমত, কবরের উপর এভাবে ইমারত তৈরী করা যে, কবরটা ওয়ালের অন্তর্ভুক্ত হয়ে যায়। যেমন-\n\n\n❏ ফাতাওয়ায়ে শামীতে আছে-\n\n\nوتكره الزيادة عليه لما في المسلم نهى رسول الله عليه السلام أن يجصص القبر وأن يبنى عليه\n\n\n-“কবরকে এক হাত থেকে বেশী উঁচু করা নিষেধ। কেননা মুসলিম শরিফে বর্ণিত আছে যে, হুযুর আলাইহিস সালাম কবরকে পাকা করা এবং এর উপর কিছু তৈরী করা নিষেধ বলেছেন।” ৩৬\n\n৩৬ - আল্লামা শামী, রাদ্দুল মুহতার আলাদ্ দুররিল মুখতার, কিতাবুল জানায়িয, ১/৬৬২\n\n\n❏ আদ-দুররুল মুখতার কিতাবেও বর্ণিত আছে-\n\n\nوتكره الزيادة عليه من التراب لأنه بمنزلة البناء\n\n\n-“কবরের উপর মাটির স্তুপ করা নিষেধ। কেননা এটা ইমারত তৈরী করার পর্যায়ভুক্ত হয়ে যায়।” ৩৭\n\n৩৭ - আল্লামা আলাউদ্দীন হাসকাফী, আদ-দুররুল মুখতার,কিতাবুল জানায়িয, দাফনুল মায়্যিত\n\n\nএর থেকে বোঝা গেল যে, কবরের উপর তৈরী করা মানে কবর দেওয়ালের অভ্যন্তরে পতিত হওয়া। কিন্তু গম্বুজ যা কবরের চারিদিক পরিবেষ্টিত করে তৈরী করা হয়, তা নিষেধ নয়।\n\n\nদ্বিতীয়ত, এ নিষেধাজ্ঞা সাধারণ মুসলমানদের কবরের বেলায় প্রযোজ্য, নবী-ওলিগণ বা বুযর্গগণের বেলায় নয়।\n\n\nতৃতীয়ত, এ ইমারত তৈরীর বিশ্লেষণ স্বয়ং অন্য হাদিসে রয়েছে। যেমন স্বয়ং নবীজি বলেন-\n\n\nاللهم لاتجعل قبري وثنا يعبد اشتد غضب الله علي قوم اتخذوا قبور أنبيائهم مساجد\n\n\n-“হে আল্লাহ, আমার কবরকে মূর্তিতে পরিণত কর না, যার পূজা করা হবে। ওই কওমের জন্য খোদার কঠিন গযব আছে, যারা স্বীয় নবীদের কবরসমূহকে মসজিদে পরিণত করেছে।” ৩৮\n\n৩৮ -\n\n(ক) ইমাম মুসলিম, আস-সহিহ, কিতাবুল জানায়িয, হাদিস নং- ২২৮৯;\n\n(খ) খতিব তিবরিযি, মিশকাত, হাদিস নং- ১৬৭০\n\n\nবোঝা গেল, কোন কবরকে মসজিদে পরিণত করা বা এর উপর ইমারত তৈরী করা বা সেদিক হয়ে নামায পড়া হারাম। এটাই হচ্ছে -‘কবরকে মসজিদে পরিণত করো না’- হাদিসের ভাবার্থ।\n\n\n"},{"1":"কবরকে মসজিদে পরিণত করো নাঃ আপত্তি ও নিষ্পত্তি","2":"কবরকে মসজিদে পরিণত করো নাঃ আপত্তি ও নিষ্পত্তি\n\n\n\nকবরকে মসজিদ বানানোর অর্থ হচ্ছে এর ইবাদত করা অথবা, একে কিবলা সাব্যস্ত করে সেদিকে সিজদা করা।\n\n\nবিশ্ব বরেণ্য হাদিস বিশারদ, যুগশ্রেষ্ঠ অদ্বিতীয় হাফিযে হাদিস আল্লামা আবুল ফযল শিহাবুদ্দীন ইবনে হাজার আল-আসকালানি শাফেয়ি (رحمة الله)\u0027 বুখারি শরিফের ব্যাখ্যা গ্রন্থে বলেন:\n\n\nوقال البيضاوي لما كانت اليهود والنصارى يسجدون لقبور الأنبياء تعظيما لشأنهم ويجعلونها قبلة يتوجهون في الصلاة نحوها واتخذوها أوثانا لعنهم ومنع المسلمين عن مثل ذلك فأما من أتخذ مسجدا في جوار صالح وقصد التبرك بالقرب منه لا التعظيم له ولا التوجه نحوه فلا يدخل في ذلك الوعيد\n\n\n-“ইমাম বায়যাভি (رحمة الله)\u0027 বলেন: যখন ইহুদি ও খৃষ্টানগণ স্বীয় নবীদের কবরসমূহের সম্মানার্থে সিজদা করতো, তাঁদের কবরসমূহের দিকে কিবলামুখী হয়ে নামায পড়তে লাগলো এবং এ কবরসমূহকে মূর্তির ন্যায় পূজা করতে লাগলো, তখন আল্লাহ তা‘আলা ও তদ্বীয় রাসুল তাদের প্রতি অভিশাপ প্রদান করেন এবং মুসলমানদেরকে এরূপ কাজ থেকে বারণ করেন। কিন্তু কেউ যদি বরকত লাভের উদ্দেশ্যে নেককার বুযর্গগণের মাযার সংলগ্ন কোন মসজিদ প্রতিষ্ঠা করেন এবং তাঁদের সম্মানার্থে মাযারের দিকে নামায না পড়েন, তবে এ ধরনের মাযার হাদিসের বর্ণিত শাস্তির (বা নিষেধাজ্ঞার) অন্তর্ভুক্ত থাকবে না।” ৩৯\n\n৩৯ - ইবনু হাজার আসকালানি, ফাতহুল বারী শারহু সাহিহিল্ বুখারী: ১/৫২৫, দারুল মা‘রেফাহ্, বৈরুত, ১৩৭৯ হিজরি\n\n\nতিনি আরও বলেন:\n\n\nفوجه التعليل إن الوعيد على ذلك يتناول من أتخذ قبورهم مساجد تعظيما ومغالاة كما صنع أهل الجاهلية وجرهم ذلك إلى عبادتهم ويتناول من أتخذ أمكنة قبورهم مساجد بان تنبش وترمى عظامهم فهذا يختص بالأنبياء ويلتحق بهم أتباعهم وأما الكفرة فإنه لا حرج في نبش قبورهم إذ لا حرج في إهانتهم\n\n\n-“ইল্লত বা কারণ প্রদর্শনের প্রক্রিয়া হলো- এই হাদিসে বর্ণিত শাস্তি বা নিষেধাজ্ঞা তাদের জন্য প্রযোজ্য, যারা স্বীয় নবী ও বুযর্গগণের মাযারসমূহকে অতিশয় সম্মানার্থে মসজিদ বানিয়েছেন, যেমনটি জাহিলি যুগের অধিবাসীদের আমল ছিল। পরবর্তীতে তারা ধাপে ধাপে এ গুলোর পূজা-অর্চনা শুরু করতে দিত। আর এ নিষেধাজ্ঞা তাদের জন্যেই প্রযোজ্য, যারা নেককার বুযর্গগণের কবরসমূহ নির্মাণ করে তদস্থলে মসজিদ নির্মাণ করে। কবর নিশ্চিহ্ন করার উপর আরোপিত নিষেধাজ্ঞাটি একমাত্র নবীগণ ও তাদের অনুসারীদের জন্য খাছ। কাফিরদের কবর উচ্ছেদ করার ব্যাপারে কোন অসুবিধা নেই। কারণ, তাদের প্রতি অপমান প্রদর্শনের ব্যাপারে কোন বাঁধা নেই। ৪০\n\n৪০ - ইবনু হাজার আসকালানি, ফাতহুল বারী শারহু সাহিহিল্ বুখারী: ১/৫২৪, দারুল মা‘রেফাহ্, বৈরুত, ১৩৭৯ হিজরি।\n\n\nএ দ্বারা বুঝা যায় যে, বরকত লাভের উদ্দেশ্যে বুযর্গানে দ্বীনের মাযার সংলগ্ন মসজিদ নির্মাণ করা বৈধ। হাদিসে এর কোন মতবিরোধ পরিলক্ষিত হয় নি। এতে গম্বুজ ও ছাদ নির্মাণের বৈধতারও প্রমাণ মেলে। কারণ বিরুদ্ধবাদীগণের মতে মসজিদ ও গম্বুজ নির্মাণের হুকুম এক ও অভিন্ন। যেহেতু তারা মসজিদ নির্মাণের অবৈধতার উপর ভিত্তি করে গম্বুজ ও ছাদ নির্মাণের অবৈধতার দলিল পেশ করেছেন। তাই এখানেও মসজিদের বৈধতার উপর ভিত্তি করে গম্বুজ ও ছাদ নির্মাণের বৈধতা প্রমাণিত হলো।\n\n\nউক্ত গ্রন্থে ইমাম ইবনু হাজার আসকালানি আরও বলেন:\n\n\nوما يكره من الصلاة في القبور يتناول ما إذا وقعت الصلاة على القبر أو إلى القبر أو بين القبرين وفي ذلك حديث رواه مسلم من طريق أبي مرثد الغنوي مرفوعا لا تجلسوا على القبور ولا تصلوا إليها أو عليها قلت وليس هو على شرط البخاري فأشار إليه في الترجمة وأورد معه اثر عمر الدال على أن النهي عن ذلك لا يقتضي فساد الصلاة\n\n\n-“কবরে নামায পড়া তখন মাকরূহ হবে, যখন কবরকে কিবলা বানিয়ে বা কবরের উপর বা কবরদ্বয়ের মাঝখানে নামায আদায় করা হয়। এ প্রসঙ্গে ইমাম মুসলিম হযরত আবু মারছাদ গানাভিয়্যা সূত্রে একটি হাদিস বর্ণনা করেছেন। হুযুর আকরম (ﷺ) ইরশাদ করেন- তোমরা কবরের উপর বসিও না। কবরের দিকে কিবলা করিও না। কবরের উপর নামায পড়িও না। আমার (ইমাম ইবনু হাজার আসকালানি) অভিমত, এ হাদিসটি ইমাম বুখারির আরোপিত শর্তানুসারে বর্ণিত হয় নি। তাই তিনি স্বীয় অধ্যায়ের শিরোনামে এ সম্পর্কে ইঙ্গিত দেন এবং তিনি তৎসঙ্গে হযরত উমর কর্তৃক বর্ণিত এমন একটি হাদিস উল্লেখ করেন, যাতে স্পষ্ট বুঝা যায় যে, এ নিষেধাজ্ঞাটি দ্বারা নামায ভঙ্গ হবে না।” ৪১\n\n৪১ - ইবনু হাজার আসকালানি, ফাতহুল বারী শারহু সাহিহিল্ বুখারী: ১/৫২৪, দারুল মা‘রেফাহ্, বৈরুত, ১৩৭৯ হিজরি।\n\n\nপ্রখ্যাত হাদিস বিশারদ ইমাম বদরুদ্দিন আবু মুহাম্মদ মাহমুদ বিন আহমদ আইনি তাঁর বিখ্যাত গ্রন্থ ‘উমদাতুল ক্বারী শারহু সাহীহিল্ বুখারী’তে এবং সুপ্রসিদ্ধ হাদিস বিশারদ হযরত মুল্লা আলি ক্বারি তাঁর ‘মিরক্বাতুল মাফাতীহ শারহু মিশকাতিল মাসাবীহ’ গ্রন্থেও অনুরূপ আলোচনা করেছেন। পাক-ভারত উপমহাদেশের আলেমকুল শিরোমনি শায়খ আব্দুল হক মুহাদ্দিসে দেহলভি-ও বলেন:\n\n\nوالمتخذين عليها المساجد والسرج لعنت کرده ست رسول خدا صلى الله عليه وسلم کانے راکه میگیرند بر قبور مسجدها یعنی سجده برندگاں بجانب قبر بقصد تعظیم\n\n\n-“যারা কবরের উপর মসজিদ নির্মাণ করে, হুযুর আকরাম (ﷺ) তাদের উপর লা‘নত করেছেন এবং যারা মাযারের সম্মানার্থে সিজদা করে, এখানে তাদেরকে বুঝানো হয়েছে।” ৪২\n\n৪২ - শায়খ আব্দুল হক মুহাদ্দিসে দেহলভি, আশি‘আতুল লুম‘আত শরহে মিশকাত: ১/২৬৬\n\n"},{"1":"কবরকে মসজিদে পরিণত করার অর্থ","2":"কবরকে মসজিদে পরিণত করার অর্থ\n\n\n\nকবরকে মসজিদে পরিণত করার অর্থ কবরের প্রতি সিজদা করা। আর সিজদা দু’প্রকার:\n\n\n১.        ইবাদতের উদ্দেশ্যে বিশেষ বিশেষ কবরসমূহকে সিজদা করা। যেমন- মূর্তি উপাসকগণ যেরূপ পূজা করে থাকে।\n\n\n২.        সিজদার উদ্দেশ্য আল্লাহর ইবাদত করা কিন্তু সাথে এ আকিদা পোষণ করা যে, নামায তার ইবাদত আর কবরমুখী হয়ে নামায পড়া আল্লাহর সান্নিধ্য ও সন্তুষ্টি লাভের অন্যতম উপায়। আর তার জন্য রয়েছে আল্লাহর নিকট উত্তম মর্যাদা। কারণ এ ধরনের ইবাদতের মধ্যে নিহিত রয়েছে আল্লাহর আনুগত্য ও নবীদের প্রতি পরম শ্রদ্ধাবোধ।\n\n\nইসলামের দৃষ্টিতে উভয় প্রকারের সিজদা অবৈধ ও অনভিপ্রেত। প্রথমোক্ত সিজদা ‘শিরকে জলি’ বা প্রকাশ্য শিরক ও খাঁটি কুফরি কাজ। আর শেষোক্ত কাজটি ‘শিরকে খফি’ বা অপ্রকাশ্য শিরক। তাদের জন্য রয়েছে আল্লাহর লা‘নত ও অভিশাপ। আলিমদের মধ্যে এ ব্যাপারে কারো দ্বিমত নেই যে, বরকত ও সম্মানের উদ্দেশ্যে নবী ও বুযর্গগণের মাযারসমূহের দিকে নামায পড়া হারাম।\n\n\nতবে যদি নামাযের জন্য মাযার সংলগ্ন কোন মসজিদ নির্মিত হয় এবং কবরমুখী হয়ে নামায পড়া তার উদ্দেশ্য না থাকে, বরং পূণ্যাত্মা ওলির বরকত এবং তার রুহানি ও নুরানি সাহায্য আমাদের ইবাদাত কবুল ও পরিপূর্ণ হওয়ার বাসনা রাখে, তাহলে শরিয়তের আলোকে এ ধরনের মাযার সংলগ্ন মসজিদ প্রতিষ্ঠার ব্যপারে কোন অসুবিধা নেই।\n\n\nএ আলোচনা দ্বারা আপত্তিকারীদের উপস্থাপিত হাদিসের ব্যাখ্যা হয়ে গেল এবং সুস্পষ্ট বোঝা গেল যে, রাসুল পাক (ﷺ) ও ফকিহগণ গম্বুজ তৈরী করা থেকে নিষেধ করেন নি বরং কবরকে সিজদাগাহে পরিণত করা থেকে নিষেধ করেছেন। যদি ইমারত নির্মাণকারীর এ ধারণা থাকে যে ইমারতের দ্বারা মৃতব্যক্তির আরাম ও উপকার হয়, তাহলে নাজায়িয, কেননা এটা ভুল ধারণা। কিন্তু যিয়ারতকারীদের আরামের জন্য যদি ইমারত তৈরী করা হয়, তাহলে জায়িয।\n\n"},{"1":"কবরের উপর ইমারত তৈরী ‘সুন্নাতে সাহাবা’","2":"কবরের উপর ইমারত তৈরী ‘সুন্নাতে সাহাবা’\n\n\n\nএসব বিশ্লেষণ এজন্য করা হয়েছে যে, অনেক সাহাবায়ে কিরাম বিশেষ বিশেষ কবরের উপর ইমারত তৈরী করেছেন। এটাকে ‘সুন্নাতে সাহাবা’ বলা যায়। যেমন- হযরত ফারুক আ‘যম (رضي الله عنه) হুযুর আলাইহিস সালামের পবিত্র কবরের চার পাশে ইমারত তৈরী করিয়েছেন। সায়্যিদুনা হযরত ইবনু যুবায়র (رضي الله عنه) একে আরও সুন্দর করেছেন। হযরত ইমাম যায়নুল আবেদিন (رضي الله عنه)-এর স্ত্রী তার স্বামীর কবরের উপর তাঁবু স্থাপন করেছিলেন। হযরত যায়নুল আবেদিনের স্ত্রীর এ কার্যের প্রেক্ষাপটে মুল্লা আলি কারি (رحمة الله)\u0027 তাঁর রচিত মিরকাত শরহে মিশকাতে উল্লেখ করেছেন-\n\n\nالظاهر أنه لاجتماع الأحباب للذكر والقراءة وحضور الأصحاب للدعاء بالمغفرة والرحمة وأما حمل فعلها على العبث المكروه كما فعله ابن حجر فغير لائق بصنيع أهل البيت\n\n\n-“এটা সুস্পস্ট যে, বন্ধুবান্ধব ও সাহাবা কিরামকে জমায়েত করার অভিপ্রায়ে এ ঘরটা তৈরী করা হয়েছিল, যাতে যিকর-আযকার, কুরআন তিলাওয়াত ও মাগফিরাতের জন্য প্রার্থনা করা যায়। কিন্তু উক্ত বিবি সাহেবানির এ কাজকে অনর্থক অর্থাৎ মাকরূহ সাব্যস্ত করা আহলে বাইতের শানের পরিপন্থী।” ৪৩\n\n৪৩ - মুল্লা আলি ক্বারি, মিরক্বাতুল মাফাতীহ শারহু মিশকাতিল মাসাবীহ, কিতাবুল জানায়িয, ৬/১২, শামেলা\n\n\nপরিষ্কার বোঝা গেল, অনর্থক ইমারত তৈরী করা নিষেধ, কিন্তু যিয়ারতকারীদের আরামের জন্য জায়িয। অধিকন্তু হযরত উমর (رضي الله عنه) হযরত যয়নব বিনতে জাহাশ (رضي الله عنه)-এর কবরের উপর গম্বুজবিশিষ্ট ঘর তৈরী করিয়েছিলেন। হযরত আয়েশা সিদ্দিকা (رضي الله عنه) নিজের ভাই হযরত আব্দুর রহমান ও হযরত মুহাম্মদ ইবনে হানাফিয়া হযরত আব্দুল্লাহ ইবনু আব্বাস (رضي الله عنه)-এর কবরের উপর গম্বুজ তৈরী করেছিলেন।\n\n\nমুনতাকা শারহুল মুয়াত্তা লিল-ইমাম মালিক গ্রন্থে হযরত আবু আবদে সুলায়মান রাহমাতুল্লাহি আলাইহি বর্ণনা করেছেন-\n\n\nوَقَدْ ضَرَبَهُ عُمَرُ عَلَى قَبْرِ زَيْنَبَ بِنْتِ جَحْشٍ وَكَرِهَ ضَرْبَهُ عَلَى قَبْرِ الرَّجُلِ ابْنُ عُمَرَ وَأَبُو هُرَيْرَةَ وَأَبُو سَعِيدٍ الْخُدْرِيُّ وَابْنُ الْمُسَيِّبِ وَضَرَبَتْهُ عَائِشَةُ عَلَى قَبْرِ أَخِيهَا عَبْدِ الرَّحْمَنِ وَضَرَبَهُ مُحَمَّدُ بْنُ الْحَنَفِيَّةِ عَلَى قَبْرِ ابْنِ عَبَّاسٍ .. مَنْ كَرِهَهُ لِمَنْ ضَرَبَهُ عَلَى وَجْهِ السُّمْعَةِ وَالْمُبَاهَاةِ\n\n\n-“হযরত উমর (رضي الله عنه) হযরত যয়নব বিনতে জাহাশের কবরের উপর গম্বুজ তৈরী করেন। ইবনু উমর, আবু হুরায়রা, আবু সাঈদ খুদরি ও ইবনুল মুসায়্যিব গম্বুজ তৈরী করা অপছন্দ করেন। হযরত আয়েশা (رضي الله عنه) স্বীয় ভাই হযরত আবদুর রহমানের কবরের উপর এবং মুহাম্মদ ইবনু হানাফিয়া (ইবনু হযরত আলি) ইবনু আব্বাসের কবরের উপর গম্বুজ তৈরী করেছিলেন। যিনি গম্বুজ তৈরী করাকে অপছন্দ করেছেন (যেমন- ইবনু উমর, আবু হুরায়রা, আবু সাঈদ খুদরি ও ইবনুল মুসায়্যিব অপছন্দ করার কথা বর্ণিত হয়েছে), তিনি এ জন্য যে, যদি গর্ববোধ ও ভন্ডামী করার অভিপ্রায়ে এটা তৈরী করা হয়।”৪৪\n\n৪৪ - আল-মুনতাক্বা শারহুল মুয়াত্তা, কিতাবুল জানায়িয, বাবু মা জা-আ ফী দাফনিল্ মায়্যিত, ২/৪৫\n\n\nপ্রসিদ্ধ আল-বাদায়ি‘উস্ সানায়ি‘ গ্রন্থে বর্ণিত আছে-\n\n\nروي ان ابن عباس لما مات بالطائف صلى عليه محمد ابن حنفية وجعل قبره مسنما وضرب عليه فسطاطا\n\n\n-“যখন তায়িফে হযরত ইবনু আব্বাস (رضي الله عنه) ইনতিকাল ফরমান, তখন হযরত মুহাম্মদ ইবনু হানাফিয়া তার জানাযার নামায পড়েছেন, কবর প্রস্তুত করেছেন এবং কবরের উপর গম্বুজ তৈরী করিয়েছিলেন।” ৪৫\n\n৪৫ - আল-বাদায়ি‘উস্ সানায়ি‘, ১/৩২০\n\n\nবুখারি শরিফের ব্যাখ্যাগ্রন্থ উমদাতুল ক্বারী-তে রয়েছে- ضربه محمد ابن الحنفية علي قبر ابن عباس -হযরত মুহাম্মদ ইবনু হানাফিয়া হযরত ইবনু আব্বাসের কবরের উপর গম্বুজ তৈরী করিয়েছিলেন। সাহাবায়ে কিরাম এ কাজটি (অর্থাৎ গম্বুজ তৈরী) করলেন এবং সমস্ত উম্মত রাসুলে খোদার রওযা মুবারকে যাচ্ছেন। কোন মুহাদ্দিস, কোন ফকিহ কোন আলিম এ রওযা পাক নিয়ে কোন আপত্তি উত্থাপন করেন নি। তাই উপরোক্ত হাদিছের সেই বিশ্লেষণই করতে হবে, যা আমরা করেছি। আর কবরের উপর বসার অর্থ হচ্ছে- স্বয়ং কবরের উপর চড়ে বসা, যা নিষেধ। কিন্তু খাদিম হওয়া নিষেধ নয়। খাদিম হচ্ছে, যিনি কবরের রক্ষণাবেক্ষণ করেন, মাযারের দরজার চাবি নিজের কাছে রাখেন ইত্যাদি। এ কাজটা সাহাবায়ে কিরাম থেকে প্রমাণিত আছে। মুসলমানদের মাতা হযরত আয়েশা সিদ্দিকা (رضي الله عنه) হুযুর আলাইহিস সালামের রওযা পাকের পরিচর্যাকারিনী ও চাবি রক্ষয়িত্রী ছিলেন। যখন সাহাবায়ে কিরাম যিয়ারত করার ইচ্ছা পােষণ করতেন, তখন তাঁর দ্বারা তালা খুলে যিয়ারত করতেন। (মিশকাত শরিফের ‘আদ-দাফন’ অধ্যায়ে দেখুন) এখনও হুযুর (ﷺ)-এর রওযা পাকের খাদিম নিয়োজিত আছেন এবং কেউ ওটাকে নাজায়িয বলেন নি।\n\n\nউপরে নবী-ওলিগণের মাযার ও গম্বুজ নির্মাণের ব্যাপারে ৬টি হাদিসের পর্যারোচনা করা হয়েছে, যেগুলোর উপর ভিত্তি করে বিরোদ্ধবাদীরা মাযার ও গম্বুজ নির্মাণে আপত্তি করে থাকে। এখন আরো একটি হাদিস উপস্থাপন করছি, যে হাদিসের আশ্রয় নিয়ে নজদি-ওয়াহহাবিরা সাহাবায়ে কিরাম ও আহলে বাইতের মাযারসমূহ ভেঙ্গে ধুলিস্যাৎ করে দেয়। আশা রাখি, এরচেয়ে বেশি হাদিস তারা আর উপস্থাপন করতে সক্ষম হবে না।\n\n"},{"1":"উঁচু কবর ভেঙ্গে ফেলা সংক্রান্ত হাদিসের ব্যাখ্যা","2":"উঁচু কবর ভেঙ্গে ফেলা সংক্রান্ত হাদিসের ব্যাখ্যা\n\n\n\n ইমাম মুসলিম বর্ণনা করেছেন:\n\n\nعَنْ أَبِى الْهَيَّاجِ الأَسَدِىِّ قَالَ قَالَ لِى عَلِىُّ بْنُ أَبِى طَالِبٍ أَلاَّ أَبْعَثُكَ عَلَى مَا بَعَثَنِى عَلَيْهِ رَسُولُ اللَّهِ صلى الله عليه وسلم أَنْ لاَ تَدَعَ تِمْثَالاً إِلاَّ طَمَسْتَهُ وَلاَ قَبْرًا مُشْرِفًا إِلاَّ سَوَّيْتَهُ\n\n\n-“হযরত আবু হাইয়্যাজ আল-আসাদি থেকে বর্ণিত। তিনি বলেন: হযরত আলি (رضي الله عنه) আমাকে বলেছেন, আমি কি তোমাকে ওই কাজের জন্য পাঠাবো না, যে কাজের জন্য আমাকে হুযুর আলাইহিস সালাম পাঠিয়েছেন? কাজটি হচ্ছে- কোন ছবি বিনষ্ট করা ছাড়া রাখিও না এবং কোন উঁচু কবর রাখিও না, একে সমান করে দাও।” ৪৬\n\n৪৬ - ইমাম মুসলিম, আস-সহিহ, কিতাবুল জানায়িয, হাদিস নং- ২২৮৭\n\n\n আরো একটি বর্ণনা এসেছে বুখারি শরিফে:\n\n\nوَرَأَى ابْنُ عُمَرَ رَضِيَ اللَّهُ عَنْهُمَا فُسْطَاطًا عَلَى قَبْرِ عَبْدِ الرَّحْمَنِ فَقَالَ انْزِعْهُ يَا غُلَامُ فَإِنَّمَا يُظِلُّهُ عَمَلُهُ\n\n\n-“হযরত ইবনু উমর (رضي الله عنه) হযরত আব্দুর রহমানের কবরের উপর তাঁবু দেখে বলেছিলেন- হে বৎস! একে সরিয়ে ফেল, কেননা তাঁর আমলই তাঁর উপর ছায়া দিচ্ছে।” ৪৭\n\n৪৭ - ইমাম বুখারি, আস-সহিহ, কিতাবুল জনায়িয, বাবুল জারিদ ‘আলাল ক্ববর, ১/৪৫৭\n\n\nএ হাদিস দু’টি থেকে বোঝা গেল যে, যদি কোন কবরের উপর ইমারত তৈরী করা হয় বা কোন কবরকে উঁচু করা হয়, তাহলে ভেঙ্গে দেয়া দরকার।\n\n\nএর জবাব হলো- যেসব কবরকে ভেঙ্গে ফেলার জন্য হযরত আলি (رضي الله عنه)কে নির্দেশ দিয়েছিলেন, ওগুলো কাফিরদেরই কবর ছিল, মুসলমানদের নয়। এর কয়েকটি প্রমাণ রয়েছে।\n\n\nপ্রথমতঃ হযরত আলি (رضي الله عنه) বলেছেন- আমি তোমাকে ঐ কাজের জন্য পাঠাচ্ছি, যেটার জন্য আমাকে হুযুর আলাইহিস সালাম পাঠিয়েছিলেন। কিন্তু হুযুর আলাইহিস সালামের যুগে হযরত আলি (رضي الله عنه) যেসব কবর ধ্বংস করেছিলেন, ওগুলো কিছুতেই মুসলমানদের কবর হতে পারে না। কেননা, প্রত্যেক সাহাবার দাফন কার্যে হুযুর আলাইহিস সালাম অংশগ্রহণ করতেন। অধিকন্তু সাহাবায়ে কিরামও হুযুর আলাইহিস সালামের সাথে পরামর্শ ছাড়া কোন কাজ করতেন না। সুতরাং মুসলমানদের যা কবর ছিল, ওগুলো হয়তো হুযুর আলাইহিস সালামের উপস্থিতিতে বা তাঁর অনুমতি সাপেক্ষে হয়েছিল। তাহলে ওগুলো আবার কোন্ মুসলমানদের কবর ছিল, যা অবৈধ হয়েছিল এবং ভেঙ্গে ফেলতে হলো? অবশ্য ইহুদিদের কবর উঁচু করা হতো। যেমন- বুখারি শরিফে মসজিদে নববি নির্মাণের বর্ণনা প্রসঙ্গে উল্লেখ আছে-\n\n\nفَأَمَرَ النَّبِيُّ صَلَّى اللَّهُ عَلَيْهِ وَسَلَّمَ بِقُبُورِ الْمُشْرِكِينَ فَنُبِشَتْ\n\n\n-“হুযুর আলাইহিস সালাম মুশরিকদের কবরসমূহের বেলায় হুকুম দিয়েছিলেন। তখন ওগুলোকে উপড়ে ফেলা হয়েছিল।” ৪৮\n\n৪৮ - ইমাম বুখারি, আস-সহিহ, কিতাবুস সালাত, আবওয়াবুল মাসাজিদ, হাদিস নং- ৪১৪\n\n\nহযরত হাফিয ইবনু হাজার আসকালানি ফাতহুল বারী শারহুল বুখারিতে লিখেন:\n\n\nأي دون غيرها من قبور الأنبياء وأتباعهم لما في ذلك من الإهانة لهم\n\n\n-“নবীগণ ও তাঁদের অনুসারীদের কবরসমূহ বাদ দিয়ে, কেননা তাঁদের কবর উপড়ে ফেলাটা তাঁদের প্রতি অবমাননাকর হবে।” ৪৯\n\n৪৯ - ইবনু হাজার আসকালানি, ফাতহুল বারী শারহু সাহিহিল্ বুখারী: ১/৫২৪, দারুল মা‘রেফাহ্, বৈরুত, ১৩৭৯ হিজরি\n\n\nউপরে উল্লেখিত হাদিস এবং এর ব্যাখ্যা দ্বারা বিরোধিতাকারীদের উত্থাপিত হযরত আলী (رضي الله عنه)-এর বর্ণিত হাদিসের ব্যাখ্যা হয়ে গেল অর্থাৎ সে হাদিসে মুশরিকদের কবর ভেঙ্গে ফেলার কথা বলা হয়েছে।\n\n\nদ্বিতীয়তঃ উক্ত হাদিসে কবরের সাথে ছবির কথাও উল্লেখ আছে। কিন্তু মুসলমানদের কবরে তো ছবি থাকে না। তাই কাফিরদের কবরই বোঝা যায়। কেননা, ওদের কবরসমূহে মৃতব্যক্তির ছবিও দেয়া হয়।\n\n\nতৃতীয়তঃ উল্লেখিত হাদিসে বলা হয়েছে ‘কবরকে জমিনের বরাবর করে দাও’, কিন্তু মুসলমানদের কবরের বেলায় জমিন থেকে এক হাত উঁচু রাখা সুন্নাত। এতে জমিনের সাথে মিলিয়ে দেয়া সুন্নাতের বরখেলাপ। তাই মানতেই হবে যে, ওই কবরসমূহ কাফিরদেরই ছিল। অন্যথায় আশ্চর্যকর মনে হবে যে, হযরত আলি (رضي الله عنه) উঁচু কবরসমূহ উপড়ে ফেলেছেন আর তাঁরই সন্তান মুহাম্মদ ইবনু হানাফিয়া হযরত ইবনু আব্বাসের কবরের উপর গম্বুজ তৈরী করলেন। যদি কোন মুসলমানের কবর অতিরিক্ত উঁচুও হয়ে যায়, তবুও একে উপড়ে ফেলা উচিত নয়। কেননা, এতে মুসলমানের অবমাননা হয়। প্রথমেই উঁচু করো না। তবে যদি হয়ে যায়, তাহলে ভেঙ্গে ফেলো না। দেখুন, ছোট সাইজের কুরআন ছাপানো নিষেধ (শামী, কিতাবুল কারাহিয়া দ্রষ্টব্য)।\n\n\nকিন্তু যদি ছাপানো হয়ে গেল, তাহলে ফেলে দিও না, বা জ্বালিয়ে ফেল না। কেননা এতে কুরআন শরিফের অবমাননা বোঝায়।\n\n\nহাদিস শরিফে বর্ণিত আছে- কবরের উপর বসা, ওখানে মলমূত্র ত্যাগ করা, জুতা পরে বা এমনি চলাফেরা করা নিষেধ। কিন্তু আফসোস! নজদি সরকার সাহাবায়ে কিরামের মাযারসমূহ ধুলিস্যাৎ করে দিয়েছে। অথচ জিদ্দা শহরে খ্রিস্টানদের উঁচু উঁচু কবর নিয়মিত হচ্ছেই। হুযুর আলাইহিস সালাম ঠিকই বলেছেন:\n\n يَقْتُلُونَ أَهْلَ الْإِسْلَامِ وَيَدَعُونَ أَهْلَ الْأَوْثَانِ\n\n(তারা মুসলমানদেরকেই হত্যা করবে এবং মূর্তি পূজারীদেরকে ছেড়ে দিবে)।  ৫০\n\n৫০ - ইমাম বুখারি, আস-সহিহ, কিতাবুল্ আম্বিয়া, হাদিস নং- ৩১৬৬\n\n\nপ্রত্যেকের স্বজাতির প্রতি টান থাকে।\n\n\nহযরত ইবনু উমর (رضي الله عنه)-এর হাদিস প্রমাণ হিসেবে পেশ করা নিছক বোকামী বৈ কিছু নয়। তিনি তো স্বয়ং বলেছেন: ‘মৃত ব্যক্তির ছায়ার জন্য তার আমলসমূহই যথেষ্ট।’ যার ফলে বোঝা গেল যে, মৃত ব্যক্তির ছায়ার জন্য যদি গম্বুজ বানানো হয়, তাহলে নাজায়িয। তবে যিয়ারতকারীদের আরামের জন্যে বানানো হলে জায়িয। বুখারি শরিফের ব্যাখ্যা গ্রন্থ উমদাতুল্ ক্বারী-তে হযরত ইবনু উমরের এ হাদিসের প্রেক্ষাপটে উল্লেখিত আছে-\n\n\nوهي الإشارة إلى أن ضرب الفسطاط إن كان لغرض صحيح كالتستر من الشمس مثلا للإحياء لا لإظلال الميت فقط جاز\n\n\n-“এ হাদিস দ্বারা ওইদিকে ইঙ্গিত করা হয়েছে যে, বৈধ উদ্দেশ্যে তাঁবু টানানো অর্থাৎ মৃত ব্যক্তির ছায়ার জন্য নয়, জীবিতদেরকে সূর্যের তাপ থেকে রক্ষা করার জন্য জায়িয আছে।” ৫১\n\n৫১ - আল্লামা ‘আইনি, ‘উমদাতুল্ ক্বারী শারহু সাহীহিল বুখারী, কিতাবুল জানায়িয, বাবুল জারিদ ‘আলাল ক্ববর, ১৩/৫৬\n\n\nতাফসিরে রুহুল বায়ানে ২৬ পারা সুরা ফাতহের আয়াত- اذ يبايعونك تحت الشجرة -এর ব্যাখ্যা প্রসঙ্গে বলা হয়েছে যে, কতেক অহংকারী লোক বলে যে- যেহেতু আজকাল লোকেরা আওলিয়া কিরামের কবরসমূহের তা‘যিম করে, তাই আমরা ওসব কবরসমূহ ভেঙ্গে ফেলবো, যাতে এসব লোকেরা বুঝতে পারে যে, আওলিয়া কিরামের কোন ক্ষমতা নেই। তা না হলে উনারা নিজেদের কবরসমূহকে উচ্ছেদ করা থেকে রক্ষা করতেন-\n\n\nفاعلم ان هذا الصنيع كفر صراح مأخوذ من قول فرعون على ما حكاه الله تعالى لنا فى كتابه القديم وقال فرعون ذوونى اقتل موسى وليدع ربه انى اخاف ان يبدل دينكم او ان يظهر فى الارض الفساد\n\n\n-“কিন্তু জেনে রাখ যে, এ ধরনের কাজ নিঃসন্দেহে কুফরি। এটা ফিরাউনের সে উক্তিরই প্রতিধ্বনি। (যেমন সে বলেছিল) ‘আমাকে ছেড়ে দাও। আমি মুসাকে কতল করব। সে ইচ্ছা করলে তার খোদাকে ডাকুক। আমার ভয় হচ্ছে যে, সে তোমাদের ধর্মকে পালটে দেবে এবং পৃথিবীতে অরাজকতা সৃষ্টি করবে’।” ৫২\n\n৫২ - আল্লামা হাক্কী, রুহুল বায়ান: ৯/৪২-৪৩, দারু ইহইয়াউত তুরাছ আল-আরাবী, বৈরুত\n\n\nকেউ একবার আমাকে (হাকিমুল উম্মত মুফতি আহমাদ ইয়ার খান নঈমি (رحمة الله)\u0027কে) জিজ্ঞাসা করেছিল যে, যদি আওলিয়া কিরাম ও সাহাবায়ে কিরামের কোন ক্ষমতা থাকতো, তাহলে নজদি-ওহাবিদের থেকে নিজেদের কবরসমূহকে কেন রক্ষা করতে পারলো না? বোঝা গেল যে, এগুলো নিষ্প্রাণ। তাই তাঁদের সম্মান-অসম্মান আবার কিসের? আমি এর উত্তরে বলেছিলাম হুযুর আলাইহিস সালামের আগমনের আগে পবিত্র কা‘বা শরিফে ৩৬০টি মূর্তি ছিল এবং হাদিস শরিফে আছে যে, কিয়ামতের নিকটবর্তী সময়ে এক ব্যক্তি কা‘বা শরিফকে ভেঙ্গে ফেলবে। বর্তমান লাহোরের শহিদগঞ্জ মসজিদ শিখদের গুরুদুয়ারায় পরিণত হয়ে গেছে এবং হিন্দুস্থানে অনেক মসজিদ ধ্বংস করে দেয়া হয়েছে। তাহলে হিন্দুরা যদি বলে খোদার যদি শক্তি থাকতো, তাহলে আমাদের হাত থেকে তাঁর ঘরকে কেন রক্ষা করলো না? এর উত্তরে কী বলবেন? আল্লাহর ওলিগণ বা তাঁদের মাযারের প্রতি সম্মান প্রদর্শন তাঁদের খোদা প্রাপ্তির কারণেই করা হয়, কেবল ক্ষমতাবান বলে নয়, যেমন মসজিদসমূহ ও মক্কা শরিফের সম্মান করা হয়। ইবনু সাউদ অনেক মসজিদ ভেঙ্গে ফেলেছে। যেমন- সাফা পাহাড়ের উপর স্থাপিত হযরত বিলালের মসজিদ ইত্যাদি ইত্যাদি।"},{"1":"মাযারে গম্বুজ নির্মাণ কি বিদ“আত?","2":""},{"1":"বিদ“আতের পরিচয়","2":"মাযারে গম্বুজ নির্মাণ কি বিদ“আত?\n\n\nবিদ“আতের পরিচয়\n\n\nএরপর প্রশ্নে ৩নং ও ৪নং হাদিসে বিদ‘আত সম্পর্কিত দু’টি হাদিস উল্লেখ পূর্বক হয়তো বুঝাতে চেয়েছে যে, মাযার ও গম্বুজ নির্মাণ করা মন্দ বিদ‘আত। উল্লেখিত হাদিস দু’টি হলো-\n\n\n ৩নং হাদিস:\n\n\nহযরত আব্দুল্লাহ্ ইবনে মাস‘উদ (رضي الله عنه) কর্তৃক বর্ণিত। তিনি বলেন, নবী করিম (ﷺ) বলেন, আমি হাউযে কাউছারে তোমাদের অগ্রগামী প্রতিনিধি হব। তোমাদের কিছু লোককে আমার নিকট উপস্থাপন করা হবে। আমি যখন তাদেরকে পানি পান করাতে উদ্যত হব, তখন তাদেরকে আমার কাছ থেকে দূরে সরিয়ে নেয়া হবে। তখন আমি বলব, হে পরওয়ারদেগার, এরা তো আমার উম্মত। তিনি বলবেন, আপনি জানেন না, তারা আপনার পরে নতুন কি করেছে (বিদ‘আত)। ৫৩\n\n৫৩ - বুখারি- ৬৫৭৩\n\n\n ৪নং হাদিস:\n\n\nহযরত আসিম থেকে বর্নিত, তিনি বলেন, আমি আনাস (رضي الله عنه)কে জিজ্ঞাসা করলাম যে, নবী করিম (ﷺ) কি মদিনাকে হারাম (সংরক্ষিত এলাকা) হিসাবে ঘোষণা করেছিলেন। উত্তরে তিনি বললেন: হ্যাঁ, অমুক স্থান থেকে অমুক স্থান পর্যন্ত। এ এলাকার কোন গাছ কাটা যাবে না, আর যে ব্যক্তি এখানে বিদ‘আত সৃষ্টি করবে, (কিংবা বিদ‘আত সৃষ্টিকারীকে আশ্রয় দেয়) তার উপর আল্লাহ্, ফেরেশতা ও সকল মানব স¤প্রদায়ের লা‘নত। ৫৪\n\n৫৪ - বুখারি- ৬৮০৮\n\n\nআলোচ্য হাদিস দু’টোতে বিদ‘আতের মন্দ পরিণতির কথা উল্লেখ হয়েছে যে, বিদ‘আতিরা হাউযে কাউছারের পানি হতে বঞ্চিত হবে এবং এদের উপর আল্লাহ্, ফেরেশতা ও সকল মানব স¤প্রদায়ের অভিশাপ। রাসুল পাকের পবিত্র বাণী সন্দেহাতীত। কিন্তু প্রশ্ন হলো- যারা বুযর্গগণের মাযারের ইমারত বা গম্বুজ তৈরীকে বিদ‘আত বলতে চায়, তারা কি বিদ‘আত সম্পর্কে প্রকৃতই জানে, না-কি হুজুগে শুধু বিদ‘আত-বিদ‘আত জপ করাটাই নিজেদের অভ্যাসে পরিণত করে নিয়েছে?\n\n\nজেনে রাখা উচিত যে, সকল বিদ‘আতই মন্দ বা নাজায়িয-হারাম নয়। ইমাম শাফেয়ি বলেন-\n\n\nالبدعة بدعتان بدعة محمودة وبدعة مذمومة. فما وافق السنة فهو محمود وما خالف السنة فهو مذموم واحتج بقول عمر بن الخطاب في قيام رمضان: نعمت البدعة هي\n\n\n-“বিদ‘আত দু’ প্রকার: একটি হলো- উত্তম বা ভাল বিদ‘আত, অপরটি হলো- মন্দ বিদ‘আত। যা সুন্নাহ্’র অনুযায়ী তা ভাল; আর যা সুন্নাহ্’র খিলাফ তা মন্দ। এ ব্যাপারে ইমাম শাফেয়ি রমাদ্বান মাসে তারাভিহ্’র নামাযের ব্যাপারে হযরত উমর (رضي الله عنه)র বক্তব্য نعمت البدعة هي (এটা কতইনা উত্তম বিদ‘আত) দ্বারা দলিল পেশ করেছেন।” ৫৫\n\n৫৫ - হিলয়াতুল আওলিয়া, আবু নু‘আইম আসবাহানী, ৯/৭৬\n\n\nইমাম শাফেয়ি (رحمة الله)\u0027 বিদ‘আতে দ্বলালাহ্ বা মন্দ বিদ‘আত-এর সংজ্ঞায় আরো বলেন:\n\n\nما أحدث يخالف كتابا أو سنة أو أثرا أو إجماعا فهذه البدعة الضلالة\n\n\n-“বিদ‘আতে দ্বলালাহ্ বা মন্দ বিদ‘আত হলো- যা কুরআন, সুন্নাহ্, আছার ও ইজমায়ে উম্মাতের বিপরীত।” ৫৬\n\n৫৬ - হাফিয ইবনু হাজার আসকালানী, ফাতহুল বারী, ১৩/২৬৭\n\n\nবুঝা গেল প্রত্যেক বিদ‘আতই হারাম নয়। বরং হুযুর পাক (ﷺ) নিজেই ফরমান-\n\n\nمن سن في الإسلام سنة حسنة فله أجرها وأجر من عمل بها\n\n\n-“যে ইসলামে উত্তম কিছু প্রবর্তন করল, তাঁর প্রতিদান (ছাওয়াব) রয়েছে এবং তার এ প্রবর্তনের উপর যারা আমল করল তাঁদের থেকেও ছাওয়াব পাবে।” ৫৭\n\n৫৭ - সহীহ মুসলিম; মিশকাত, পৃ: ৩৩; মিরকাত, ১ম খন্ড, পৃ: ৩৩৭\n\n\nসুতরাং রাসূল পাকের এ বাণী- كل بدعة ضلالة (সকল বিদ‘আতই দ্বলালাহ বা ভ্রষ্টতা)-এর অর্থ হবে: كل بدعة سيئة ضلالة (সমস্ত মন্দ বিদ‘আতই গোমরাহি)। ৫৮\n\n৫৮ - মুল্লা আলী ক্বারী, মিরকাত, ১ম খন্ড, পৃ: ৩৩৭\n\n\nবিদ‘আতের সংক্ষিপ্ত পরিচয় ও হুকুম আলোচনার পর বিরোদ্ধবাদীদের প্রতি জিজ্ঞাসা যে-\n\n\n✦        স্বয়ং কুরআন দ্বারা যেখানে বুযর্গগণের স্মৃতিচিহ্ন বা মাযার নির্মাণ করা জায়িয প্রমাণিত হলো, সেখানে তা বিদ‘আত হয় কী করে? না-কি কুরআনই আমাদের বিদ‘আত করতে উৎসাহ দেয়? (আসতাগফিরুল্লাহ ছুম্মা না‘উযুবিল্লাহ!)\n\n\n✦        হাদিস শরিফ দ্বারা যে বিষয়টি প্রমাণিত (পূর্বে হাদিস শরিফ থেকে দলিল পেশ করা হয়েছে), তা কীভাবে বিদ‘আত হয়? যে রাসুল পাক বিদ‘আত থেকে উম্মতকে সতর্ক করেছেন, সেই পুত-পবিত্র রাসুল পাকই কি আবার মন্দ বিদ‘আতের পক্ষে দলিল রেখে গিয়েছেন? (আসতাগফিরুল্লাহ ছুম্মা না‘উযুবিল্লাহ!)\n\n\n✦        অসংখ্য সাহাবা, তাবেয়ি, তাবে-তাবেয়ি, ফকিহ, মাযহাবের ইমাম, মুফাসসির, মুহাদ্দিস, মুজতাহিদ, উলামা ও ওলিগণ থেকে যা প্রমাণিত, তা বিদ‘আত বলার দ্বারা এ সকল পূণ্যাত্মাগণকে কি বিদ‘আতি বলে আখ্যা দেয়া হচ্ছে না? এর ফলে কি ঈমানের ছিটে ফুটাও বাকি থাকার কথা? (আসতাগফিরুল্লাহ ছুম্মা না‘উযুবিল্লাহ!)\n\n\nআল-হামদু লিল্লাহ্ ছুম্মা আল-হামদু লিল্লাহ! পবিত্র কুরআন, হাদিস, সাহাবাগণের আমল, পূর্ব ও পরবর্তী ইমামগণের বক্তব্য ও আমল দ্বারা আমরা প্রমাণ করেছি যে, নবী, ওলি ও বুযর্গগণের মাযারে ইমারত ও গম্বুজ নির্মাণ করা বৈধ। কাজেই এগুলোকে বিদ‘আত বলাটা চরম মূর্খতা ও ধর্মহীনতার পরিচায়ক। আল্লাহরই পানাহ্।\n\n\nমহান আল্লাহর দরবারে ফরিয়াদ, তাঁর হাবিবের সদকায় আমাদেরকে যেন তাঁর প্রিয়ভাজন হিসেবে গ্রহণ করে নেন। আমিন।\n\n\nآمين بجاه طٰهٰ ويٰسٓ\n\n\nوصلي اللّٰه تعالٰي علٰي خير خلقه محمد واٰله وصحبه اجمعين\n\n\nبرحمتك يا ارحم الراحمين\n\n\n\n✦✦✦✦✦\n\n"}]