[
  {
    "1": "ইসলামের প্রথম যুগ",
    "2": "ইসলামের প্রথম যুগ।\n\nএক্কেবারে প্রথম। নবুয়ত প্রকাশ হয়েছে কেবল। লোকে বলাবলি করছে ইসলামের কথা।  সে সময়কার ঘটনা। মওলা আলী কাবা চত্বরে হাঁটছিলেন। এক মুসাফিরকে দেখলেন। কম্বল মুড়িয়ে শুয়েছে। মওলা ডাকলেন তাঁকে। নিয়ে চললেন ঘরে। আতিথেয়তা করলেন। \n\nসকালে বিদায় নিল মুসাফির। কিন্তু রাতে আবার মিলল সে কাবা চত্বরে। মওলা আবার ঘরে নিলেন তাঁকে। পরদিনও একই ঘটনা। পরপর তিন দিন। মওলা জিজ্ঞেস করলেন মুসাফিরকে- কেন তিনি ঘুরে ফিরছেন, মঞ্জিল কী খুঁজে পাচ্ছেন না? মুসাফির ইতস্তত করছে। শেষে বলল- কথা দিন কাউকে বলবেন না, তবেই উদ্দেশ্য বলব। মওলা অভয় দিলেন। মুসাফির বলল- আমি এক নবিকে খুঁজছি। যে মক্কাতেই থাকে। কিন্তু কাউকে জিজ্ঞেস করতে পারছি না। সবাই ক্ষ্যাপা। নতুন নবির নাম বললেই খুন করে করে অবস্থা। \n\nমওলার মুখ উজ্জ্বল হল। বললেন- আল্লাহর কসম, তিনি সত্য নবী। সকালে সেখানে যাব আমি, আমাকে অনুসরণ করবেন।  আশংকাজনক কিছু লক্ষ্য দেখলে প্রস্রাবের ভান করব। দাঁড়িয়ে যাব। আবার চলবো যখন, আমাকে অনুসরণ করবেন। এভাবে  যেখানে প্রবেশ করি, সেখানে প্রবেশ করবেন।  \n\nসারারাত উৎকণ্ঠায় গেল। অবশেষে দেখা মিলবে তাঁর। চির আরাধ্য প্রেমাস্পদের। সকাল হল। পরিকল্পনা মাফিক কাজ হল। তাঁরা পৌঁছালেন মদিনা-মুনিব (দ) এঁর দরজায়। সে কী রূপ তাঁর! শিশির স্নাত শীত সকালের ফুল-পাপড়িও তাঁর গোলাপি নখের থেকে সুন্দর নয়। বিহ্বল হয়ে দেখছিল মুসাফির। পলক নড়ে না। মদিনা-মুনিব (দ) মুচকি হাসলেন। সেই তাবাসসুম, যা দেখে সূর্য হারায় রাত্রির ঘুম।  \n\nকাঁপা কণ্ঠে কহিল মুসাফির- আসসালামু আলাইকা ইয়া রাসূলুল্লাহ। উত্তর এলো- ওয়া আলাইকাস সালাম ওয়া রাহমাতুল্লাহ ওয়া বারাকাতুহ।’\n\nমুসাফিরের নাম- জুনদুন ইবন জুনাদাহ। আমরা আবুজার গিফারি নামে চিনি। মহান সাহাবি। ঘটনাটা তাঁর ইসলাম গ্রহণের। \n\n______\n\nখেয়াল করুন। গল্পটায় কী পাচ্ছেন? আকাইদ, মাসয়ালা, ফিকহ বা অন্যকিছু পাচ্ছেন কী? জি, আছে। সুন্দর ভাবেই আছে। ওই যে তিনি বললেন- আসসালামু আলাইকা ইয়া রাসুলাল্লাহ! সেটাই ছিল ইসলামী কায়দায় প্রথম সম্ভাষণ। অর্থাৎ- মদিনা-মুনিব (দ) কে ইয়া রাসুলাল্লাহ বলা, সালাম আলাইকা বলা ওখান থেকে শুরু হয়। \n\nঅতএব, মিলাদ-কিয়ামে যে সালাম পড়া হয়- তা বিদ’আত না। এটি সাহাবাদের সুন্নাত। এবং রাসুল-অতুল (দ) দ্বারা স্বীকৃত, সত্যায়িত। সার্টিফিকেট পাওয়া। \n\nএখন প্রশ্ন- তিনি তো মিলাদ পড়েন নাই। এখানে মিলাদ পেলেন কই? জি, বিষয়টা এখানেই। গল্পটায় সূক্ষ্ম ইঙ্গিত আছে একটি। ইসলামের সব কিছু যে সরাসরি মদিনা-মুনিব (দ) কর্তৃক প্রচলিত হতে হবে- এমন না। সাহাবাদের সংযোজন, সংস্করণ বিশাল ভূমিকা রেখেছে। যেমন হযরত ওমর এঁর বিশ রাকাত তারাবি। \n\nএকই ভাবে সাহাবাদের পর তাবেই। তাবেই থেকে তাবে-তাবেইন। এভাবে প্রজন্মের পর প্রজন্ম বেয়ে ইসলাম বিস্তৃত হয়েছে। যেমন- আমরা ভাত খাই। কিন্তু ভাতের কথা কোর’আন-হাদিসে নেই। কিন্তু আমরা খাচ্ছি। তাই বলে কী খাওয়া যাবে না? জি, যাবে। এদেশে ইসলাম এনেছেন সুফিগণ। তারাই ভাতকে বৈধতা দিয়েছেন। মুবাহ বলেছেন। মানে- না পাপ, না পুণ্য। কারণ এদেশের ভূগোল বিবেচনায় ভাত ব্যতিরেক চলা অসম্ভব। \n\nঠিক তেমনি ভাবে- মিলাদ একটি সাংস্কৃতিক বিবর্তন। সাংস্কৃতিক সংযোজন। ইসলাম প্রগতিশীল। বহুভাবে গতিশীলকে প্রগতিশীল বলা হয়। ইসলাম এক জায়গায় থেমে নেই। দেশ থেকে দেশে ছড়িয়েছে। জাতি থেকে জাতিতে। সেখানের ভূগোল, জলবায়ু, খাদ্যাভ্যাস এডপ্ট করেছে ইসলাম। শুধু তাওহীদ ও রিসালাতের সাথে সাংঘর্ষিক বিষয়গুলো ছেঁটেছে। এরপর বুকে আগলে জড়িয়েছে মানুষের মূল্যবোধ। \n\nযেমন- ঘোড়া খাওয়া হারাম। যুদ্ধে খাবার ফুরালে বৈধ হয়েছে অবশ্য। এখানে প্রয়োজন দেখা হয়েছে। না খেয়ে মরব- কিন্তু ঘোড়া খাব না, এমন অমানবিক ইসলাম না।  আবার দেখুন- বেদুইনরা উটের প্রস্রাব খেত। তাদের জন্য সেটা কিছুকাল বৈধ ছিল। কারণ- তারা ঘুরে মরুভূমিতে। মরু মানে পানিহীনতা। সেখানে নিতান্ত প্রাণের তাগিদেই উটের প্রস্রাব বৈধ ছিল। এখন বাংলাদেশে কেউ উটের প্রস্রাব খেলে কী অবস্থা হবে?  \n\nশেষ উদাহরণ। ইমাম বুখারি। বুখারা অঞ্চলের মানুষ। বুখারা কোথায়? উজবেকিস্তান নামে একটা দেশ আছে। সে দেশে। গুগলে সার্চ দিন। দেখবেন- সেখানের মানুষ দেদারছে ঘোড়ার গোশ্ত খাচ্ছে। যুদ্ধ-টুদ্ধ না। হরহামেশাই খাচ্ছে। এখন ওখানে কী ইসলাম নেই? থাকলে তারা খাচ্ছে কীভাবে?\n\nবলতে চাচ্ছি- এটাই ইসলামের ডাইভার্সিটি, বিচিত্রতা। আমরা ভাবি- ইসলাম এসছে আরব থেকে। তাই ওরা যেমন তেমন হতে হবে। নাইলে ইসলাম নেই। বিষয়টা মোটেও এমন না। কোর’আন হাদিসে কোথাও নেই আরবের মত হও। বলা হয়েছে সুন্নাহ পালন করো। সুন্নাতেই কুর’আন-হাদিস সব থাকে।   \n\nআর সুন্নাহই বলে এডাপ্টেশন ক্ষমতা বাড়াতে। অন্যকে মানিয়ে জড়িয়ে নিতে। যেমন আবুজার গিফারির আগে কেউ ‘আসসালাম আলাইকা ইয়া রাসুলাল্লাহ’ বলেন নি। কিন্তু মদিনা-মুনিব (দ) তা গ্রহণ করেছে। এবং তা সমস্ত সাহাবাদের আচারে পরিণত হয়েছিল।\n\nপ্রাক-ইসলাম যুগে মিলাদ-কিয়াম আজকের মত ছিল না। কিন্তু মিলাদের মৌলিক মূল্যবোধ ছিল। সে মৌলিকত্বের যৌগিক রুপই হচ্ছে আজকের মিলাদ। আলু শুধু সেদ্ধ করে খাওয়া যায়। আবার মশলা মিশিয়ে তরকারিও হয়। ইসলামের প্রথম যুগে আলুসেদ্ধ ছিল। পরে যুগে যুগে তা বিবর্তিত হয়ে আজকের মিলাদ-কিয়াম হয়েছে। \n\nতাই বলা যায়- ইসলামকে একটি থমকে যাওয়া প্রথা, নিছক ধর্মানুষ্ঠান ভাবলেই ইসলামের এই ক্রমবিবর্তনধারাকে অস্বীকার করতে পারে কেউ। মানে- সত্তুর হুরের বিনিময়ে জান্নাত পাওয়া ব্যবসায়িক মানসিকতার পুঁজিবাদী নামাজিরাই এমন ভাবতে পারে শুধু। আদতে ইসলাম একটি প্রবাহমান পদ্ধতি, জীবন বিধান। যদি তাই না হত, তবে প্রত্যকে শতাব্দীতে মুজাদ্দিদ আসত না।      \n\n________\n\nদেখুন, একটা গল্প বলেছি। তা থেকে কতগুলো উপকরণ বেরিয়েছে! প্রথমেই কী বলেছি- এই গল্পে মিলাদ-কিয়ামের দলীল আছে। দাঁত ভাঙা জবাব আছে। না, বলি নি। প্রয়োজন নেই। পাহাড় থেকে পাথর ছাড়লে এমনি গড়াবে। ঠিক তেমনি, সঠিক ভাবে তথ্য ও যুক্তির সাযুজ্যতা থাকলে সত্য স্পষ্ট হয়। এরজন্য ঢোল পেটাতে হয় না। \n\nআর ঠিক এ কৌশলটি দেখেছি কাল। সৈয়দ আহমাদ শাহ হুজুরের কণ্ঠে। তিনি আন্ধে জালিম উল্লেখ করেছেন। নাজদি বলেন নি। এটাই প্রজ্ঞা। এটাই ক্রমবিবর্তনের সার্থক রুপায়ন। \n\nআমরা যারা ফেবুতে বা বাস্তবে রাজ্য উল্টায় ফেলি- তাদের এসব বিষয়ে সতর্কতা দরকার। খুব বেশী দরকার। কী করছি, কেন করছি কীভাবে করছি, এর ফলাফল কী? এ প্রশ্নগুলো মাথায় রাখতে হবে। আর সবচে জরুরী দরকার- কী করতে হবে এটার সাথে সাথে কী করতে হবে না, সেটাও জানা অত্যাবশ্যক। \n\nআমাদের পরিবর্তন জরুরী।  খোদা বলেছে না- কোনো জাতি নিজে না চেষ্টা করলে আমি তাদের ভাগ্য বদলাই না। আমাদের এই চেষ্টার প্রথম ধাপই হোক- মানুষকে জড়িয়ে ধরা। মানসিকতার পরিবর্তন করা। মানুষকে মাইনাস করা না।"
  },
  {
    "1": "দ্বিতীয় খলিফার যুগ",
    "2": "দ্বিতীয় খলিফার যুগ।\n\nদু\u0027যুবক এলো খলিফার দরবারে। সাথে একজন বন্দী। বন্দীও কম বয়সী। বন্দী হত্যা করছে তাদের বাবাকে। খলিফা জিজ্ঞেস করল বন্দীকে। বন্দী স্বীকার করল অপরাধ। এও বলল- তা ছিল দুর্ঘটনা। মৃতব্যক্তি বন্দীর উটকে আঘাত করেছিল। সে আঘাতে উটের চোখ নষ্ট হয়। উটের কষ্ট সহ্য হয়নি বন্দীর। সেও পাল্টা পাথর ছুড়ে। পাথর আঘাত করে মাথায়। এতেই তাঁর মৃত্যু হয়  সে ব্যক্তির দিকে। মানে- দুই যুবকের বাবার।     \n\nখলিফা শুনলেন সব। যুবক দুজনকে অনুরোধ করলেন, যাতে ক্ষমা করা হয়। ভাবুন একবার, অর্ধপৃথিবীর শাসক অনুরোধ করছেন। অবাক না! যাহোক, যুবক দুজন না করল। বলল- খুনের বদলা খুনে। খলিফা নিরুপায়। আদেশ দিলেন শিরচ্ছেদের। বন্দী আর্জি জানাল। বলল- তার দুটি ভাই আছে। ছোট, এতিম। শিরচ্ছেদের আগে তাদের বন্দোবস্ত করতে চায়। বন্দীর বাবার গচ্ছিত সম্পদ আছে। সেগুলোই দিতে চায় ভাইদের।  কিন্তু বন্দীর বাড়ি অনেক দূরে। যাওয়া-আসায় দিন তিনেক পথ। সে সময়টুকু দিতে হবে। \n\nখলিফা মানলেন সেটি। কিন্তু এজন্য জামিন চাই। জামিন মানে এমন এক ব্যক্তি, যে বন্দীর বদলী হবে। মানে- বন্দী যদি না ফিরে, তবে জামিন নেয়া ব্যক্তির শিরচ্ছেদ হবে। বন্দী তাকাল ভিড়ের দিকে। কেউই জামিন হতে চায় না। নিরাশয় মাথা নোয়ালো সে। শিরচ্ছেদের জন্য প্রস্তুত। \n\nতখনি একটি হাত উঠল ভিড়ের মধ্যে। ভরাট, দৃঢ়চেতা কণ্ঠে কেউ বলল- আমি হব জামিন। বিস্মিত হল জনতা। এক অচেনা যুবকের জামিন কোন যুক্তি হতে চাইছে কেউ? ছাড়া হল বন্দীকে। তিন দিন সময় পেল সে। এরিমধ্যে ফিরতে হবে। ছুটে গেল বন্দী। \n\nতিন দিন শেষ। বন্দী ফিরেনি। দুই যুবক গেল জামিন নেয়া ব্যক্তির কাছে। জামিনদার বললনে- সূর্যাস্তে সে না ফিরলে আমার শিরচ্ছেদ হবে। দিন গড়িয়ে দুপুর হল। সন্ধ্যাও হল। জল্লাদ প্রস্তুত। শিরচ্ছেদ হবে এখন। তরবারি উপরে উঠেছে। তখনি চিৎকার ভেসে এলো- থামো! থামো! আমি এসেছি। থমকে গেল সবাই। সত্যি ফিরেছে বন্দী। কিন্তু কীভাবে! মৃত্যুর মুক্তি পেলে কেউ কী ফেরে?  \n\nজামিনদার ছাড়া পেল। তাঁকে জড়িয়ে ধরল বন্দী যুবক। কৃতজ্ঞতার কান্না তার চোখে। খলিফা জিজ্ঞেস করলেন জামিনদারকে- আপনি জানতেন সে আসবে? কেন জামিন হলেন? \n\nজামিনদার মুচকি হাসলেন। বললেন- জানতাম না সে ফিরবে কিনা। ভিড়ের ওপর অসহায় চোখ ফিরছিল তার। তার অসহায়ত্ব সহ্য হয় নি। মুসলিমের পক্ষে অন্যের অসহায়ত্ব সহ্য অসম্ভব। তাই জামিন হয়েছিলাম। এবং আস্থা ছিল খোদার ওপর। সে আস্থার প্রতিদান পেয়েছি। \n\nদুই যুবক এগিয়ে এলো; যারা বিচার চেয়েছিল। বলল- আপনার বিশ্বাসের দৃঢ়তা, আর বন্দীর সততায় আমরা অভিভূত। ক্ষমা করলাম বন্দীকে। \n\nসে জামিনদার ছিলেন এক মহান সাহাবী। হযরত আবুজার গিফারি। \n\nআসুন ভাবি। বন্দী ছিল অপরিচিত। একবারও তাঁকে দেখেনি আবুজার গিফারি। তবুও কেন জীবনের ঝুঁকি নিলেন? যুক্তি কী? \n\nজি, বিষয়টা এখানেই। বিশ্বাস আসলে পুরোটাই যুক্তিতে নির্ভার না। যুক্তি আমাদের বুঝার সীমাবদ্ধতা। আমাদের আন্দাজ, অনুমান।  যেমন- এক আর দুই বুঝি। এও জানি সংখ্যা অসীম। চলতেই থাকবে। কিন্তু এক ও দুইয়ের মাঝে কী আছে? \n\nএক থেকে যাত্রা শুরু করুন। পাবেন- ১.১, ১.২….। মাঝামাঝি পাবেন দেড় (১.৫)। এভাবে দুইয়ে পৌঁছাবে। এবার ১.১ থেকে ১.২ এ যান।  সেখানেও ১ থেকে শুরু হবে। আবার সেটার শুরুতে শুরু করুন। আবার এক পাবেন। এভাবে চলতেই থাকবে। শেষ হবে না। \n\nআরেকটু সহজ করি। একটা ইট ভাঙ্গুন। টুকরো পাবেন। সেটাকেও ভাঙ্গুন। আরো ছোট টুকরো। সেটাকে ভাঙ্গুন আরো ছোট। এভাবে ছোট থেকে ছোট। এরপর ধুলো হয়ে যাবে। ধুলোকে ভাঙ্গুন। ক্ষুদ্রাতিক্ষুদ্র কণা পাবেন। সেটাকে ভাঙ্গুন। অনু পাবেন। পরমাণুতে পৌছাবেন।  এরপর ইলেকট্রন, প্রোটন, নিউট্রন। সেটাকে ভাঙলেও পাওয়া যাবে। এভাবে চলতেই থাকবে। \n\nজানি বস্তু ও সংখ্যার বিষয় ভিন্ন। শুধু বুঝানোর জন্যই বলা। তো- আমরা যে মাঝামাঝি দেড় পাই, আর দুইয়ে ঠেকি- এটা পুরোটাই আমাদের বোধগম্য বা বুঝার মত করে বানিয়ে নেয়া হিসেব। অনুমান, আন্দাজ। আমাদের পাঁচ ইন্দ্রিয় যা বলে তাই মেনে নেয়া। \n\nঅণুবীক্ষণ আবিষ্কারের আগে জীবাণু কেউ বিশ্বাস করত না। তখন সেটাই ছিল অকাট্য যুক্তি। তেমনি যুক্তি সময়ের সাথে পরিবর্তন হয়। আমূল পরিবর্তন হয়। \n\nকিন্তু বিশ্বাস ভিন্ন। সে স্বীকার করে নেয় নিজের সীমা। সে জানে সে সব সত্য জেনে উঠে নি। সব সত্য সবার জন্য প্রয়োজনীয়ও না। এখানেই সে এক আপেক্ষিক মানদণ্ড বানায়। যে আপেক্ষিকতা চরম ধ্রুবক, কনস্টেন্ট। এই ধ্রুব-আপেক্ষিকতা, ডিভাইন সার্টেইনিটি হচ্ছে অদৃষ্ট, তাকদির।  \n\nআবুজর গিফারি আমাদের সে শিক্ষাই দিয়েছেন। তিনি জানতেন যুক্তিতে জামানত না নেয়াই সত্য। কিন্তু বলেছিলাম না- বিশ্বাস শুধু যুক্তিতে আটকায় না। যুক্তি বিশ্বাসের প্রাথমিক ধাপ। আর বিশ্বাসের পরম পর্যায় হচ্ছে প্রেম। আবুজার গিফারি সেই বন্দীর প্রতি প্রেম-আইনে আবদ্ধ ছিলেন। যে প্রেম শিক্ষা দেয় মানবতা। যে প্রেম মানুষের অসহায়ত্ব সহ্যের শিক্ষা দেয় না। যে প্রেম বলে- নিজের সব দিয়ে হলেও মানুষকে রক্ষা করো। ঝড়ের সময় আশ্রয় হও। কড়া রোদে ছায়া হও। পিপাসায় পানি হও। আর যে প্রেমের উৎস হচ্ছেন স্বয়ং মদিনা-মুনিব (দ)। আবুজার গিফারি তো তাঁরই সহচর। সূর্য না থাকলে আকাশ যেমন চাঁদকে ধারণ করে- তেমন সহচর। \n\nযাহোক, আবুজার গিফারি তাকদিরে আস্থা রেখেছেন। দায়িত্ব পালন করেছেন। মুসলিমদের মূল্যবোধকে দায়মুক্ত করেছিলেন। আমাদের বুঝিয়েছেন- তুমি সর্বস্ব দিয়ে কাজ করো। দুশ্চিন্তা কোরো না। তোমার কাজ শুধু দায়িত্ব পালন। ফলাফলের মালিক স্বয়ং তাকদিরের লেখক।  যেমন ইমাম আ’লা হযরত বলেছেন- \n\nখওফ না তু রাখ রেযা\n\nতু হ্যাঁয় আব্দে মুস্তাফা\n\nতেরে লিয়ে আমান হ্যাঁয়\n\nতেরে লিয়ে আমান হ্যাঁয়\n\n- হে রেযা! দুশ্চিন্তা করিও না। তুমি মুস্তাফার দাস। তোমার জন্য শান্তি অবধারিত। তোমার শান্তি অবধারিত। \n\nআজকাল নিজের দিকে তাকাই। আমাদের দিকে তাকাই। বঙ্গ-সুন্নিদের দিকে তাকাই। নিরেট সত্য হচ্ছে- আমাদের এই তাকদিরের আস্থাটা ক্রমশ কমছে। ফলাফল নিয়ে ভয়ে জবুথবু। কাজ, দায়িত্ব পালনে তাই শত হাজার মাইল দূরে থাকি। মাহাফিল-ওরস করি। বছরে একরাতে সব পাপ ধুয়ে ফেলি। কেস খতম। জান্নাত আদায় হয়ে যায়। \n\nকিন্তু সমাজ বিনির্মাণের মৌলিক জায়গাগুলো যে কবেই হারিয়েছি সে খবর কে রাখে। দেবতাকে পুষ্প দিয়েই সন্তুষ্ট করতে চাই। কিন্তু যুগ যে ঘামঝরানো শ্রম চায়- এ কথা কবে বুঝব আমরা। \n\nজ্ঞানীদের জন্য ইশারাই যথেষ্ট।"
  },
  {
    "1": "আবুজার গিফারি",
    "2": "আবুজার গিফারি\n\n\u003d\u003d\u003d\u003d\u003d\u003d\u003d\u003d\n\nবাসা বদলাচ্ছি। গরিব গৃহস্থালী আমার। অল্প জিনিষ। বালিশটা তোষকে পেঁচিয়ে বিছানা চাদরে মুড়ালাম। বইগুলো বেঁধেছি। দুটো ব্যাগে কাপড়। ভাতের পাতিল, কড়াই, দুটি চামচ, থালা, গ্লাস, টয়লেটের স্যান্ডেল, মগ, বালতি আর বদনা। টুকিটাকি আরো আছে। সব বস্তায় বেঁধেছি। বদনাটা নিলাম না। অর্ধেক ক্ষওয়া সাবনটাও রাখলাম। আগত ভাড়াটিয়াকে উপহার দিলাম আরকি। \n\nএখন নামাচ্ছি সব। সেই সাত তলা থেকে। অসহ্য অবস্থা। ঘামছি দরদরিয়ে। আমার দশাসই ভুঁড়ি মানতে চাইছে না। \n\nনতুন বাসা অনেক দূরে। পিক-আপ ভাড়ায় আঁতকে উঠলাম। যে ভাড়া চায়, তাতে নতুন তোষক-বালিশ কেনা যাবে। কী করব ভাবছি। রাত অনেক হয়েছে। রাস্তায় ভিক্ষুকরা শোয়। তাদের সব দিয়ে দিব নাকি! আহ, সত্যি যদি পারতাম। এই বেঁচে থাকা, বাঁচার অনুষঙ্গ চরম বিরক্তিকর। \n\nসমাজ-সংসার আমার কম্ম নয়। নির্জনদ্বীপে নির্বাসন গেলেও হয়। মানুষের বিষাক্ত নিঃশ্বাস থেকে রেহাই মিলত। নিকোটিন শুধু ফুসফুস পোড়ায়। ঢাকার নাগরিকের বুকের বাতাস পোড়ায় জীবনবোধ। কবে যে এরা মানুষ ছিল- কে জানে! এসব ভাবলে নেতিয়ে পরি। একাকিত্বে হাবুডুবু খাই। কী দরকার এই বেঁচে থাকার? \n\nআমার একাকিত্বে একজনকেই ভাবি। অনুপ্রেরণা তিনি। নাম- জুনদুন ইবনে জুনাদাহ। আবুজার গিফারিতে অধিক পরিচিত। মহান সাহাবি। তাঁর প্রতি বাড়াবাড়ি আছে আমার। ভালোবাসার বাড়াবাড়ি। সাহাবাদের মধ্যে তাঁর প্রতি সবচে বেশী দুর্বল। \n\nকেন ভালোবাসি- কারণ অনেক। সত্যি অনেক। এর একটি কারণ বলছি। তাঁকে বলা হয়- ফার্স্ট সোশালিস্ট অব মুসলিমস। মানে- প্রথম সমাজতান্ত্রিক মুসলিম। না, সমাজতন্ত্র শুধু কাল মার্ক্সের সম্পত্তি না। ঈশ্বরহীন সমাজতন্ত্র আর ঈশ্বরকেন্দ্রিক সমাজতন্ত্রের মেলা তফাৎ। সে বিশাল আলাপ। আজ সম্ভব না। \n\nবিষয়টা ভিন্ন ভাবে বলা যায়। সমাজতান্ত্রিক না; অংশীদারিত্ব মূলক অর্থনীতির প্রথম উদ্যোক্তা তিনি। সেটা কী, কেমন? তা বুঝতে হলে ধনতন্ত্র বুঝতে হবে।\n\nধরুন, আপনি ব্যবসায়ী। ট্যাক্স দিলেই সাত খুন মাফ। এরপর যত টাকারই মালিক হন, নিষেধাজ্ঞা নেই। ফলে আপনার বা ব্যবসায়ী সমাজের নিকট দেশের একটা বিশাল টাকা মজুদ থাকবে। সে কারণেই- রাষ্ট্রের অন্যান্য অংশে অর্থের প্রবাহ কমবে। বাড়বে দারিদ্রতা। এই যে এক শ্রেণির নিকট অর্থ কুক্ষিগত থাকা- এটাই ধনতন্ত্র।\n\nমানে- আপনার ভাই আব্বার সব সম্পত্তি নিল। আপনি পেলেন না কিছুই। আপনি গরিব হবেন। সে হবে ধনী। আপনার আব্বা প্রতিবাদ করল না। কারণ আপনার ভাই তাকে খাওয়াচ্ছে, পড়াচ্ছে। এখানে, আপনার ভাই ধনতন্ত্র। আপনি- দরিদ্র সমাজ। আপনার আব্বা হচ্ছে রাষ্ট্র। আব্বাকে দেখভাল করছে ভাই- এটাই ট্যাক্স।\n\nঅবশ্য অনেকেই বলবে- টাকা বেশী ছাড়লে মূল্যস্ফীতি হয়। হবে হয়ত। কিন্তু টাকার প্রয়োজনীয় প্রবাহটা সচল রাখলে, অর্থের সচ্ছলতা সৃষ্টি হয়। এজন্যই ব্যাংকিং সিস্টেমের উদ্ভব। ইমাম আ’লা হযরত মুসলিমদের ব্যাংকিং করতে বলেছিলেন। ১০৭ বছর আগেই বলেছেন। যাতে অর্থ প্রবাহের মুখ হওয়া যায়। ব্যাংক- মানুষ ও সভ্যতার মধ্যসত্তা। যে কিনা অর্থের অবস্থান ও প্রয়োগ নিশ্চিত করে। আর মুসলিমরা একশ বছর আগেই অর্থনীতি সচেতন হলে- আজকের এই অবস্থা হত না।\n\nযাহোক, এসব বিষয় শতপৃষ্ঠা আলোচনার দাবী রাখে। ফেসবুকে বুঝানো অসম্ভব। তো, এসবের সাথে আবুজার গিফারির কী সম্পর্ক? এখানেই ম্যাজিক। ইসলামের অর্থনীতি যাকাত কেন্দ্রিক। নির্দিষ্ট সময়ে, নির্দিষ্ট পরিমাণ অর্থ গরিবদের বণ্টন করতে হয়। এটাই যাকাত। আপনারা ভালো জানেন। কিন্তু বিপত্তি ঘটে ভিন্নখানে।\n\nপ্রথম দু’খলিফার খেলাফতে ছিল সহজ-সরল জীবন ব্যবস্থা। হযরত ওমর খিলাফতের চরম বিস্তৃতি ঘটান। অর্ধেক পৃথিবী মুসলিমদের শাসনে আসে। ফলে বদলায় অর্থনীতি। রাজকোষ ফুলেফেঁপে উঠে। বিভিন্ন অঞ্চলের শাসক, কর্মকর্তাদের মাঝে জৌলুষ ফুটে। বিলাসিতা বাড়ে। অর্থনির্ভর সমাজ ব্যবস্থা গড়ে উঠছিল ক্রমে। অনেকাংশে ধনতন্ত্র।  \n\nআবুজার গিফারি এখানেই জ্বলে ওঠেন। শাসক, কর্মকর্তাদের বিরোধিতা করেন। বলেন- মুসলিমদের সরল, নিরাসক্ত জীবনে ফিরতে হবে। যেমনটা মদিনা-মুনিব (দ) এর সময় ছিল। নইলে আত্মিক উন্নয়নে বাঁধা পড়বে। প্রয়োজনের অতিরিক্ত সঞ্চয় নিষিদ্ধ।  অন্যকে ক্ষুধার্ত ও উলঙ্গ রেখে সম্পদ জামানোর অধিকার কোনো মুসলিমের নেই। কোর’আন বলে- আর যারা স্বর্ণ ও রৌপ্য পুঞ্জিভূত করে এবং তা আল্লাহর পথে ব্যয় করেনা, তাদের মর্মন্তুদ শাস্তির সংবাদ দাও। (আত্ তাওবাহ- ৩৪)\n\nঠিক যেমনটা সুফিগণ বলেন- বৈষয়িক বিমুখিতা মুসলিমের মৌলিক মূল্যবোধ। এ আয়াতের আগের আয়াতে বিধর্মীদের আলোচনা এসেছে। যে কারণে অনেক অন্যতম সাহাবির বক্তব্য ছিল- আয়াতটি সেসব বিধর্মীদের সাথে সম্পৃক্ত। কিন্তু আবুজার গিফারি মনে করেন- আয়াতটির উদ্দেশ্য সকলেই। মুসলিম বা অমুসলিম। দ্বিতীয়ত- আবুজার গিফারি আল্লাহর পথে ব্যয় না করার অর্থ এই বুঝাতেন যে- সে নিজের ধন সম্পদ আল্লাহর পথে সম্পূর্ণরূপে বিলিয়ে দেয় না। অন্যপক্ষ বলত- এটি কেবল যাকাতের সাথে সম্পৃক্ত। এভাবেই আবুজার গিফারি নিজ চিন্তা-দর্শন অনুযায়ী অত্যন্ত দৃঢ় সমালোচনা শুরু করেন। \n\nপরিস্থিত বদলাতে থাকে। এমন হয় যে, আবুজার গিফারি শাম-সিরিয়ায় থাকলে বিদ্রোহ হয়ে যেত। তাই হযরত উসমান তাঁকে মদিনায় ফিরান। বলে রাখি, মদিনা-মুনিব (দ) চোখের আড়াল হবার পর আবুজার গিফারি মদিনা ত্যাগ করেন। চলে আসেন শামে। \n\nএই যে সম্পদ বিলিয়ে দেয়া, এর আধুনিক সংস্করণ হচ্ছে অংশিদারিত্ব মূলক অর্থনীতি। আপনার প্রয়োজনীয় অর্থের বাহিরে মজুদ করতে পারবেন না। সমাজ-রাস্ট্রের প্রতি প্রত্যেক সদস্য-সদস্যা এর সুফলভোগী। অবশ্য, প্রয়োজন খুব আপেক্ষিক বিষয়। একে অসীমও বলা যায়। তাহলে সমাধান কী? \n\nযতদূর মনে করি- ব্যক্তির সৃজন ও শ্রম দানের দক্ষতাকে প্রয়োজনের মাপকাঠি করা যায়। মোট জনসংখ্যা গড়ে মৌলিক অধিকার পাবে। চিত্তবিনোদনও পাবে। সাথে নিশ্চিত করতে হবে, একজন আদম সন্তান যেন শুধু বেঁচেই না থাকে। সারাদিন খাটবে। সন্ধ্যায় খাবে। রাতে হজম করবে। সকালে বের করবে। আবার শ্রম শুরু হবে। শ্রমকেন্দ্রিক খাদ্যচক্রে যেন সমাজ-সভ্যতা আটকে না যায়। শুধু এক-দু শ্রেণির মধ্যেই যেন জীবনচেতনা না আটকায়। শ্রমের সাথে মনঃস্তাত্বিক বিকাশের সঠিক অর্থপ্রবাহ নিশ্চিত করাই- প্রয়োজনের প্রান্তসীমা। \n\nআবুজার গিফারি  ঠিক এটাই বুঝাতে চেয়েছিলেন। ভোগবাদী পুঁজিকেন্দ্রিক অর্থব্যবস্থার প্রথম বিরোধী তিনি। এজন্যই তিনি প্রথম সোশ্যালিস্ট অব মুসলিমস। \n\nঅনেক বকলাম। আজ আর না। পিক-আপ চলছে। মালপত্র উঠেছে সব। বিকেল থেকেই বৃষ্টি হচ্ছিল। চারপাশ ভেজা, থমথমে। ঢাকার রাজকীয় রূপ দেখছিলাম। আর ভাবছিলাম এসব। আচ্ছা- সত্যি রাস্তার ভিক্ষুকদের মালপত্রগুলো দেয়া যায় না? কী দরকার এই বেঁচে থাকার! না, যায় না। কারণ জিনিষ দিলাম, কিন্তু জিনিষ রাখার ঘর দিলাম না- এর থেকে বড় উপহাস আর হয় না।  শুধু দেয়াটাই সমাধান না। যা দিচ্ছেন, তার নিরাপত্তা বিধান করাই সমাধান।  \n\nআবুজার গিফারির শেষ সময়। এক ব্যক্তি তাঁকে দেখতে এলো। শেষ বয়সে নির্জনে থাকতেন। রাবজা নামক মরুভূমিতে একাএকা। যেমন আমি থাকি। একাকীত্ব আর আমি মুদ্রার দুপিঠ। যাহোক, মুসাফির দেখল আবুজার গিফারির ঘরে কোনো আসবাব নেই। জিজ্ঞেস করল এমন কেন?\n\nমহান সাহাবি মুচকি হাসিতে বলেছিলেন- পৃথিবীর প্রয়োজন নেই আমার। ইন্তেকালের পর আমার অন্য আরেক বাড়ি আছে। সেখানেই সব আসবাব পাঠিয়েছি।\n\nঢাকার জৌলুষে ঝলসানো চোখে দুফোটা অশ্রু জমে। আহা! যদি পারতাম সেই মহান সাহাবির অনুকরণ করতে।"
  },
  {
    "1": "কী দিয়েছে আহলে বাইত",
    "2": "কী দিয়েছে আহলে বাইত?\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nমওলা আলী আলাইহিস সালাম। চতুর্থ খলিফা। রাজধানী সরালেন ইরাকে। কুফা শহরে। আগে ছিল মদিনায়। মওলা শহীদ হলেন। রাজধানী সরলো দামেস্কে, সিরিয়ায়। ইমাম হুসাইন আলাইহিস সালামের পালা এলো। কুফিরা চিঠি পাঠালো ইমামকে। কুফার বাসিন্দারাই কুফি। তারা বায়াত নিবে। ইমামকে খলিফা বানাবে। মওলা আলীর অনুগত তারা। ইমামের প্রতিও অনুগত থাকবে। ইমাম দূত পাঠালেন একজন। চাচাত ভাই হযরত মুসলিম বিন আকিলকে। খোঁজ নেয়া দরকার। সত্যি যাওয়া যায় কিনা।\n\nকুফিরা গ্রহণ করল দূতকে। বায়াত নিলো। বায়াত মানে- শপথ নেয়া, অঙ্গীকারাবদ্ধ হওয়া। মওলা হুসাইনকে খলিফা হিসেবে স্বীকৃতি দিল। হযরত মুসলিম চিঠি দিলেন ইমামকে। সাথে চিঠি দিল কুফিরাও। হাজারে হাজারে চিঠি। চিঠি পেয়ে রওনা দিলেন ইমাম। থামলেন কারবালা ময়দানে। ... সেই কারবালায়। কুফা থেকে ৭৬ কিলোমিটার দূরে। আজকের দিনে দেড়ঘণ্টার পথ। \n\nএদিকে ইবলিসও চুপ নেই। বা ইবলিসের দোসর পাপাত্মা এজিদ। পাঠালো ইবনে জিয়াদকে। এক বেজন্মা সেনাপতি। সে ছদ্মবেশে ঢুকল কুফায়। দেখে অবস্থা বেগতিক। সবাই মওলা হুসাইনের অপেক্ষায় মুখিয়ে। এলেই বায়াত নিবে। সামরিক আদেশ জারি করল সে। মুসলিম বিন আকিলকে হত্যার নির্দেশ দিল। কুফিরা পক্ষ নিল হযরত মুসলিম এঁর।\n\nভোরের নামাযে এলো সবাই। কেঁপে উঠল কুফা শহর। সবাই হযরত মুসলিম এঁর পক্ষে। ষাট হাজার কুফি। ইবনে জিয়াদের দূর্গে গুঁটিকতেক সৈন্য। ইবনে জিয়াদ ধ্বংস হবেই। এদিকে ইবনে জিয়াদ ভয়ে জবুথবু। তখনি বুদ্ধি করল। খুলল কোষাগার। নারীদের ডাকল। বলল- তোমাদের পুরুষদের তরবারি জমা দাও, বিনিময়ে সোনা নাও। \n\nঘুরে গেল পরিস্থিতি। প্রতি ওয়াক্তে কুফিরা কমতে থাকল। সটকে পড়ল। এশার পর আক্রমণের পরিকল্পনা ছিল। এশার নামায হল। হযরত মুসলিম সালাম ফেরালেন। দেখলেন- একজনও নেই। তিনি একাই। নামাযের মধ্যেই ভেগেছে অবশিষ্ট কুফিরা। হায়রে কুফি!হযরত মুসলিম একাই বেরিয়েছিলেন-\n\nচলেছে পথিক-চলেছে সে তার ভয়ঙ্করের পথে,\n\nবেদনা তাহার সাথে সাথে চলে সুরের ইন্দ্ররথে। {পল্লীকবি}\n\nহযরত মুসলিম শহীদ হয়েছিলেন। পরপরই ঘটেছিল কারবালা। আহলে বাইতে, নবীবংশের কোনো পুরুষ রইল না। খোদার কুদরতে শুধু একজন রইলেন। শাম্মে হুদা ইমাম জয়নুল আবেদিন আলাইহিস সালাম। তাঁকে বন্দী করা হল। \n\nআবার কুফায় ফিরি। কারবালা হয়ে চলছে। মাত্র দেড়ঘণ্টার দূরত্বে। কুফিরা আরামে ঘুমাচ্ছিল। কারবালা হয়েই গেল। হঠাৎ সম্বিৎ ফিরল তাদের। অনুশোচনায় বুক চাপড়াতে লাগল। তাদের বেঈমানিতে ঘটল কারবালা। তারাই শুরু করল বাড়াবাড়ি। বিশ্বকে বুঝাতে চাইল- তারাই একমাত্র আহলে বাইত প্রেমিক। এদের বাড়াবাড়ি থেকেই জন্মালো শিয়াতন্ত্র। \n\nকুফিদের একজন নেতা ছিল। নাম মুখতার সাখাফি। ইবনে জিয়াদ জেলে পুরেছিল তাকে। কারবালার সময় সে জেলে। অনেক পরে বেরিয়েছিল। এদিকে কুফিরাও তখন প্রতিশোধ পরায়ণ। এজিদ-উমাইয়াদের পেলেই কাঁচায় খায় অবস্থা। সে সেন্টিমেন্ট কাজে লাগালো মুখতার সাখাফি। বিদ্রোহী দল বানালো। একে একে মারতে লাগল কারবালার সমস্ত দুষ্টপাপাত্মাদের। এ ইতিহাসটা সুবিশাল। \n\nযাহোক, একটা বিষয় খেয়াল করুন। মুখতার সাখাফি মারল সবাইকে। জনমানুষের সমর্থন পেয়েছিল। এমনকি কুফা দখলও করেছিল। তার মোটো, স্লোগান ছিল- আহলে বাইতের প্রতি জুলুমের প্রতিশোধ।  আচ্ছা, ইমাম জয়নুল আবেদিন কী তখন ছিলেন না? যিনি আহলে বাইতের একমাত্র পুরুষ। উত্তর- অবশ্যই ছিলেন। তাহলে, জনসমর্থন থাকা সত্ত্বেও তিনি বিদ্রোহ করেন নি কেন? সাখাফির থেকে ইমামের শক্তি তো বেশী হবার কথা। তিনি কী উমাইয়াদের আনুগত্য করতেন? নাউজুবিল্লাহ! (এমন কথা ভাবার আগেই আমার মৃত্যু হোক) \n\nকথাটা এখানেই! খাজা গরিব নেওয়াজ; মইনুদ্দিন চিশতী বলেন- মওলা হুসাইনের ঘোড়াকে লাগবে না, আমি মইনুদ্দিন লাঠি দিয়ে গুঁতালে কারবালায় মিঠাপানির সমুদ্র বইত। গরিব নেওয়াজ মওলা হুসাইনের সন্তানের সন্তান। তাঁর এমন ক্ষমতা হলে- মওলা হুসাইনের কী ছিল না? \n\nখোদার জাতের কসম! অবশ্যই ছিল। তবুও মওলা কিছুই করেন নি। কারণ একটাই- শিক্ষা। বিশ্বমানুষকে শিক্ষা দেয়া। মানুষকে বুঝানো- সন্ত্রাসকে, জঙ্গিবাদকে সন্ত্রাস দিয়ে নির্মূল করা যায় না। করতে হয় আদর্শ দিয়ে। ত্যাগ ও ক্ষমা দিয়ে। মানবতা দিয়ে। \n\nইমাম জয়নুল আবেদিন একই কাজ করেছেন। তিনি প্রতিহিংসা নয়, প্রীতিবোধের প্রতিষ্ঠাতা ছিলেন। উমাইয়া বলুন, আব্বাসি বলুন যে রাজতন্ত্রই হোক- কেউ নেই। মহাকালের স্রোতে ডুবেছে, পচেছে। কিন্তু মওলা জয়নুল আবেদিন আছেন, থাকবেন। কিন্তু কীভাবে আছেন? \n\nতিনি কীভাবে আছেন? এ প্রশ্নের উত্তর জানলে জানব- আহলে বাইত কী দিয়েছেন?\n\nতখন দাসপ্রথা ছিল। মানুষ কেনা-বেচা হত। ইমাম অসংখ্য দাসদাসী কিনতেন। এরপর আশ্রয় দিতেন। খাওয়াতেন। শিক্ষা দিতেন। মানুষের মৌলিক চাহিদা দিতেন। শিক্ষিত হলে তাদের মুক্ত করতেন। বলতেন- যাও, তোমার জীবনের মালিক তুমি। এবং তোমার আল্লাহ্। মাঝখানে কেউ নয়।   \n\nএটাই ছিল দাসপ্রথায় প্রথম কুঠারাঘাত। মুহাম্মাদ বিন কাশেমকে তো চিনেন। প্রথম ভারত জয় করেছিল। বা জয় শুরু করেছিল। তিনিও ছিলেন ইমাম জয়নুল আবেদিনের ছাত্র। পরে নিজ দক্ষতায় সেনাপতি হন তিনি। ভারত দখল করেন। তাহলে, এই ভারতে ইসলাম আসা, আমাদের মুসলিম হওয়া কার অবদান? জি, মওলা জাইনুল আবেদিনের; আহলে বাইতের।\n\nইমামে আযম আবু হানিফা। যতই চাপাচাপি করেন, কোনো লাভ নাই। তাঁকে অস্বীকারের সুযোগ নেই। আইন শাস্ত্রে তিনি একক। ইমামে আযম কার ছাত্র ছিলেন? প্রথমে তিনি ছিলেন ইমাম বাকের এঁর ছাত্র। যিনি আহলে বাইতের ইমাম। এভাবে একের পর এক ৯ জন আহলে বাইতের ইমামের ছাত্র ছিলেন ইমামে আযম। \n\nইমাম শাফেয়ি। শাফি মাযহাবের ইমাম। তিনি কার ছাত্র ছিলেন? সৈয়দাতুল নাফিসা আলাহিস সাল্লামার। যিনি মওলা হাসানের বংশের। তিনিও আহলে বাইতের। তাকান ইমাম আ’লা হযরত এঁর দিকে। তাঁর পীর সৈয়দ আলে রাসুল মারেহেরা। তিনিও আহলে বাইত।\n\nএভাবে মাযহাবে, ফিকহাতে, কালামশাস্ত্রে- মুসলিমদের প্রতি প্রত্যেক শাখায় খুঁজুন। আহলে বাইতকে পাবেন, পাবেনই। তাকান ইসলাম প্রচারকদের দিকে। খাজা গরিব নেওয়াজকে দেখুন। তিনি ব্যতিরেক ভারতে ইসলাম কল্পনাতীত। এভাবে বিশ্বের সিংহভাগ প্রচারকই সৈয়দ। সৈয়দ মানেই নবীবংশ, আহলে বাইত। বেশিদূর লাগবে না, সিরিকোটের দিকেই তাকান।\n\nসুফিরা ধ্বংসে না, বিনির্মাণে বিশ্বাসী। এই দর্শন এসেছে আহলে বাইত থেকে। আহলে বাইত মসনদ চায় নি। করেছেন সত্যের চাষ। মানুষের মনুষ্যত্ব, সমাজের নৈতিকতা তৈরী করেছেন। প্রতিহিংসা নয়, প্রীতিবোধ দিয়েছেন। মানুষকে দিয়েছেন মানবতা। এজন্যই তাঁরা মহাকাল ছাপিয়ে চিরন্তন। \n\nখোদার জাতের কসম! আহলে বাইত ছাড়া কোনো ইসলাম নেই। সেটা কোর’আন সুন্নাহতে হোক। বা ইতিহাসের পরিসংখ্যানে হোক। আল্লাহ্ তো আর সাধে বলে নি- \n\n(হে হাবীব) আপনি বলুন, তোমাদের ঈমান দিয়েছি, বিনিময়ে কিছুই চাই না, শুধু চাই আমার নিকটাত্মীয়ের; আহলে বাইতের ভালোবাসা।"
  },
  {
    "1": "মোহররম",
    "2": "মোহররম\n\n\u003d\u003d\u003d\u003d\u003d\n\nক্যাম্পাসে যাচ্ছিলাম। বাসে উঠেছি। পেছনের দিকটা ফাঁকা। ওদিকে বসলাম। জানালা দিয়ে বাহিরে দেখছি। তখনি একটা গলা শুনলাম। বলছে- বাবারা আমার আমি ভিক্ষুক না, রিক্সা চালাইতাম, ট্রাকে চাপা দিয়ে পঙ্গু বানাইছে, আমার মাইয়ার বিয়া, যে যা পারেন দেন, এইডা মহরমের চান্দ, মহরমের চান্দের ওসিলায় কিছু দেন। \n\nবুকটা ছ্যাঁত করে উঠল। কোথায় যেন কী হল ভেতরে! না, আমি দাতা হাতেম তাই না। দয়া-দরদ কম। এসবে ভ্রূক্ষেপ করি না। ভিক্ষুক দেখে অভ্যস্ত। বুক কাঁপার কারণ- ‘মোহররমের চাঁদ’। ভিক্ষুক সে ওয়াসিলায় চাচ্ছে। আচ্ছা, এ ভিক্ষুক কীভাবে জানে মোহররমের চাঁদ সম্পর্কে? সেও কী মোহররমের শোকে শুষ্ক হয়ে বাঁচে!এসব ভাবছি- এরিমধ্যে চোখটা ধরে আসছে। সানগ্লাসটা তাড়াতাড়ি পড়ে নিলাম।\n\nযাহোক, কী করব ভাবছি। আমি গরিব মানুষ। লোকাল বাসে চড়ি। পকেট ফাঁকাই থাকে প্রায়। আজ একটু গরম আছে। ক্যাম্পাস যাচ্ছি টাকা দিতে। তৃতীয় বর্ষের রেজিস্ট্রেশন করব। কিন্তু হিসেবের টাকা। এদিক ওদিক হলেই টান পরবে। চিন্তায় উশখুশ করছি। তখন অ্যাডভোকেট বখতিয়ার ভাইর কথাটা মনে পড়ল। তিনি প্রায়ই বলেন- ভিক্ষুক রেসালাতের নামে ভিক্ষা চাইলে দুটাকা বাড়িয়ে দাও, সেও আকিদার প্রচারক।\n\nসিদ্ধান্ত নিয়েই নিলাম। যা হবার হবে। কিছু দিয়েই দেই। হালকা ইশারায় ডাকলাম। এলো সে। কয়েকটা নোট ভাঁজ করেছি। যতটা ছোট করে সম্ভব। তাঁর বুক পকেটে ঢুকিয়ে দিলাম। হালকা হাসিও দিলাম। ফিরে গেল সে। \n\nইতোমধ্যে বাসটা থেমেছে। মিনিট দুয়েক দাঁড়াবে। যাত্রী নামাবে-উঠাবে। ভিক্ষুকও নেমেছে। নেমে টাকা গুনছে। দাঁড়িয়েছে কয়েক হাত দূরে। জানালা দিয়ে দেখছিলাম তাকে। পকেটের টাকাটা বের করল সে। ভাঁজ খুলে গুনল। এবং সাথে সাথে তাকালো বাসের দিকে। বাসের জানালায় কাউকে খুঁজছে। ঝপ করে মাথাটা লুকালাম। লুকিয়ে দেখলাম দুপুরের ঝাঁঝাঁ রোদে ভিক্ষুকের দু’গালে দুটি ফিনকি ধারা। জানি না সেটা ঘামের, না অশ্রুর।\n\n_____\n\nমোহররম এলে চুপ থাকি। অন্তত থাকার চেষ্টা করি। কিছু দর্শন, কিছু আবেগ কলমে আসে না। কাগজে ফোটে না। প্রকৃতি প্রকাশ করতে দেয় না। কিছুটা “কিছু” শুধুই নিজের। সমুদ্রগর্ভ ভেদ করে আকাশ ছোঁয় পাহাড়। চুড়ায় তুষার জমে। কিন্তু ভেতরে, জীবন্ত আগ্নেয়গিরি পুষে রাখে। কিছুটা “কিছুতে” এমন পাহাড় হতে হয়। উদ্দেশ্য একটাই- ভারসাম্য রক্ষা। আর এটাই তরিকতের শিক্ষা। ফ্যাসাদ সৃষ্টি হত্যার চেয়ে জঘন্য (সূরা বাকারা, ১৯১)।  \n\nইমাম আ’লা হযরত বলেন- \n\nআহালে সুন্নাত কা হ্যাঁয় বেরা পার আসহাবে রাসুল\n\nনাজম হে অওর নাভ হায় ইতরাত রাসুলুল্লাহ\n\n- আহালে সুন্নাত মুক্তি সওগাত পাবে অবধারিত\n\nসাথীরা তারকা এবং নৌকা সন্তান রাসুলুল্লাহ-রি।\n\nমাটি খুঁড়ে সোনা মিলে। টনকে টন মাটিতে কয়েক আউন্স সোনা থাকে। ১ আউন্স সমান ২৮ গ্রাম। কবিতাও তেমনি। একেবারে সোনার মত। আ’লা হযরত হাজার হাজার পৃষ্ঠায় যা বুঝিয়েছেন- তা তাঁরই লেখা কয়েকটি কবিতাতে পাবেন। ইমামের কবিতা সমগ্রের নাম- হাদায়িকে বখশিশ। \n\nযাহোক, উপরের লাইন দুটি দেখুন। তিনি বলেছেন- আহলে সুন্নাত মুক্তি পাবেই। কারণ, আহলে সুন্নাতের নৌকা ইতরাত। ইতরাত মানে সন্তান। সন্তান বলতে ‘নবীবংশ’ বুঝিয়েছেন। নবীবংশ টার্মটি সুবিশাল। প্রণিধানযোগ্য মতৈক্য হচ্ছে- পাক পাঞ্জাতন মূলত আহলে বাইত। \n\nইমাম আবার বলেছেন- সাথীরা তারকা। সাথী মানে সাহাবাগণ। কখনো সমুদ্রে গিয়েছেন? গেলে দেখবেন- শুধু পানি আর পানি। উপড়ে আকাশ নিচে পানি। হাজার বছর আগেও সমুদ্র অভিযানে যেত মানুষ। এত প্রযুক্তি ছিল না। কম্পাসও ছিল না। তাহলে চলত কীভাবে? পানিতে নিশ্চয়ই রাস্তা আঁকা থাকত না। নাবিকেরা পথ চিনত তারা দেখে। আকাশের তারা; স্টার, নক্ষত্র।\n\nধরুন আপনি নাবিক। জাহাজ আছে। এখন তারকা না থাকলে চলতে পারবেন? রাস্তা গুলিয়ে ফেলবেন। মাঝ সমুদ্রে পিপাসায় মরবেন। অন্যদিকে ধরুন, জাহাজ ডুবল। এখন ঝকঝকে আকাশে ফটফটা তারা থাকলেও কী বাঁচবেন? ডুবে মরবেন না? \n\nইমাম ঠিক এক কথাই বুঝিয়েছেন। সাহাবাগণ ও আহলে বাইত দুটাই অপরিহার্য, কম্পলসারি। কাউকে বাদ দেয়ার সুযোগ নেই। দুটির সমন্বয়ে ইসলাম, আহলে সুন্নাত। একই মানুষের যেমন দুটি চোখ। তারা না থাকলে পথ ভুলে মরবেন। আর জাহাজ না থাকলে অস্তিত্বই থাকবে না। আহলে বাইতকে ভালোবাসা, অনুসরণ ফরয (সূরা শুরা, ২৩)। সাহাবাদের সম্মান ফরয। অনুসরণ আবশ্যক (সূরা তওবা, ১০০)।\n\nআমি ইতিহাস পড়ি। জেনারেল হিস্ট্রি। আরেকটা সাবজেক্ট আছে। নাম- ইসলামিক হিস্ট্রি। মাফ করবেন, জানি না কী ভেবে এটার নাম ইসলামিক হিস্ট্রি হয়েছে। যা পড়ানো হয় তা মূলত- মুসলিমদের ইতিহাস। আমাদের সমস্যা এখানেই। আমরা ইসলাম ও মুসলিমকে গুলিয়ে ফেলি। আদতেই কী দুটাই এক? মুসলিম মানে মানুষ। মানুষ মাত্রই দূর্বল। মদিনা-মুনিব (দ) ছাড়া কারো কথাই অবিচ্ছেদ্য নয়। এ কথাটা আমার না। ইমাম আ’লা হযরত এঁর।\n\nআমরা ইতিহাস দিয়ে ইসলাম শিখি। তাও মুসলিমদের ইতিহাস দিয়ে। ইতিহাস আমাদের মুসলিম বানায় নি। মুসলিম হয়েছি- সুফিগণ, মাযহাবের ইমামগণ, আকাইদের ইমামগণ, ফালসাফা বা দর্শন বা কালাম শাস্ত্রের ইমামগণের মাধ্যেম। যুগের পরে যুগ, প্রজন্ম থেকে প্রজন্ম ইসলাম মুসলিমদের এভাবে বিধৌত করেছে। সিনা থেকে সিনায়, হৃদয় থেকে হৃদয়ে ছড়িয়েছে। বলছি না ইতিহাস কিছুই না। বলছি- ইতিহাস সবকিছু না। ইসলাম এতটাও সস্তা না!ইসলাম হচ্ছে ঐশী, খোদায়ি কন্সটিটিউশন। নির্ভুল, আবহমান, চিরন্তন, সামগ্রিক। এসবের কোনটি মানুষের সাথে যায় না। মুসলিম আর ইসলাম এক না। \n\nতাই, ইতিহাসের মাপকাঠিতে কাউকে জাহান্নামী বানানো আমাদের মানায় না। আমাদের আকাবেরগণ যে সম্মিলিত সিদ্ধান্ত দিয়েছেন- সেটাই চূড়ান্ত। এটাই চেইন অব কমান্ড। এটাই ভারসাম্য রক্ষার একমাত্র পন্থা হয়ত। সাহাবী মাত্রই সাহাবী। তিনি যেই হন, যাই হন। তিনি সাহাবী এটাই যথেষ্ট। আর সব সাহাবী জান্নাতি। \n\nএদেশে ওহাবিতন্ত্র সুপ্রতিষ্ঠিত। একিভাবে সাহাবীবিদ্বেষীরাও প্রতিষ্ঠিত হচ্ছে। যার প্রায় পুরো দোষটাই আমাদের। আমরাই যুগকে নিয়ন্ত্রণ করতে পারি নি। যুগের সাথে মানিয়ে নিতেও পারি নি। আমরাই সুযোগ দিয়েছি তাদের।  \n\nআচ্ছা, কয়েক দশকে আমরা করেছিটা কী বলুন তো? আমাদের মানুষ কমেছে। তবুও উরসের পাতিল বাড়িয়েছি। কারণ আমাদের ভুঁড়িও বেড়েছে। আমাদের কোনো একাডেমিক কার্যক্রম নেই। সাংস্কৃতিক অংশগ্রহণ নেই। বিপ্লব তো পরের কথা। সিস্টেমেও কোনো অংশিদারিত্ব নেই। \n\nঅন্যদিকে, সাহাবী বিদ্বেষীদের সাহিত্য আজ তুমুল জনপ্রিয়। সিস্টেমের রন্ধ্রে রন্ধ্রে তারা। অ-ওহাবি ইন্টলেকচুয়াল সমাজ সেদিকে ঝুকেছে। কারণ খোঁড়াক মিলছে। টাকাই শুধু খোঁড়াক না। মনের খোঁড়াক সবচে বড় ইস্যু। \n\nমুসলিম মাত্রই আহলে বাইতের প্রতি দূর্বল। এটাই সহজাত। এটাই ঈমান। এ দূর্বলতাই কাজে লাগাচ্ছে তারা। আর আমরা কী করতে পেরেছি আহলে বাইতের জন্য? করলে কতোটুকু করেছি? করলে এর প্রভাব নেই কেন? কেন পিছাচ্ছি বারাবার? \n\nআমি সিদ্ধান্ত নির্ণয়ক নই। সিদ্ধান্ত দেয়ার কেউ না। মতামত রাখতে পারি শুধু। আমার মনে হয়- সাহাবী বিদ্বেষীদের প্রতিহতের প্রধান অস্ত্র হচ্ছে আহলে বাইত। প্রকৃত আহলে বাইত প্রেমিক সাহাবা বিদ্বেষী হতেই পারে না। হলে আমাদের আকাবেরগণও হতেন। কই তাঁরা তো হন নি? তাঁরা কী আহলে বাইত প্রেমিক ছিল না!\n\nতাই, আহলে বাইতের প্রেমের প্রকাশ এমন ভাবে, এমন ভাবেই করা উচিৎ, যাতে কেউ বলতে না পারে সুফি-সুন্নিরা আহলে বাইতের চর্চা করে না। বলতে বাধ্য হয় যে সুফি-সুন্নিরাই প্রকৃত প্রেমিক। \n\nসুফিগণ যুদ্ধ করেছেন। করতে বাধ্য হয়েছেন। শত্রু  দমাতে যুদ্ধ করেন নি শুধু। সত্যকে, প্রেমকে, আপনকে রক্ষার্থে যুদ্ধ করেছেন। আর আমরা এভাবেই জিতেছি, জিতব। শত্রু  মেরে নয়। নিজ প্রেমকে রক্ষা করে, ছড়িয়ে দিয়ে। \n\nতোর প্রেম দিয়ে কর বিশ্ব নিখিল ইসলামে মুরিদ..."
  },
  {
    "1": "হানাফি হাদিস",
    "2": "হানাফি হাদিস\n\n________\n\nআমির আবু তুফাইল বিন ওয়াসিলা। শেষ সাহাবি। মানে, সাহাবাদের মধ্যে সবশেষে চোখের আড়াল হন; ইন্তেকাল করেন।  ১১০ হিজরি, ৭১৮ সালের আশপাশে। ইমাম বুখারি ৮১০ সালে জন্ম নেন। হাদিস সংগ্রহ শেষ করেন ৮৪৬ সালে। ৩৬ বছর বয়সে। \n\n৮৪৬ থেকে ৭১৮ বিয়োগ করি। ১২৮ বছর। এখন প্রশ্ন, এই ১২৮ বছর কি লোকে হাদিস জানত না? উত্তর- অবশ্যই জানত। ১২৮ বছরে চার প্রজন্ম। তাঁরা না জানলে ইমাম বুখারি হাদিস পেলেন কই? এলিয়েন কে নিশ্চয়ই জিজ্ঞেস করেননি! আর সাহাবাদের কাছাকাছি প্রজন্ম বেশী হাদিস জানবে এটাই স্বাভাবিক। বাবা আপনার দাদা সম্পর্কে বেশী জানেন। দাদা তার বাবার সম্পর্কে। বিষয়টা এমনই ধারাবাহিক।  \n\nইমামে আযম ৬৯৯ সালে জন্মান। ইমাম বুখারির ১১১ বছর আগে। বলে রাখি, ইমাম আবু হানিফার উপাধি ‘ইমামে আযম’। ইমামে আযম ৭৬৭ সালে চোখের আড়াল হন। সে হিসাবে ইমাম বুখারি ৪৩ বছর পর জন্মেছিলেন। যৌক্তিকভাবেই ইমামে আযম বেশী হাদিস জানবেন ইমাম বুখারির চেয়ে। এখন বলবেন- তখন হাদিস সংগৃহীত ছিল না; একজনে কয়েকটা হাদিস জানত। ইমাম বুখারি সেসব সংগ্রহ, সংকলন করেছেন পরে।  \n\nতাহলে আসুন ইতিহাস জানি। মোল্লা আলী ক্বারী। তাঁকে কেউ অস্বীকার করে না। তিনি বলেন- ইমামে আযম ৯ লক্ষ মাসয়ালার সমাধান দিয়েছেন। বিভিন্ন সমস্যাকেন্দ্রিক উত্থাপিত প্রশ্নকে মাসয়ালা বলে। মাসয়ালার সমাধান আসে কোর’আন ও সুন্নাহ থেকে। ক্ষেত্রবিশেষে ইজমা, কিয়াস থেকে।  হাদিস দিয়েই সুন্নাহ হয়। কিন্তু সব হাদিস সুন্নাহ না। যেমন- মদিনা-মুনিব (দ) ১১ টি বিয়ে করেছেন। উম্মত পারবে চারটি। তাই সব হাদিস সুন্নাহ না। সুন্নাহ মানে যা পালনীয়। তাই সহিহ হাদিস মানেই পালনীয় না। \n\nযাহোক, এই লক্ষ লক্ষ সমাধান কি শুধু কোর’আন দিয়েই সম্ভব? সম্ভব না।  হাদিস লাগবেই লাগবে। অতএব, ইমামে আযম হাদিস জানতেন। বিশাল পরিমাণেই জানতেন। অনেকে বলতে পারেন- মোল্লা আলী ক্বারী ছিলেন হানাফি, তাই এমন বলেছেন। আর হাদিস জানলেও কত হাদিস? আসুন, দুটোর উত্তর একসাথে দেখি। \n\nআল্লামা হাফিজ ইবনে আব্দুল বার মালেকি। মালেকি মাযহাবের মানুষ। তিনি ১০ খণ্ডে একটি বই লিখেন; যা শুধুই ইমামে আযমের প্রশংসায়। সেখানে বলেন- ইমাম আযম মৃত্যুশয্যায়। তাঁর ছেলেকে ডাকলেন। বললেন, বাবা আমি পাঁচ লক্ষ হাদিস জানি। এর মধ্যে শুধু পাঁচটি শুনাচ্ছি। যা তোমার জীবনের পাথেয় হবে। \n\nলক্ষ্য করুন। ইমামে আযম নিজেই বলেছেন “পাঁচ লক্ষ” হাদিসের কথা। আবার লেখক হচ্ছেন একজন মালেকি। ভিন্ন মাযহাবের। বাকিটা বুঝা আপনাদের কাজ। এবার অবাক তথ্য দেই। ইমামে আযমের সুবিশাল হাদিসগ্রন্থ আছে। তিনিই প্রথম হাদিস সংকলক। ইমাম বুখারিরও আগে।\n\nবইটির নাম- কিতাবুল আছার। তিনি ৪০ হাজার হাদিস সংগ্রহ করেন। পরে বাছাই করে কিতাবুল আছার লিখেন। ৭৪৩ সালের দিকে। যা প্রথম সহিহ হাদিসের কিতাব হিসেবে বিবেচিত। এমনকি মুআত্তায়ে মালেকেরও আগে। মুআত্তায়ে মালেক একটি হাদিস গ্রন্থ। মালেকি মাযহাবের প্রবক্তা ইমাম মালেকের লিখা। এটা সুপরিচিত। কিন্তু কালের কালিতে কিতাবুল আছার অপরিচিত প্রায়। বিশ বছর বয়সে ইমামে আযম হাদিস সংগ্রহ শুরু করেন। এই সংগ্রহের কাহিনী এক মহাকাব্যিক ইতিহাস। আরেকদিন লিখব। \n\nফিকহুল আকবর। আরেকটি গ্রন্থের নাম। ইতিহাসশ্রেষ্ঠ ফিকাহগ্রন্থ। ফিকাহ মানে আইনশাস্ত্র। যার মাধমে দৈনন্দিন সকল বিষয়ে শরিয়তের বিধান জানা যায়। কুরআন ও সুন্নাহর মৌলিক আইনের প্রায়োগিক রূপই ফিকহশাস্ত্র। এটি ইমামে আযমের লিখা। এ গ্রন্থের পুরোটা পাওয়া যায় না। শুধু আকাইদের অংশটুকু পাওয়া যায়। \n\nকুতুবে আবু হানিফা। এটি হারিয়ে যাওয়া গ্রন্থ।  জানা যায় পাঁচ লক্ষ মাসয়ালা ছিল এখানে। এ বইটি থাকলে আজকে অন্য কোনো ফিকাহগ্রন্থ দরকার হত না। এছাড়াও তিনি আরো চৌদ্দ-পনেরোটি গ্রন্থ লিখেন। আফসোস, হারিয়ে গেছে অধিকাংশই; ইতিহাসের রুদ্রস্রোতে। কেন, কীভাবে হারিয়েছে পরে জানাচ্ছি।\n\nইমামে আযমের ছাত্ররাও ফিকহগ্রন্থ লিখেন। তাঁর তদারকিতে। ইমাম মুহাম্মাদ বিন হাসান শায়বানী এমনই একজন ছাত্র।  ১৩২-১৮৯ হিজরি তাঁর আয়ুষ্কাল। তিনি ছয়টি ফিকাহ গ্রন্থ সংকলন করেন। এক- জামে কবির, দুই- জামে সগির, তিন- সিয়ারে কবির, চার- সিয়ারে সগির, পাঁচ- মাবসুদ, ছয়- জিয়াদ্দাত। একেকটি গ্রন্থ আট-দশ খণ্ডের। ছয়টিকে একত্রে জাওয়াহেরুর রেওয়ায়েত বলে। এছাড়াও হানাফি ফিকহে হাজার হাজার গ্রন্থ রচিত হয়েছে যুগে যুগে। যাহোক, একটু চিন্তা করুন। যিনি ও যাঁরা কোর’আন-সুন্নাহ দিয়ে আইন লিখেছেন- হাদিসে তাঁদের দখল কতোটুকু! বিবেচনা আপনাদের। \n\nঅনেকেই বলবেন- আবু হানিফা এত হাদিস জানলে ইমাম বুখারি কেন তাঁর সূত্রে হাদিস বর্ণনা করেননি? তাদের আমিও দুটি প্রশ্ন করব। এক- ইমাম মুসলিমকে তো চিনেন। সহিহ মুসলিমের সংকলক। যা সিহা সিত্তার অন্যতম গ্রন্থ। তিনি ইমাম বুখারির ছাত্র ছিলেন। সরাসরি ছাত্র। কিন্তু ইমাম মুসলিম কোনো হাদিস কেন ইমাম বুখারির সূত্রে বর্ণনা করেন নি? দুই- ইমাম বুখারি শাফেয়ি মাযহাবের ছিলেন। কই তিনি তো ইমাম শাফেয়ি থেকেও হাদিস নেন নি। কেন, এমন কেন? উত্তর আছে? \n\nইমামে আযমের সূত্রে ইমাম বুখারি হাদিস আনেননি সত্য। কেন আনেননি- এর উত্তর ইমাম বুখারি নিজেই দিয়েছেন তাঁর ‘আত-তারিখুল কবির’ গ্রন্থে।  তিনি বলেন- আমি শুধু তাঁদের হাদিস এনেছি- যাঁরা মানতো ঈমান হচ্ছে মৌখিক স্বীকৃতি ও কর্মের বাস্তবতা। কিন্তু ইমামে আযম বলতেন- ঈমানের জন্য মুখ ও হৃদয়ের স্বীকৃতি যথেষ্ট। কর্মের বাস্তবায়ন ঈমানের বহিঃপ্রকাশ মাত্র। এটা মৌলিক ঈমান না। আচ্ছা, ভাবুন তো- আমাদের সমাজে সবাই কি নামায পড়ে? না, পড়ে না। তাই বলে কি তারা মুসলিম না? হ্যাঁ, মুসলিম; দুর্বল ঈমানের মুসলিম। ঈমান দুর্বল হলেই তো অমুসলিম হয় না। রোগ হলেই তো মানুষ মৃত না।  ইমামে আযম সেটাই বুঝিয়েছেন।\n\nইমামে আযমের সাথে ইমাম বুখারির এটাই ছিল মতপার্থক্য। মনে রাখবেন, মতপার্থক্য মানেই বিরোধিতা না। এটা বৈচিত্র্য। গোলাপ লাল হয়, আবার সাদাও হয়। দুটোই গোলাপ। আলোচিত ইমাম দুজনের পার্থক্য ছিল দর্শনকেন্দ্রিক; কিন্তু আকাইদ, মৌলিকত্ব এক।  এটা ইলমে কালামের বি-শা-ল উচ্চতার বিষয়। সেই জ্ঞানের উচ্চতায় আপনি আমি কেউই পৌঁছিনি। তাঁদের বিষয় তাঁদের মধ্যেই বিস্তৃত। তাই আদার ব্যাপারী হয়ে জাহাজের খবর নেবেন না।\n\nনিজের সীমাবদ্ধতা জানুন। বাংলাদেশের সুপ্রিমকোর্ট নিশ্চয়ই আপনার কথা মানবে না। আপনার–আমার যোগ্যতা সুপ্রিমকোর্ট থেকে যোজন-যোজন দূরত্বের। সবকিছুই মন্টু-ঝন্টুর নাক গলানোর বিষয় না। আল্লাহ আমাদের বুঝার ক্ষমতা দিক।\n\nশেষ করছি। মনে আছে বই হারানোর কথা? ইমামে আযমের বইগুলো হারিয়েছে। কেন হারিয়েছে জানিয়ে দেই।\n\nইমামে আযমের শেষ সময়ে মুতাজিলা মতবাদ বাড়ছিল। আজকের যুগের ওহাবি-সালাফি-জামাতি-ইখওয়ানি মতবাদের মত বাতিল ফিরকা (সম্প্রদায়) হচ্ছে মুতাজিলা। এটা আগেও লিখেছি। যা হোক, আব্বাসি শাসক মানসুর মুতাজিলা ছিল। সে ইমামে আযমকে শহীদ করে। মুতাজিলাদের সময় হানাফিয়াতের বিকাশ থমকে যায়। হানাফিদের ওপর জুলুম-নিপীড়ন চলতে থাকে। ফলে হানাফিদের গ্রন্থগুলোর সঠিক পরিচর্যা হয়নি।\n\nএরপর আসে হালাকু খান। পুরো বাগদাদ জ্বালিয়ে খাক করে। নগর পুড়লে দেবালয় এড়ায় না। হালাকুর আগুনে পুড়ে বাগদাদের সমস্ত বই, প্রকাণ্ড প্রকাণ্ড লাইব্রেরি। জানা যায়, বাগদাদে গণহত্যার লালস্রোতে, বইয়ের ছাইয়ের কালিতে আটকে গিয়েছিল প্রবাহমান ফোরাত। এত বই ছিল! ফোরাত বাগদাদের পাশে বওয়া প্রমত্তা নদী।\n\nসেখানেই, সেসময় মুসলিমদের সমস্ত গ্রন্থ বিলীন হয়। ইতিহাস থেকে হারায়। সেখানে ছিল হানাফিদের অসংখ্য বইও। এরপর সভ্যতার বক্রপথে আসে নানান উত্থান-পতন। তখন এত প্রযুক্তি ছিল না। তাই সব পুনরুদ্ধার সম্ভব হয়নি।\n\nঅন্যদিকে ইমাম মালেক ছিলেন মদিনাবাসী। হালাকু সেদিকে ধ্বংসযজ্ঞ চালায় নি। তাই ইমাম মালেকের বইগুলো রক্ষা পায়। যেমন মুআত্তায়ে মালিক ইত্যাদি। উল্লেখ্য যে, ইমামে আযম ইরাক-কুফা বা বাগাদাদ এলাকার ছিলেন। তাই তাঁর কর্মগুলো নিষ্পেষিত হয় বেশী।  \n\nযুগযুগ ধরে বিরোধী বুদ্ধিবৃত্তিক, পাশবিক অপচেষ্টায় হানাফিদের নিপীড়নের চেষ্টা চলেছে। এখনো হচ্ছে। একজন আবু হানিফাকে এত শতাব্দীর চেষ্টার পরেও কেউ দমাতে পারেনি। অমাবস্যার রাতে মিটমিটে ধ্রুবতারা হয়ে জ্বলেছে সে আকাশে। আবার হাজির হয়েছে পূর্ণিমা রাতের জোছনা নিয়ে। পথ দেখাচ্ছে বিভ্রান্ত পথিককে।\n\nতাই আজও বুক ফুলিয়ে গরিব গালিবেরা বলে- আমি হানাফি! হ্যাঁ আমি হানাফি! এরই সাথে নত চোখের ফোঁটা ফোঁটা অশ্রু নিবেদন করে সেই নুমান নামের মহাত্মা- আবু হানিফার পবিত্র চরণে।"
  },
  {
    "1": "মাযহাবি সাহাবি - সাহাবিদের কি মাযহাব ছিল",
    "2": "মাযহাবি সাহাবি : সাহাবিদের কি মাযহাব ছিল?\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nমাযহাব- আরবি শব্দ। আক্ষরিক অর্থ মত, পথ। যদিও পরিভাষা ভিন্ন। সেটা পরে বলছি। আবার, ধর্মের আরবি ‘দ্বীন’। কোর’আন বলে- ইন্নাদ্দিনা ইন্‌দাল্লাহিল ইসলাম। সূরা আল-ইমরান, আয়াত ১৯, প্রথমাংশ। মানে- নিঃসন্দেহে ইসলাম আল্লাহ্‌র নিকট (একমাত্র) ধর্ম। এখানে দ্বীনের বাংলা এসেছে ধর্ম। অতএব প্রমাণিত মাযহাব ধর্ম না।  দ্বীনকে মানার মত ও পথই হচ্ছে মাযহাব। তাই হানাফি মাযহাব মানলে কেউ ইমাম আবু হানিফার উম্মত হয় না। উম্মত এসেছে উম্মাহ থেকে। অর্থ- জাতি। আমরা সবাই মুসলিম জাতি। এ জাতিসত্তার বিকাশ ইসলামকেন্দ্রিক। হানাফি জাতি না, হানাফি গোষ্ঠি হতে পারে। একই ভাবে- মালেকি, হাম্বলি, শাফেই সবাই মিলে হয় মুসলিম জাতি। একই সাগরে যেমন বহু নদী মিলে, বিষয়টা এমন। \n\nদ্বীন ও মাযহাবকে সমার্থক শব্দ বলে অনেকে। সমার্থক মানে ‘সমান অর্থ’। সমান মানে কিন্তু এক না। যেমন- খলিল ও রফিক। আরবি শব্দ। দুটোই সমার্থক শব্দ। অর্থ- বন্ধু। কিন্তু পার্থক্য আছে। রফিক মানে সাধারণ বন্ধু। খলিল মানে ঘনিষ্ঠ বন্ধু। চলুন কোর’আন দেখি। সূরা আহযাব, আয়াত ৫৬- হে বিশ্বাসীরা তোমরাও তাঁর (নবীর) ওপর সালাত পড়...। সূরা বাকারা, আয়াত ৪৩- এবং সালাত কায়েম রাখো...। খেয়াল করুন, দুখানেই ‘সালাত’ এসছে। কিন্তু দুই সালাতের মানে কি এক? না, এক না। প্রথম সালাতের অর্থ মদিনা-মুনিব (দ) এঁর প্রতি দরূদ শরীফ পড়তে বলা হয়েছে। দ্বিতীয় আয়াতে নামায প্রতিষ্ঠার কথা এসছে। প্রমাণিত যে একই শব্দের ক্ষেত্রানুসারে ভিন্ন অর্থ হয়। \n\nএকটু বিরক্ত করি, বাড়তি বলব। বাংলা দিয়ে আরবিকে সঠিকভাবে বুঝা সুকঠিন। আরবির এক শব্দ বুঝতে বাংলায় একাধিক শব্দ প্রয়োজন। যেমন- ‘খলিল’ অর্থ বন্ধু। কিন্তু বাংলায় বুঝতে দুটি শব্দ লাগে- ঘনিষ্ঠ বন্ধু। এর কারণ ভাষাবৃক্ষ ও ভাষার ব্যুৎপত্তি।  বাংলা হচ্ছে ইন্দো-ইউরোপিয়ান ভাষাপরিবার। ইন্দো-ইউরোপিয়ানের নয়টি ধাপ পেরিয়ে বাংলার জন্ম। এটি খুব নবীন ভাষা। অন্যদিকে, আরবি এসছে আফ্রোশিয়া ভাষাপরিবার থেকে। জন্ম ও বিকাশ সুবাদে আরবি বাংলার থেকে প্রাচীন ও ঋদ্ধ। তাই মাযহাব ও দ্বীনের অর্থ বাংলায় একভাবে ধর্ম হলেও আরবিতে বৈচিত্র্যমণ্ডিত। আবারো বলছি, মাযহাব পুরোপুরি দ্বীনের ওপর নির্ভরশীল। এটি আলাদা কিছু না। হাত থেকে যেমন আঙুল আলাদা না। \n\nসূরা ফাতিহা, আয়াত ৬-৭। বলা হচ্ছে- আমাদের সোজাপথে পরিচালনা করো, তাঁদেরই পথ যাঁদের ওপর তুমি অনুগ্রহ করেছ...। সূরা তওবা, আয়াত ১১, শেষাংশ- এবং আমি নিদর্শনসমূহ বিশদভাবে বর্ণনা করি জ্ঞানীদের জন্য। সূরা আন-নাহল, আয়াত ৪৩, শেষাংশ- জ্ঞানীদেরকে জিজ্ঞেস করো যদি তোমাদের জ্ঞান না থাকে। এভাবে আরো বহু আয়াতে আছে। \n\nএ আয়াতগুলো বুঝায় যে- আল্লাহ্‌ জ্ঞানীদের বিস্তারিত ভাবে তাঁর নিদর্শন দেখান, বুঝান। তাঁরা রহমত প্রাপ্ত। সাধারণ মানুষ সোজাপথে চলবে। নিজের মূর্খতা দিয়ে ইসলামকে বুঝতে যাবে না, চেঁচামেচি করবে না। কম জ্ঞানীরা জ্ঞানীদের কাছে জানবে। কারণ কোর’আন-সুন্নাহ থেকে সবাই সমাধান বের করতে পারবে না। সবার যোগ্যতা নেই। ফার্মেসির ওষুধ বিক্রেতা নিশ্চয়ই হার্টের অপারেশন পারবে না। এই যে জেনে নেয়া, জানিয়ে দেয়া- এটাই মাযহাব। যিনি জানান তাঁকে মুজতাহিদ বলে। মুজতাহিদকে মানলে হয় তাকলিদ। তাকলিদ করলে হয় মুকাল্লিদ; অনুসরণ করলে অনুসারী। তাহলে প্রমাণিত কোর’আনে মাযহাব উল্লেখিত।\n\nএবার হাদিসে আসুন। হযরত মুয়াজ বিন জাবাল। তিনি প্রসিদ্ধ সাহাবি। মদিনা-মুনিব (দ) তাঁকে ইয়ামেনে পাঠাতে মনঃস্থ করেন। ইসলাম প্রচারের জন্য। তাঁকে মদিনা-মুনিব (দ) বললেন, তোমার কাছে বিচারের ভার ন্যস্ত হলে কি করবে?\n\n- ফয়সালা করবো কিতাবুল্লাহ (কোর’আন) দ্বারা।\n\n- যদি কোর’আনে না পাও?\n\n- তাহলে আল্লাহ্‌র রাসূলের সুন্নাহ দিয়ে সমাধান করব?\n\n- সুন্নাহতে না পেলে?\n\n- তাহলে ইজতিহাদের (উদ্ভাবন) মাধ্যমে সমাধানের চেষ্টা করব। \n\nমদিনা-মুনিব (দ) তখন বললেন- যাবতীয় প্রশংশা আল্লাহ্‌র, যিনি তাঁর রাসুলের প্রতিনিধিকে সেই যোগ্যতা (ইজতিহাদ) দিয়েছেন এবং তাঁর বিষয়ে আমি সন্তুষ্ট। \n\nসূত্র- সুনানে আবু দাউদ- ৩৫৯৪, সুনানে তিরমিজি- ১৩২৭, সুনানে দারেমি- ১৬৮, মুসনাদে আহমাদ- ২২০৬১। বুঝা গেল- স্বয়ং রাসুল-অতুল (দ) নিজেই ইজতেহাদ, মাযহাবকে স্বীকৃতি দিয়েছেন। এরপর আর কোনো কথা থাকে না। \n\nতবুও বিরোধিরা মানবে না। বিরোধিতার জন্যই বিরোধিতা করবে। তাদের একটা প্রশ্ন- সাহাবারা কি মাযহাব মানত? বলে রাখি, বিরোধিরা হচ্ছে- ওয়াহাবি, সালাফি, আহলে হদস (হাদিস), জামাত-শিবির, ইখওয়ানি, আইএস, বোকোহারাম, জেএমবি, আল-কায়েদা ইত্যাদি। এদের একত্রে, একশব্দে ‘লা-মাযহাবী’ বলতে পারেন।\n\nআসুন কিচ্ছা শেষ করি। মিস্টার ইবনে তাইমিয়া। সে লা-মাযহাবিদের ধরমবাপ, গুরুদের গুরু। তার ফতওয়ার বই ‘মাজমু উল ফাতোয়া’।  সে বইয়ের ১৩ খণ্ড ৩৬১ পৃষ্ঠায় লিখেছে- \n\n“কোর’আনের কোন একটি আয়াতের তাফসিরের ব্যাপারে যদি সাহাবাগণ, তাবেয়িগণ এবং ইমামগণের কোনো বানী থাকে; আর অন্য কোনো দল যদি নিজেদের মাযহাবের পক্ষে অন্য কথা দ্বারা ঐ আয়াতের তাফসীর করে, যা সাহাবাগণ এবং তাবেয়িগণের মাযহাবের বিরুদ্ধে চলে যায়, তবে তা হবে মুতাজিলা ও অন্যান্য বেদাতিদের কাজ”।\n\nমূল আরবিতে “মাযাহিবুস সাহাবাহ” অর্থাৎ সরাসরি “মাযাহিব” শব্দ উল্লেখ করেছে। মাযাহিব বহুবচন। একবচনে মাযহাব। অর্থাৎ সেই প্রমাণ দিল- সাহাবাদের যুগেও মাযহাব বিদ্যমান ছিল। একাধিক মাযহাব ছিল।\n\nতবুও বিরোধিরা মানবে না। প্রশ্ন করবে, সাহাবাদের মাযহাব বলতে কি বুঝিয়েছে? সে হয়ত সমস্ত সাহাবাদের একমতকে মাযহাব বলেছে। তাই একটা মাযহাব মানা যাবে। চারটা মাযহাব কেন মানবো? সাহাবাদের যুগে তো একাধিক মাযহবা ছিল না!\n\nতাহলে আসুন ইবনুল কায়্যিম জাওযিয়্যাহর কথা জানি। তিনি মিস্টার ইবনে তাইমিয়ার সরাসরি ছাত্র। তিনি লিখেন-\n\nরাসুলুল্লাহ (দ) এঁর সাহাবাদের মধ্যে যাদের ফতোয়া সংরক্ষণ হয়েছে তাঁদের সংখ্যা নারী-পুরুষ মিলিয়ে প্রায় একশ’ ত্রিশজন। এঁদের মধ্যে সবচে বেশি ফতোয়া দিতেন সাতজন। যথা- উমর ইবনে খাত্তাব, আলি ইবনে আবি তালেব, আব্দুল্লাহ ইবনে মাসউদ, উম্মুল মু’মিনীন আয়েশা, যায়দ ইবনে সাবেত, আব্দুল্লাহ ইবনে আব্বাস, আব্দুল্লাহ ইবনে উমর- রাদিয়াল্লাহু তাআলা আনহুম।  \n\nযাঁদের ফতোয়ার সংখ্যা খুব বেশি নয় আবার খুব কমও নয়, তাঁরা মাধ্যমিক স্তরের। তাদের সংখ্যা হল, তেরজন। এ বিশজন ব্যতীত একশ’ দশজন সাহাবির সকলেই যে ফতোয়া প্রদান করেছেন, তার সংখ্যা খুবই কম। সূত্র- ই’লামুল মুয়াক্বিয়ীন আন রাব্বিল আলামিন, আল্লামা ইবনুল কায়্যিম, খণ্ড ১।\n\nএখন ভাবুন, সাহাবাদের সংখ্যা সোয়া লক্ষ। আর কোথায় একশ তিরিশজন সাহাবি! অবশিষ্ট সাহাবিরা তাহলে কী করেছেন? কীভাবে ইসলাম মেনেছেন? উত্তর- অন্য সাহাবিরা অভিজ্ঞ সাহাবিদের তাকলিদ করেছেন। মানে মুজতাহিদ সাহাবির তাকলদি করেছেন।  স্পষ্ট হল প্রায় সকল সাহাবী মুকাল্লিদ ছিলেন।\n\nআসুন আরো জানি। ইমাম আলি ইবনুল মাদিনি। ১৬১-২৩৪ হিজরি আয়ুষ্কাল। তিনি ইমাম বুখারির অন্যতম শিক্ষক। এবং লা-মাযহাবির গুরুদের গুরুরাও তাঁকে মানে।  তিনি ‘কিতাবুল ইলাল’ নামে একটি গ্রন্থ লিখেন। সেখানে তিনজন সাহাবির মাযহাব বর্ননা করেছেন। যা সাহাবাদের যুগের। যাঁদের মাযহাবের ওপর আমল ও ফতোয়া প্রচলিত ছিল। তাঁরা হলেন- আবদুল্লাহ ইবনে মাসউদ, যায়েদ ইবনে ছাবিত ও আবদুল্লাহ ইবনে আববাস- রাদিয়াল্লাহু তাআলা আনহুম।  \n\nউল্লেখ্য তিনজন বিভিন্ন স্থানে থাকতেন। সেখানকার মানুষ তাঁদের মাযহাব মানত। আব্দুল্লাহ ইবনে মাসউদ কুফায় থাকতেন। কুফা হচ্ছে ইরাকে। মদিনায় যায়েদ ইবনে সাবেত। মক্কায় আব্দুল্লাহ ইবনে আব্বাস। আমাদের ইমামে আযম আবু হানিফা কুফার বাসিন্দা। তিনি সাহাবি ইবনে মাসউদের অনুরাগী ছিলেন। হানাফি মাযহাবে তাই আব্দুল্লাহ ইবনে মাসউদের আমল বেশী পাওয়া যায়। তাই হানাফিদের সাথে সাহাবাদের ইজতিহাদি যোগসূত্র আব্দুল্লাহ ইবনে মাসউদ রাদি.।  যারা বলে হানাফিদের সাথে পূর্ববর্তীদের কোনো যোগাযোগ নেই তাঁরা মুর্খতার কোন নরকে বাস করে খোদা মালুম!\n\nযাহোক, তাকলিদের পরিভাষা জানাতে চেয়েছিলাম। মনে আছে? এক্কেবারে প্রথমে বলেছি। তাকলিদের একটি পরিভাষা হচ্ছে- প্রশ্নহীন আনুগত্য করা। নিজের অযোগ্যতা স্বীকার করে দ্বিধাহীন ভাবে ইমামকে মানা। ইমামের কাছে দলীল খুঁজলে তাকলিদ হয় না। \n\nআর এক্ষেত্রে আল্লাহ্‌ নিজেই বলেন- (সূরা আরাফ, আয়াত ৩) হে লোকেরা! সেটার ওপরেই চলো যা তোমাদের প্রতি অবতীর্ণ হয়েছে... নিশ্চয়ই তোমরা খুব কম বুঝো। \n\nআর কিছু বলার নেই। হেদায়তের মালিক শুধুই আল্লাহ্‌।"
  },
  {
    "1": "মদিনাতুন্নাবী। মদিনা-মুনিব (দ) এঁর শহর",
    "2": "মদিনাতুন্নাবী। মদিনা-মুনিব (দ) এঁর শহর। একদল বেদুঈন এসেছে। বেদুঈনরা যাযাবর। স্থায়ী বাড়ি নেই। মরুভূমিতে ঘুরে। এদের সামাজিকতা ভিন্ন। \n\nসামনেই মুনিবের দরবারে। সাহাবী সমেত নবী-আরবী (দ) বসে। একটি শিশুও ছিল সাথে। হাবিব-চিরঞ্জিব (দ) চুমু দিচ্ছিলেন বাচ্চাটিকে। আদর করছিলেন। এক বেদুঈন চেঁচিয়ে উঠল। \n\n- হে রাসুলে খোদা! কি করছেন? আমরা কখনোই কোনো শিশুকে চুমু দেই না। বাচ্চাদের এত প্রশ্রয় দিতে নেই।\n\nবেদুঈনদের সৌজন্য কম। কাকে কি বলতে হবে, কম বুঝে। হাবিবে খোদা মাথা নামালেন। চিরদরদী কণ্ঠে বললেন,\n\n- বন্ধু, আমি কিবা করতে পারি; যদি আল্লাহই তোমার থেকে তাঁর রহমত উঠিয়ে নেন। \n\n{দ্বিতীয়াংশ}\n\nবারেলি শহর। রমজান মাস। ইমাম আ\u0027লা হযরত ইত্তেকাফে বসেছেন। ইত্তেকাফ একটা ইবাদত। রমজান মাসে করতে হয়।ইত্তেকাফকারী মসজিদে অবস্থান করেন। বাহিরে যোগাযোগ বন্ধ। কথা বন্ধ। তিন থেকে দশদিন অবধি। শুধু বাড়ি থেকে খাবার আসে। \n\nএক লোক ছিল। যে ইমামের খাবার আনত। ইফতারি ও সেহেরীতে। কিন্তু আজ আসছে না। এদিকে এশা হতে চলেছে। নামায আরম্ভ হবে। ইমাম অপেক্ষায় আছেন। এখনো ইফতারী হয় নি। \n\nএশা হয় হয়। এক বালক মসজিদের দরজা দিয়ে ঢুকছে। হাতে খাবারের পাত্র। এদিকে আ\u0027লা হযরত জালালী হালতে ছিলেন। \n\n- আপনি কে! এগুলো কার খাবার?\n\nইমামের কন্ঠে ছিল রাগ। বালক কাঁপতে লাগলো। জানালো যে, খাবার আ\u0027লা হযরত এঁর জন্য।\n\n- আপনি কেন এনেছেন? এত দেরী কেন?\n\n- আমার আব্বা খাবার আনেন। তিনি অসুস্থ। আমাকে পাঠিয়েছেন। কিন্তু বন্ধুর সাথে খেলেছিলাম। তাই দেরী হয়েছে। \n\nসারাদিনের ক্ষুধা। অন্যদিকে খাওয়ার সময়ও নেই। এশা হয়ে গেছে। আ\u0027লা হযরত দিলেন এক ধমক। বাচ্চা দিল দৌঁড়। কান্নার আওয়াজ আসছিল। \n\nএশা শেষ। তারাবী শেষ। নামাযীরা ঘরে ফিরেছে। মসজিদ ফাঁকা। শুধু ইমাম আ\u0027লা হযরত ও দু\u0027জন। খাবার আগের মতই আছে। ইমাম এখনো খান নি। মসজিদের এ মাথা ও মাথা হাঁটছেন। খুব পেরেশান। একজন এগিয়ে এলেন। \n\n- হুযুর খাবেন না?\n\n- বাবা আমজাদ আলী! বাবারে, দেখুনতো বাচ্চাটা কোথায় গেল। আমি তো বেরোতে পারব না। একটু খুঁজে আনো। \n\nবাহারে শরীয়তের লিখক আমজাদ আলী। তাঁকে \u0027সাদরুশ শরীয়া\u0027 বলা হয়। আ\u0027লা হযরত এঁর মুরিদ ছিলেন। তিনি বেরোচ্ছিলেন বাচ্চাটিকে খুঁজতে। পিছন থেকে ইমাম আ\u0027লা হযরত ডেকে উঠলেন,\n\n- বাবা আমজাদ! সে ঘুমিয়ে থাকলে ডাকিও না। কষ্ট দিও না।\n\nবহুবাদে আমজাদ আলী ফিরলেন। বালককে পায় নি। এদিকে ইমাম আ\u0027লা হযরত তখনো না খাওয়া। সারারাত মসজিদে হাঁটলেন। ইমাম আমজাদ আলী বলেন, আগে কখনো আ\u0027লা হযরত কে কখনো এত পেরেশান দেখি নি। \n\nসেহেরীর সময়। মুয়াজ্জিম ডাকছে। উঠুন, সেহেরি খান। তখন আবার দেখা গেল বালককে। সেহেরী এনেছে। তাকে দেখতেই ইমাম আ\u0027লা হযরত ছুটে গেলেন। জড়িয়ে ধরলেন। চুমু দিলেন। \n\n- বাবা আমার! ক্ষমা করুন। সন্ধ্যায় ধমক দিয়েছি। কষ্ট পেয়েছেন। আমাকে ক্ষমা করুন।\n\n- হুযুর! আমি আপনার চাকরের ছেলে। ধমক দেয়াই স্বাভাবিক। দোষের কিছু নেই। তবুও যখন বলছেন, ক্ষমা করলাম। \n\n- বাবা আপনি নাবালক। চাইলেও ক্ষমা করতে পারেন না। যতক্ষণ অভিভাবক না ক্ষমা করছে। এসো এদিকে এসো।\n\nবালক এগিয়ে এলো। ইমাম আ\u0027লা হযরত তার হাত ধরলেন। নিচু হলেন। বালকের হাত টানলেন। নিজের গাল বাড়ালেন। এরপর আঘাত করা শুরু করলেন। আর বলতে লাগলেন, \n\n- আমজাদ আলী! আপনি সাক্ষী থাকুন। নবীর উম্মতকে আমি আঘাত করেছিলাম। ধমক দিয়েছি। তার বদলে আমি আহমাদ রেযা নিজের গালে আঘাত সহ্য করেছি। মালিক যেন আমাকে কেয়ামতে ক্ষমা করেন। কোনো শিশুকে কষ্ট দেয়ার অপরাধী যেন আমায় বানানো না হয়। \n\n{শেষাংশ}\n\nমদিনা থেকে বারেলি। সবস্থান, সবযুগ একই ভাবে শিশুদের মূল্যায়ন করেছে। ধরা হয়েছে রহমতের প্রতিক। \n\nআর আজ! এক শিশুকে হত্যা হয়েছে। মায়ের চোখের সামনে। গাড়িত থেকে নামিয়ে। অপরাধ ছিল দরুদ পাঠ করা। প্রিয়নবীর প্রতি। প্রিয়নবীর বংশ বা আহালে বাইতের প্রতি। \n\nকরেছে পিশাচের রাস্ট্রে। যারা হজ্বের নামে বিলিয়ন ডলার লুট করে। যারা ইয়ামেন, সিরিয়াতে লক্ষ শিশু না খাইয়ে মারে। যারা শিরিক! শিরিক! করে। যারা নরকের কিট এজিদকে ইমাম মানে। যারা হাজার সাহাবার মাজার মাটিতে মিশায়। \n\nসে শিশু নাকি শিয়া ছিল। হোক শিয়া! নাস্তিক হক না কেন। তাই বলে একটা নিষ্পাপ শিশুকে... মানুষ হয়ে বাচ্চা খুন করে কি করে! \n\nও আল্লাহ! হে খোদা তুমি কতটা ধৈর্যবান। এত সহ্য করো ক্যামনে!\n\nআহারে! আহারে ধর্ম! আহারে ইসলাম! তোমারে কেউ বুঝলো না। ইসলাম তুমি সবচে মজলুম, নিষ্পেষিত। \n\nআজ চিৎকার করতে ইচ্ছে করে। বলতে ইচ্ছে করে- যে মানবিক না, সে ধার্মিক না। যে যতটুকু মানবিক, সে ততটুকু ধার্মিক।"
  },
  {
    "1": "নিরক্ষর",
    "2": "নিরক্ষর\n\n______\n\nমদিনা-মুনিব (দ) মক্কা থেকে মদিনায় অভিপ্রায়ণ করলেন।  ৬২২ সালে। অভিপ্রায়ণ মানে একস্থান থেকে অন্যস্থানে স্থায়ী হওয়া। একে হিজরত বলে। হিজরতের পাঁচ বছর পর। ৬২৮ সালের মার্চ মাস। সিদ্ধান্ত আসে হজ্ব করা হবে। মুসলিমরা মক্কায় যাত্রা করেন। থামেন হুদাইবিয়া নামক স্থানে।  মক্কার কাছাকাছি। মক্কাবাসীরা শহরে ঢুকতে দিচ্ছিল না।  \n\nকয়েকটি যুদ্ধ হয়েছে গত পাঁচ বছরে। মক্কাবাসীদের অবস্থা নিদারুণ। যুদ্ধের ক্ষমতা নেই। এদিকে মুসলিমদেরও সংখ্যা বেড়েছে।  তাই সমঝোতা চুক্তির প্রস্তাব আসে। কয়েকটি শর্তে চুক্তি হয়। যেমন, মুসলিমরা এ বছর ফিরে যাবে। আগামী বছর হজ্ব করবে। মক্কায় থাকা অবস্থায় মুসলিমরা তরবারি বা কোনো অস্ত্র রাখতে পারবে না, ইত্যাদি।  \n\nচুক্তির লেখক ছিলেন মওলা আলী আলাইহিস সালাম। মক্কাবাসীর পক্ষে ছিল সুহায়ল ইবনু আমর। সে চুক্তিপত্র দেখল। সেখানে লিখা : আল্লাহর নামে আরম্ভ, যিনি পরম দয়ালু; করুণাময়।  এখানে আল্লাহ্‌র নবী মুহাম্মাদ মক্কাবাসীর সাথে চুক্তি করছেন যে...।  \n\nসুহায়ল বাঁধা দিল। বলল- যদি ‘মুহাম্মাদ’ কে নবী হিসেবেই মানতাম তবে এ চুক্তির প্রয়োজন ছিল না; এটা কেটে দাও এবং লিখ আব্দুল্লাহর পুত্র মুহাম্মাদ। মওলা আলী রুখে দাঁড়ালেন।  বললেন : কসম খোদার, এটি মুছব না, তোমার কথা লিখব না। \n\nমদিনা-মুনিব (দ) এগিয়ে এলেন। বললেন দেখাও তো কোথায় লিখেছ ‘আল্লাহ্‌র নবী মুহাম্মাদ’।  এবং নিজে সে লেখাটা কাটলেন। লিখলেন ‘মুহাম্মাদ ইবনে আব্দুল্লাহ’ বা আব্দুল্লাহর পুত্র।  \n\nসূত্র : সহীহ্‌ বুখারি, খণ্ড ৩, অধ্যায় ৫০, হাদিস ৮৯১। সহীহ্‌ মুসলিম, অধ্যায় ১৯, হাদিস ৪৪০৩। আরো অনেক হাদিস ও তাফসির গ্রন্থে আছে।  হাদিসটি বিশাল। প্রাসঙ্গিক অংশ উঠিয়েছে মাত্র। আরো রেফারেন্স কমেন্ট বক্সে দিয়েছি। \n\nপ্রমাণিত হল, মদিনা-মুনিব (দ) নিজ নাম লিখেছেন। এখন প্রশ্ন, কেউ নিজের নাম লিখলে নিরক্ষর হয় কি করে? নিরক্ষরতা মানে যার অক্ষরজ্ঞান নেই। আলিফ-বা-অ-আ জানে না।  নাম লিখতে অক্ষর লাগে। অতএব কেউ নাম লিখলে তার স্বাক্ষরতাগুণ আছে। তিনি নিরক্ষর না। \n\nঅবশ্য স্বাক্ষরতাই সব না। যেমন বাংলাদেশে স্বাক্ষরতার হার ৭৫% প্রায়। মানে একশো জনে পঁচাত্তর জন নাম লিখতে জানে। স্বাক্ষর করতে জানে। কিন্তু শতকারা ৭৫ জন গ্রাজুয়েট না। অনার্স-মাস্টার্স না। তাই অশিক্ষিতরাও নাম স্বাক্ষর করতে পারে। এমন প্রশ্ন করতেই পারেন। ভাবতে পারেন, মদিনা-মুনিব (দ) শুধু নিজ নামই লিখতে পারতেন। তবে আসুন অন্যকিছু দেখি। \n\nহযরত মুয়াবিয়া রা. ওহি লিখতেন। রাসুল-অতুল (দ) তাকে অক্ষর লিখার পদ্ধতি শিখাতেন।  বলতেন দোয়াত এভাবে রাখ, কলম এভাবে ঘুরাও, \"با\" (বা) কে এভাবে সোজা করে লিখ, سين (সীন) কে পৃথক কর, আর মীম ميم (মীম) কে বাঁকা কোরো না।\n\nসূত্র : ফতহুল বারী লি শরহে বুখারি ৭/৫০৪। আস শিফা বিতারীফি হুকমিল মুস্তফা ১/৩৫৮। কিতাবু জামিউল কুরআন ১/১৪১। তাফসীরে কুরতুবী ১৩/৩৫৩।\n\nমুহাম্মাদ ইবনে আব্দুল্লাহ, যেটা নবী-আরবী (দ) চুক্তিতে লিখেছেন। এখানে কি سين (সীন) আছে? নেই। এখন প্রশ্নটা আমার। যদি মদিনা-মুনিব (দ) শুধু নিজ নাম লিখতেই জানতেন; তবে হযরত মুয়াবিয়াকে সীন লেখা কিভাবে শিখালেন? অতএব প্রমাণিত হয়, হাবীব-চিরঞ্জীব (দ) শুধু নিজের নাম না, সমস্ত অক্ষর বা বর্ণমালা জানতেন। লিখতে জানতেন। \n\nএখন প্রশ্ন, যদি লিখতে, পড়তে জানতেন, তবে কেন বললেন ‘দেখাও তো কোথায় লিখা আল্লাহ্‌র নবী মুহাম্মাদ’? \n\nধরুন আপনি শিক্ষক। ছাত্রকে বলছেন বাড়ির কাজ দেখাও। এর মানে কি এই যে আপনি পড়তে, লিখতে জানেন না? নিজে খুঁজে বের করতে পারবেন না? জ্বী, অবশ্যই পারবেন। কিন্তু ছাত্রকে হুকুম করেছেন মাত্র।  সেভাবে, নবী-আরাবী (দ) এত বড় চুক্তি পুরোটা পড়ে তো আর নিজের নাম বের করবেন না। প্রয়োজন নেই। মাওলা আলী জানেন নামটা কোথায়, কোন দিকে আছে। তাই তাঁকে জিজ্ঞেস করেছেন। এই সাধারণ বিষয়টি বুঝতে নিশ্চই মঙ্গলগ্রহের গ্রাজুয়েশন লাগে না। মানা না মানা আপনার ওপর। হেদায়ত শুধুই আল্লাহ্‌র হাতে।\n\n‘উম্মি’-র অর্থ নিরক্ষর, তারা বলে।  উম্মি মানে কি শুধুই নিরক্ষর? শব্দটার উৎপত্তি, উমামুন থেকে। যার অর্থ মা, মূল। আরবকে \u0027উম্মুল কুরা\u0027 বলা হয়। অর্থ্যাৎ পৃথিবীর মূল। লওহে মাহফুজকে \u0027উম্মুল কিতাব\u0027 বলা হয়। কারণ, সমস্ত জ্ঞানের উৎস, মূল, শিকড় লওহে মাহফুজ।  \n\nতাই উম্মি মানে শুধু নিরক্ষর, ইলিটারেট, আনলিটারেট দাবী করলে কারো শব্দ ও ব্যকরণ জ্ঞান নিয়ে প্রশ্ন উঠাই স্বাভাবিক। আর আরবি ভাষার ঋদ্ধতা অনেক বেশী। হুটহাট সিদ্ধান্ত নেয়া মুশকিল। একই শব্দ বিভিন্ন ক্ষেত্রে বিভিন্ন ভাবে ব্যবহার হয়।  সেন্স অভ সেন্টেন্স, বাক্যের বাগবিদগ্ধতা বুঝতে হবে।\n\nএবার আসুন কোর’আনে।  সূরা আনকাবুত। আয়াত ৪৮।  যা বিরুদ্ধবাদীদের বড় দলীল। আয়াতটির অর্থ দেখি।\n\n- এবং এর পূর্বে আপনি কোনো কিতাব পাঠ করতেন না।  এবং না আপন হাতে কিছু লিখতেন। যদি এমন হত তাহলে বাতিল সম্প্রদায় অবশ্যই সন্দেহ করত। \n\n‘পাঠ করতেন না’ এবং ‘লিখতেন না’ শব্দগুলো খেয়াল করুন।  পাঠ না করলেই কি পড়তে জানেন না? না লিখলেই কি লিখতে জানেন না? ভাবুন তো একটু। \n\nআবার আসুন। জিব্রাইল হেরা গুহায় আসলেন। বলনেন- ইকরা! পড়ুন! পরপর দু’বার বললনে। আমি চাইনিজ পড়তে জানি না, বলতেও জানি না। এখন কেউ বলল- চাইনিজ বলুন, পড়ুন। আমি বললাম চাইনিজ পারি না।  কোনো বিবেচক মানুষ কি দু’বার বলবে চাইনিজ পড়তে, বলতে? না, বলবে না। কিন্তু জিব্রাইল আলাইহিস সালাম কেন দু’বার বললনে? তিনি কি অবিবেচক! \n\nসমাধান এখানেই।  জিব্রাইল দু’বার বলেছেন আমাদের শিক্ষা দেয়ার জন্য। মদিনা-মুনিব (দ) পূর্বে, অর্থাৎ খোদার হুকুমের আগে পড়তেন না, লিখতেন না। কিন্তু জিব্রাইল যখন বললেন পড়ুন আপনার রবের, খোদার, আল্লাহ্‌র নামে; ঠিক তখনি পড়া শুরু করলেন।  এখানেই শিক্ষা পাওয়া যায়, নবী-আরাবী (দ) মূর্খ, ইলিটারেট, নিরক্ষর ছিলেন না। তিনি এতদিন পড়েন নি, লিখেন নি, কারণ তাঁর খোদা পড়তে বলেন নি, লিখতে বলেন নি। কারণ, আগে থেকে লিখলে, পড়লে কাফেরগণ প্রশ্ন তুলত যে কোর’আন মেরাজ-রাজ (দ) নিজে লিখেছেন।   \n\nউম্মি দিয়ে নবীকে নিরক্ষর, মূর্খ বুঝানো হয় নি। ‘উম্মি’ মদিনা-মুনিব (দ) এঁর একটি অনন্য মুজিজা। যে কাজ মানুষের অসম্ভব, শুধু নবী-রাসূল পারেন, তাকে মুজিজা বলে। যেমন চাঁদকে দু’ভাগ করা। এটা রাসুল-অতুল (দ) ছাড়া কেউ পারেন নি। \n\n‘উম্মি’ দিয়ে বুঝানো হচ্ছে, তিনি পৃথিবির কারো কাছে শিক্ষা নেন নি। কেউ তাঁর শিক্ষক না। তাঁর শিক্ষক একমাত্র আল্লাহ।  কোরা’আন বলে- পরম দয়ালু আপন মাহবুবকে কোর’আন শিক্ষা দিয়েছেন। সূরা আর-রহমান। প্রথম দুই আয়াত। \n\nযাঁর শিক্ষক আল্লাহ্‌ তিনি কিভাবে নিরক্ষর, মূর্খ, ইলিটারেট, আনলিটারেট হয় জানা নেই। যদি তাই হয় তবে ধর্মের অস্তিত্ব কোথায়? নবী মূর্খ, নিরক্ষর হলে ইসলাম কতটুকু যৌক্তিক, কতটুকু শুদ্ধ? আহহা! রে আহহা! এই শিক্ষাই তারা প্রজন্মকে দিচ্ছে!কলিজা কি কাঁপে না! এতটা অকৃতজ্ঞ কি মানুষ হতে পারে! \n\nইবলিস ফেরেশতাদের সরদার ছিল। বিশাল জ্ঞানী। বিশাল ইবাদতকারী। কিন্তু আদমকে অশ্রদ্ধার কারণে, অহংকার, ধৃষ্টতার কারণে শয়তানের সরদার হয়েছে। একই ভাবে কেউ যদি মঙ্গলগ্রহ থেকেও পড়ে আসে, নামের সাথে মঙ্গলী/আহাজারি যাই লাগাক; এবং শেষনবী (দ) কে অশ্রদ্ধা করে, তবে সে কি হবে, আমার জানা নেই।  মদিনা-মুনিব (দ) এঁর সম্মান হযরত আদমের থেকে তুলনাহীন বেশী। \n\nআবুল হেকম মেরাজ নিয়ে মশকরা করেছিল। আবু বকর বিনা বাক্যে বিশ্বাস করেছিল।  এজন্য আবুল হেকম (জ্ঞানপিতা) হয়েছে আবু জাহেল, মূর্খতার পিতা। আবু বকর হয়েছেন সিদ্দিক। বিশ্বাসীদের সরদার। \n\nরাসুল-অতুল (দ) এঁর সম্মানের ক্ষেত্রে কোনো প্রশ্ন নেই। বিনাবাক্যে মেনে নেয়াই ফরজ। সাহাবীদের আকাইদ, মৌলিকবিশ্বাস। \n\nএজন্যই নজরুল বলেছে- তর্ক করে দুঃখ ছাড়া কি পেয়েছিস অবিশ্বাসী; কি পাওয়া যায় দেখনা বারেক হযরত কে মোর ভালোবেসে...।"
  },
  {
    "1": "ইমাম আলা হযরত বিরচিত অনবদ্য কবিতা",
    "2": "ইমাম আ\u0027লা হযরত বিরচিত অনবদ্য কবিতা।\n\nপ্রথমে উচ্চারণ। পরে অনুবাদ। \n\nজামিনো ও জামান তুমহারে লিয়ে, মাকিনো মাকান তুমহারে লিয়ে\n\nচুনিন ও চুনা তুমাহারে লিয়ে, বানে দোঁ জাহাঁ তুমহারে লিয়ে\n\nযুগ ও জগৎ তোমারি তরে, নিবাস-নিবাসী তাবৎ তোমারি তরে\n\nএটি ও সেটি তোমারি তরে, দু’জগতের সৃষ্টি তোমারি তরে। \n\n____\n\nদাহান মে যুবাঁ তুমহারে লিয়ে, বাদান মে হ্যাঁয় জাঁ তুমহারে লিয়ে\n\nহাম আয়ে ইয়াহাঁ তুমহারে লিয়ে, উঠে ভি ওয়াহাঁ তুমহারে লিয়ে\n\nকণ্ঠতে স্বর তোমারি তরে, প্রাণ আছে দেহ’র তোমারি তরে\n\nমোরা এসেছি হেথা তোমারি তরে, উঠব সেথা তোমারি তরে।\n\n____\n\nফারিশ্তে খিদাম রাসুল হিশাম, তামাম উমাম গুলামে কারাম\n\nউজুদো আদাম হুদুসো কিদাম, জাহাঁ মে আয়াঁ তুমহারে লিয়ে\n\nফেরেশতা সেবক নবীগণ সহায়ক, সব জাতি তাঁর আশ্রয়গ্রাহক\n\nযা আছে যা নেই, পুরাতন-নতুনেই, পৃথিবীর প্রাণ তোমারি তরে। \n\n____\n\nকালিমো নাজী মাসিহো সাফী, খালিলো রাযী রাসুলো নাবী\n\nআতিকো ওয়াসী গানী ও আলী, সানা কি যুবাঁ তুমহারে লিয়ে\n\nরাসুল ও নবী- ইব্রাহিম ইসমাইল ঈসা, নুহ আদম এবং মুসা\n\nআবুবকর ওমর ওসমান হায়দারে প্রশংসা করে তোমারি তরে।   \n\n____ \n\nআসালাতে কূল ইমামাতে কূল, সায়াদাতে কূল ইমারাতে কূল\n\nহুকুমাতে কূল ওয়িলায়াতে কূল, খুদাকে ইয়াহাঁ তুমহারে লিয়ে\n\nসব মৌলিকত্ব, যত নেতৃত্ব, যত আধিপত্য, আদেশ-আনুগত্য\n\nযত পরিচালন-শাসন, যত নিয়ন্ত্রণ; খোদারি হয়ে তোমারি তরে।   \n\n____\n\nতুমহারি চামাক তুমহারি দামাক, তুমহারি ঝালাক তুমহারি মাহাক\n\nযামিনো ফালাক সামাকো সামাক, মে সিক্কা নিশাঁ তুমহারে লিয়ে \n\nসব চমক-জাঁকজমক তোমারি, সুগন্ধ তোমারি সৌন্দর্য তোমারি \n\nমৎস্য মাটি আকাশ তারকা, সব হয়েছে আঁকা তোমারি তরে।  \n\n____\n\nইয়ে শামসো কামার ইয়ে শাম্মো সাহার, ইয়ে বারগো সাজার ইয়ে বাগো সামার\n\nইয়ে তেগো সিপার ইয়ে তাজো কামার, ইয়ে হুকুমে রাওয়াঁ তুমহারে লিয়ে\n\nএ সূর্য এ চাঁদ, এ সন্ধ্যা-প্রভাত, এ গাছ এ পাতা এ ফলফুলের প্রফুল্লতা \n\nএ তরবারি-ঢাল, মুকুট আর শাসনকাল, সব রাজত্ব বহাল তোমারি তরে। \n\n____\n\nনা জ্বিন ও বাশার কে আথ পেহর, মালায়েকাহ দার পেহ বাস্তাহ কামার\n\nনা জাবাহ ও সার কেহ কাল্ব ও জিগার হ্যাঁয় সাজদাহ কুনান তুমহারে লিয়ে\n\nনা মানুষ না ফেরেশতা না জ্বিন, দাঁড়ায় দরজায় প্রতি রাতদিন\n\nনা মাথা না ললাট; তবু চুমে কপাট, আত্মা-অন্তরে তোমারি তরে।   \n\n____\n\nইশারে সে চান্দ চির দিয়া, ছুপে হুয়ে খুর কো ফির লিয়া\n\nগায়ে হুয়ে দিন কো আসার কিয়া, ইয়ে তাবো তাওয়ান তুমহারে লিয়ে\n\nএক ইঙ্গিত করে চাঁদের বুক দিয়েছ চিড়ে, সূর্য আনিয়েছ ফিরে \n\nডুবন্ত দিনকে বানিয়েছ আসরে, এ অসমশক্তি শুধু তোমারি তরে।   \n\n____\n\nসাবাহ ওহ চালে কে বাগ ফালে, ওহ ফুল খিলে কে দিন হো ভালে\n\nলিওয়া কে তালে  সানা মে খুলে, রেয়া কি যুবান তুমহারে লিয়ে \n\nএ হাওয়া চলুক তাতে ফুল ফুটুক, সাথে সাথে সুখী দিন আসুক\n\nএরি সাথে রেযার কণ্ঠ খুলুক, সে প্রশংসা করুক তোমারি তরে।"
  },
  {
    "1": "ফ্রিম্যাসনারি ও ইমাম আলা হযরত",
    "2": "ফ্রিম্যাসনারি ও ইমাম আ\u0027লা হযরত\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nখোকা ঘুমালে, পাড়া জুড়ালে, বর্গি আসে দেশে। এই বর্গিটা কী?\n\n১৭৪০ সাল। বাংলা দখল করেন আলিবর্দি খাঁ। নবাব সিরাজউদ্দৌলার নানা। দখল করেই পড়েন বিপাকে। আলিবর্দি খাঁর আগে ছিল সরফরাজ খাঁ। তাকে হারিয়ে নবাব হন আলিবর্দি। সরফরাজের শ্যালক ছিল রুস্তম জং। রুস্তম ছিল উড়িষ্যার গভর্নর। সে আলিবর্দিকে মানলো না। বাঁধল যুদ্ধ। যুদ্ধের নাম ফলওয়াইর যুদ্ধ। হারল রুস্তম। পালালো নাগপুরে। মারাঠা শাসক প্রথম রঘোজি ভোঁসলের কাছে। সাহায্য চাইল। এবং পেলো। \n\nরুস্তম পুনরুদ্ধার করল উড়িষ্যা। এদিকে মারাঠারা সুযোগ খুঁজছিল। মোঘল শাসনের আজন্ম শত্রু  তারা আলিবর্দির সাথে মোগলদের লিয়াজোঁ ছিল। শুরু হল লুটতারাজ। বাংলার পশ্চিম গ্রামাঞ্চলে আগুন জ্বলল।  বছরের পর বছর জ্বলল। ১৭৪১-১৭৫১ সাল। একটানা দশ বছর। মারাঠা হামলা তখন বাৎসরিক নিয়ম ছিল। যেমন প্রতি বছর রমজান আসবেই আসবে, তেমন। আলিবর্দি খাঁ বীর ছিলেন। বহু যুদ্ধ জিতেছেন। কিন্তু মারাঠা লুট ঠেকাতে পারে নি।  এর কারণ অনেক। \n\nমাঝে আরো কাহিনী আছে। অত বললে বকবেন। যাহোক, ১৭৫১ সাল, মে মাস, আলিবর্দি খাঁ ও মারাঠায় সন্ধি হয়। এরপর মারাঠা লুট থামে।\n\nএই যে মারাঠা, এরাই বর্গি।  বর্গি এসছে বারগির থেকে। শব্দটি মারাঠি। মারাঠি একটি উপজাতি বা স্থান ছিল ধনগর (আমি নিশ্চিত না)। এই ধনগরের লোকেরা কেবল একটি সাত হাত লম্বা কম্বল ও বর্শা নিয়ে অভিযানে যেত। এই বর্শাকে মারাঠি ভাষায় বলে বরচি। এই নাম থেকেই ধনগররা বারগির বা বর্গা ধনগর বা বর্গি নামে পরিচিত হয় (উইকিপিডিয়া)। \n\nভাবছেন শিরোনামের সাথে সম্পর্ক কী এসবের? সম্পর্ক আছে।  সম্পর্ক ইতিহাসের না। সম্পর্ক আমাদের চিন্তার পরিধির। \n\nপাকিস্তানের গুষ্টি উদ্ধার আমাদের চূড়ান্ত দেশপ্রেম। বাড়িয়ে বললে ব্রিটিশ বিরোধিতা। এর পরে যাই না। যাইয়ে কাম নাই- এমন ভাবি। বাংলার পরাধীনতার শুরু নবাবের পতন থেকে না। এই মারাঠিদের লুট থেকে। লুট ঠেকাতে যুদ্ধ হয়। নবাবের ব্যয় বাড়ে। লুটের কারণে প্রজারা নিঃস্ব হয়। কর আসত না মোটেও। \n\nফলে ভেঙে পরে অর্থনীতি। নড়ে ওঠে সার্বভৌমত্ব। অর্থ সঙ্কট এমন হয়েছিল যে- নবাব সিরাজ সুদি মহাজনের থেকে ধার পর্যন্ত নিয়েছিল। অন্যদিকে দিকে ধবলকুষ্ঠ ইংরেজ। এরা ওৎ পেতে ছিল।  নবাবের নাজুক অর্থনীতি ছিল মোক্ষম সুযোগ। টাকা ও ক্ষমতার লোভে কিনে নেয় নবাবের নিকট আত্মীয়দের। প্রশাসনের প্রায় সবাইকে। ঘষেটি বেগম, মীরজাফরদের। \n\nজনবিচ্ছিন্ন, তরুণ নবাব কুলিয়ে উঠেন না এসব। ভেঙে পড়েন। ডুবে যায় স্বাধীনতা। \n\nএকই ভাবে, আলেম সমাজ বা মুসলিম স্কলারদের নিয়েও আমাদের চিন্তা খুব একটা দৌড়ায় না। মোল্লার দৌড় মসজিদে- এমনটাই ভাবি।  কাফনে-কবরে, মিলাদে-মাহফিলে মোল্লারা যায়, চেঁচায়- এর বেশি মোল্লাদের কী কাজ! \n\nআর ভাববেন না কেন? আলেম সমাজ কয়েক দশক ধরে এ ধারণা সৃষ্টিতে অবচেতনে সাহায্য করেছে। মসজিদে গেলেই গালাগালি। মালাউন, ইহুদি-নাসারার ষড়যন্ত্র- এসবের বাইরে কথা নেই। অন্যকে দোষীয়ে নিজেকে বাঁচাতে ব্যস্ত আলেম সমাজ। কেউ গায়ে নিয়েন না আবার। সবাই এমন না। কিন্তু প্রায়ই এমন। ভালো তো অবশ্যই আছে। অন্ধকার থাকলে আলো থাকবেই পৃথিবীর ওপাড়ে।  এটাই প্রকৃতি। \n\nআগে ছিলাম মাছে-ভাতে বাঙালি।  এখন ব্রয়লার-মিনিকেটে ডিজিটাল। একথা প্রায়ই বলি। যুগ পাল্টেছে। কিন্তু বদলাই নি আমরা। বেদে-সাপুড়ের মতই হারাচ্ছি সব। জনসাধারণ আমাদের অচল, কুসংস্কার ভাবে। \n\nইহুদি-নাসারা না বলে যদি জায়োনিজম-জুধাইজম নিয়ে আলোচনা হত! যদি গাছের পাতায় আল্লাহ্‌ লেখা! সুবাহানাল্লাহ!- এটা না খুঁজে, ক্যান্সারের ওষুধ খুঁজতাম; তাহলে আজকের এমন দিন আসত না হয়ত। আফোসস, আমরা জায়োনিজম-জুধাইজম নিয়ে কী বলব- এ নাম শুনেছি কিনা কে জানে! অথচ এটাই ইহুদি-নাসারাদের বিবর্তিত আদর্শ। \n\nবলেছিলাম অন্ধকার মানেই বিপরীতে আলো। কিছু আলেম আছেন, ছিলেন; যারা শুধু আধুনিক ছিলেন না। ছিলেন যুগের থেকে এগিয়ে। শত শত বছর এগিয়ে। এতটাই এগিয়ে যে যুগ তাঁকে ইমাম বানিয়ে ফেলে। এমনি একজন ইমাম আ’লা হযরত। আমার আ’লা হযরত। \n\nআজ মিডিয়ায় সন্ত্রাস আর ওহাবি সমার্থক শব্দ। ইদানীং চালু হয়েছে। অথচ দেড় শতাব্দী আগে আ’লা হযরত ওহাবিবাদকে সন্ত্রাস আখ্যা দিয়েছেন, চিহ্নিত করেছেন। সে সময়ে তিনি সূফীধারা, আহলে তাসাউফকে রক্ষা করেছেন। লড়েছেন কলমে-কাগজে। আজ প্রমাণিত সূফীধারাই মৌলিক ইসলাম।\n\nএকই ভাবে ইদানীং ইলুমিনাতি, ফ্রিম্যাসনারি মুখরোচক বিষয়।  যুব সমাজ খুব আগ্রহী। শত বছর আগে কেউ জানত কিনা, জানি না। অথচ সেই সময়ে আ’লা হযরত এই প্রশ্নের উত্তর দিয়েছিলেন। সাবধান করেছিলেন আমাদের।  এ তথ্যটি পাবেন, আল-ফাতাওয়া আল-রাদ্বাভিয়্যাহ, ২১ খণ্ডে। তিনি খুবই অল্প লিখেছেন। যা লিখেছেন তা প্রায় সবকিছুর সারমর্ম।\n\nকয়েক হাজার বছরের পুরাতন গুপ্তগোষ্ঠি। যারা আজ সভ্যতার মালিক। আপনার পকেটের টাকাটা তাদের। আপনার না। এরা বদলে দিয়েছে পৃথিবী। বিশ্বঅর্থনীতি প্রায় পুরোটাই তাদের।  আপনি যা খান, যা পড়েন, যা বুঝেন, যা ভাবেন, যা দেখেন- প্রায় সবটাই তাদের তৈরি। আপনার টিভি, ফেসবুক, এমনকি ধর্মীয় মূল্যবোধও তাদের দখলে। \n\nসে গল্পই হবে আগামী পর্বগুলোতে।  আশা রাখি সাথে থাকবেন। মা-আসসালাম।\n\nএকেএকে হৃদয়ের ডাকে হায়দারী হাঁকে\n\nবারেলি থেকে মদিনার বাঁকে\n\nকবি ও কলম যে কবিতা আঁকে\n\nতাতে তুমি বর্ণ, তুমি শব্দ, তুমি অনুপ্রাস\n\nতুমি ও তোমার ছন্দে-দ্বন্দ্বে কাব্যের উল্লাস। \n\nতুমি গরিবে নেওয়াজ \n\nতাই দরজায় আজ \n\nগরিব গালিব করে আওয়াজ\n\nসেদিনের সেই সোনালী-সুদিন\n\nক্ষণে ক্ষণে আরো হচ্ছে মলিন\n\nরাখো লাজ দাও সাজ করাও প্রচেষ্টা-প্রয়াস\n\nআরো একবার!\n\nএকটিবার করো মদিনাপ্রেমের চাষ। \n\n \n\nমালিক! দাও সৈনিক অদম্য নির্ভীক\n\nদাও সেনাপতি, মানব ও মদিনার প্রতি\n\nসে চেতনার গতি ও প্রেমপথ খুলে দিক\n\nদেখে তাঁকে এক পলকে\n\nপুনরায় প্রজন্ম সত্য খুঁজে নিক। \n\n \n\nতুমি প্রতিভূ! ভারত বিভু! \n\nপ্রেমের প্রদীপ আজ নিভুনিভু,\n\nজানি আর আগেকার মত হবে না হুবহু \n\nচাই চিৎকার করে তবু\n\nমুসলিমকে বানাও মদিনা-মুগ্ধ মুমিন\n\nআসুক, ফিরে আসুক সেই বাগদাদী দিন।\n\n \n\nকরি শেষ প্রার্থনা প্রকাশ -\n\nহে সম্রাট! আমার ললাট বানাও দ্বারস্থ দাস\n\nআমার মৌলিক বিশ্বাস\n\nতোমারি রাজ্যে চলাফেরা, তোমাতেই বসবাস\n\nআর- তোমারি মধ্যে খুঁজে পাই জীবনের অবকাশ।\n\n \n\n \n\nভারত যাচ্ছিলাম। সাথে ইরফান ভাই। সামনে বেনাপোল। বাংলার সীমানা। কাঁটাতারের বেড়া। এক সূতা সমান চ্যাপ্টা। বাতাসে দুলছে। কিন্তু কি শক্তি। আলাদা করেছে দুটি রাষ্ট্র। দুটি পতাকা। \n\nআচ্ছা, বারেলির আকাশ কি রঙের? ইরফান ভাইকে বললাম। ইরফান ভাই সাদা মানুষ। দার্শনিক না। অবাক হলেন। \n\n-কি রঙের মানে? আকাশ তো নীলই হয়। আপনি কি ভাবছেন?\n\n- ভেবেছিলাম সবুজ। বারেলির আকাশে তো মদিনাই থাকবে। \n\nকাঁটাতার জমিকে আলাদা করে। এক ভারত তিন টুকরো হয়। কিন্তু আকাশকে পারে না। বাংলার আকাশ নীল। ভারতেও নীল। পুরো-পৃথিবী যদি এক হত! সবাই হতাম বিশ্বনাগরিক। যেমন আল্লামা ইকবাল বলছেন, মুসলিম হ্যায় হাম সারা জাহা হামারা/আমরা মুসলিম, পুরো-পৃথিবী আমাদের। যেমনটা ছিলাম উসমানিয়দের (Ottoman) সময়।\n\nভারতে ঢুকলাম। বুক দুরুদুরু। এ দেশেই রয়েছে আজমীর। রয়েছে বারেলি। খাজা’র শহর। রেযা’র শহর। কলকাতা পৌঁছালাম। পরদিন ট্রেনে চড়লাম। যাত্রা উত্তরপ্রদেশে। প্রায় বারো’শ কি.মি। চব্বিশ ঘন্টা লাগবে। সরাসরি বারেলি যাই নি। মাঝে থেমে ছিলাম। মৌ জেলায়। এটাও উত্তরপ্রদেশে। বারেলির পাঁচশ কি.মি আগে। একদিন ছিলাম।\n\nপরদিন আবার ট্রেন। বিকেল পাঁচটায়। বারেলি পৌঁছালাম প্রায় দুপুরে। এগারোটার দিকে। সাত ঘন্টা দেরীতে। বারেলির সকাল দেখা হল না। ভেবেছিলাম রক্তিম সূর্য উঠবে, আমরা পৌঁছাব। নরম আলো, স্নিগ্ধ বাতাসে শ্বাস নিব। আহ! বারেলির বাতাস। কত প্রতীক্ষায় তোমার।   \n\nনামতে পারছি না। শরীর বিদ্রোহ করছে। এ মাটিতে কিভাবে পা দেই। যে মাটিতে তিনি হেঁটেছেন। ট্রেন ছেড়ে দিচ্ছে। ইরফান ভাই টেনে নামালেন। সব ঝাপসা দেখছি। কাঁচের ওপর পানি পরলে যেমন দেখায়। বারেলি এমন ঝাপসা কেন। ইরফান ভাই ডাকছেন। টিস্যু বাড়িয়ে দিলেন। পানি মুছতে বলছেন। চোখের পানি। এজন্যই সব ঝাপসা লাগছে। \n\nশরীর চলছে না। বসে পরলাম। ইরফান ভাই কুলি আনতে গেছেন। ছাদহীন প্লাটফর্ম। উপরে সূর্য। অকৃপণ তাপ ঢালছে। কংক্রিটের মেঝে তেঁতে উঠেছে। তখনি আকাশ দেখলাম। আসলেই তো নীল। ইরফান ভাই যেমন বলেছিলেন। বহুক্ষণ বাদে ইরফান ভাই ফিরলেন। কিছু কাজ সেরেছেন।\n\n- ভাই, বারেলির আকাশ আসলেই নীল।\n\n- গালিব ভাই, নীল হওয়াই স্বাভাবিক।\n\n- কেন নীল ভেবেছেন? \n\n- আপনি বলুন। কবিদের মন বুঝে কয় জন! \n\n- বারেলি আকাশ তো মদিনা না। মদিনা তো অস্তিত্ব। প্রথমে ভুল ভেবেছি। বারেলির আকাশ বাগদাদ। আর বাগদাদ তো নীল। গম্বুজ নীল। গাউসে পাক বলেছেন না : পৃথিবীর ওপর আকাশ বিস্তৃত, তেমনি মুরিদের ওপর আমার দয়ার হাত আচ্ছাদিত। বারেলির আকাশও তাই নীল।\n\n \n\nইরফান ভাই হাসছেন। ভাবছেন, খেয়ালী লোকের বেখেয়ালী কথা।\n\nগাড়িতে উঠছিলাম। দরগাহে রওনা হব। পনেরো মিনিটের পথ। পায়ের তালুতে কি যেন ফুটল। দেখলাম। না, ফুটে নি। ফেটেছে। কয়েকটা ফোঁসকা উঠেছে। একটা ফেটেছে। প্লাটফর্ম গরম ছিল। খালি পায়ে হাঁটছি। এরিমধ্যে ফোঁসকা ফুলেছে। জুতো ছেড়েছি ট্রেনেই। মালিকের মাটিতে জুতো পায়ে হাঁটার স্পর্ধা দাসের থাকে না।\n\nদরগাহ পৌঁছালাম। হৃৎপিণ্ড হাতুড়ি পেটাচ্ছে। দেহ হারাচ্ছে ভারসাম্য। গলির মোড়ে একটু ফাঁকা। বসে পড়লাম। হোটেল খুঁজতে হবে। ইরফান ভাই গেলেন। আমি একা বসে। চোখের সামনে বারেলি। বারেলির অলিগলি। কত রাতের স্বপ্ন আজ সামনে। \n\nলাগেজ হোটেলে উঠল। ইরফান ভাই জিয়ারতে গেলেন। আমি যাই নি। কেমনে দাঁড়াব তাঁর সামনে। সাহস পাচ্ছি না। ঘুরতে লাগলাম। মাজার ঘিরে পুরো মহল্লা। অলিগলি ঘুরলাম। আর গাচ্ছিলাম : কিউ কোঁই তেরে বাত পুঁছে গালিব, তুঝছে হাজার কুত্তে ফিরতে হ্যাঁয়। / কে তোমাকে ডাকবে গালিব, তোমার মত হাজার কুকুর তাঁর দরজায় ঘুরছে। \n\nরাত দশ’টা। দোকানপাট বন্ধ প্রায়। রাস্তা ফাঁকা। গলির মোড়ে বসে আছি। দরগাহ তিনশ গজ দূরে। এখনো জিয়ারতে যাই নি। সাহস হচ্ছেই না। দরুদ পড়ছি। তখনি কেউ ডেকে উঠল, গা-লি-ব! ডাকটা কানে শুনেছি না হৃদয়ে, জানি না। শরীর শিউরে উঠল। পা দুটো দৌঁড়াতে লাগল। যেন চুম্বুক টানছে। \n\nএক ছুটে দরগাহের দরজায়। দেখি এক মধ্যবয়স্ক দাঁড়িয়ে। হাতছানিতে ডাকছেন। ডুকতে চাচ্ছি না। এক অচেনা শক্তি টেনে নিচ্ছিল। অবশেষ ঢুকলাম। কি অবস্থা তখন হয়েছিল মনে নেই। বহু বাদে হুঁশ হল।\n\nসেই মধ্যবয়স্ক এগোলেন। হাতে একটা রুমাল। সাদা রঙের। আমাকে দিলেন। মাজারের দিকে ইশারা করলেন। বললেন, মুছো। কি মুছব বুঝছিলাম না। আবার ইশারা করলেন। একজন খাদেম মাজারের বেষ্টনী মুছছে। আমাকে সেটাই করতে বলছেন। \n\nমুছতে লাগলাম। প্রতিটি কোণে-কোণে, ভাঁজে-ভাঁজে স্পর্শ করলাম। আহ! যাঁর স্পর্শ পাওয়ার কত প্রতীক্ষা, কত কবিতা, কত অশ্রু, বিনিদ্র রাতের কল্পনা, স্বপ্নের জালবুণা- আজ পাচ্ছি তাঁকে। এর থেকে বড় প্রাপ্তি আর কি আছে?\n\nদু’দিন বাদে ফিরছিলাম। ভোরে ট্রেনে উঠলাম। বারেলির মাটি থেকে হলাম আলাদা। বুকের কোথায় যেন কি হল। ফিরে গেলাম আঠারো বছর আগে। আমার গ্রামে। সেদিন আব্বা মারা গেছে। খাটিয়া বাড়ি থেকে বেরোচ্ছে। আম্মা ডুকরে উঠল। সেদিনও  হয়েছিল এমন। কিসের যেন ব্যথা বুকে। ছোট ছিলাম, বুঝি নি।\n\nআজ বুঝছি। হৃদয় থেকে দেহ আলাদা হয় না। আলাদা হবার ব্যথা আজ বুঝলাম। সেদিন আব্বাকে হারিয়ে বুঝেছি কিছুটা। আজ পুরোপুরি। \n\nপিতাকে ছেড়ে যাচ্ছে আমার দেহ। হৃদয় যাচ্ছে না। বারেলির গলিগলি ঘুরছে। চিৎকার করছে। বলছে,\n\nতুমি অবশ্য! এবং অবশ্য যুগের সত্য পথ\n\nতুমি আমার কবিতার খাতা, তুমি আ’লা হযরত!\n\nতুমি আমার চেতনার পিতা, তুমি আ’লা হযরত!"
  },
  {
    "1": "তাকফির বনাম ইমাম আলা হযরত",
    "2": "তাকফির বনাম ইমাম আ’লা হযরত\n\n___________________________\n\nইমাম আ’লা হযরত। বারেলি শহরে থাকতেন। তাঁর অতিথি আসত। প্রায়ই আসত। দূর-দূরান্ত হতে। এমনি একজন এলেন। মুম্বাই থেকে। আজকের অতিথি যেনতেন কেউ না। অতি-সম্মানিত। \n\nস্বয়ং আ’লা হযরত পানি আনলেন। অতিথিকে দিলেন। অতিথি অযু করবেন। কাপড় গুটালেন। তখনি দেখা গেল অতিথির হাতে আংটি। সোনার আংটি। গলায় সোনার চেইন। আ’লা হযরত চেয়ে দেখছেন। বলে উঠলনে “হুজুর, আপনার আংটি ও চেইন কি উপহার পেতে পারি”। অতিথি দেরী করলেন না। তখনি খুলে দিলেন।\n\nকি ভাবছেন? চেইন-আংটির কথা? কেন নিলেন? কেউ অলংকার চেয়ে নেয়। আজব তো! এখানেই মজা। চলুন বাকি ঘটনা জানি। \n\nক’দিন বাদের কথা। অতিথি বাড়ি ফিরেছেন।  তাঁর কন্যা দৌড়ে এলো। বুকে ঝাঁপালো।\n\n- আব্বাজান! আব্বাজান! দেখুন উপহার পেয়েছি। ডাকযোগে এসেছে। সাথে একটা চিঠিও। জীবনের প্রথম চিঠি।\n\n- কি বলো মা? তোমাকে কে চিঠি দিবে! আনো তো দেখি।\n\nমেয়ে ছুটে গেল। আনলো চিঠি। সাথে উপহার। একটি আংটি। একটি চেইন। দুটাই সোনার। জ্বী, ঠিক ধরেছেন। অতিথির অলংকার এসব। আ’লা হযরত নিয়েছিলেন। অতিথি অবাক। চিঠি খুলেন। চিঠি প্রেরক লিখেছেন :\n\n“শ্রদ্ধেয়া শাহজাদী, সালাম জানবেন। আপনার জন্য সামান্য উপহার। গ্রহণ করুন। এ উপহার আমাকে এক সম্মানিত মানুষ দিয়েছিলেন। আমি আপনাকে দিলাম”।\n\nপ্রেরক হচ্ছেন আ\u0027লা হযরত। অবাক হলেন? আমিও হয়েছিলাম। আ’লা হযরত এমন করলেন কেন? তবে শুনুন। পুরুষের জন্য সোনা হারাম। মানুষ মাত্রই দূর্বল। ভুল হয়। মনে রাখবেন, ভুল আর পাপের পার্থক্য বহু।\n\nযা-হোক, ‘অতিথি’ সোনা কেন পরতেন জানা নেই। ইমাম আ’লা হযরত তাঁকে কিছু বলতে পারছিলেন না। কারণ তাঁর শ্রদ্ধাবোধ। হ্যাঁ শ্রদ্ধাবোধ। তাই সরাসরি বললেন না। কিন্তু একটি চমৎকার সমাধান করলেন। {হেকমতে আ’লা হযরত পে লাখোঁ সালাম} \n\nএখন আমাদের কথা ভাবুন। কেউ ভুল করলে কি করি। চোদ্দপুরুষ উদ্ধার করি। আর ভাষা! আয় খোদা! দেখলে চোখ ফিরাই। কান ঘুরাই। পড়াও যায় না। শোনাও যায় না। \n\nসে ব্যক্তি সম্মানিত ছিলেন। আ’লা হযরত তাই এমন করেছেন? বাকিদের বেলায় ভিন্ন হত? এমনটা ভাবতে পারেন। কিন্তু জানেন কি? আ’লা হযরত শিশু বাচ্চাকেও আপনি ডাকতেন। বাচ্চাদের আমরা প্রায়ই ফুটফরমায়েশ খাটাই। এটাসেটা করতে বলি। অথচ আ’লা হযরত সরাসরি নিষেধ করছেন। এতে ব্যক্তিত্ব গঠনে প্রভাব পরে। \n\nকোনো সুন্নি দাঁড়িয়ে পানি খাচ্ছে। আপনি দেখলেন। সুন্নাতের খেলাপ করছে। এমন ভাববেন না। ভাবুন, জমজমের পানি পান করছে। \n\nভালো-খারাপ মাপবেন। একশটা কারণ বের করুন। নিরানব্বই কারণে কেউ খারাপ। একটিতে ভালো। তবে একটির জন্যই তাঁকে ভালো ভাববেন। এটাই আ’লা হযরত এঁর শিক্ষা। আহলে সুন্নাতের শিক্ষা।\n\nগালাগালি বন্ধ করুন। ভদ্রতা রাখুন। না পারলে চুপ থাকুন। আ\u0027লা হযরত কি গালি দিত? আপনার কারণে তাঁকে খারাপ ভাবা হচ্ছে। এঁর জবাব কে দিবে! কি দিবে! উপস্থাপন করতে শিখুন। নাহলে বন্ধ রাখুন। \n\nএখন প্রশ্ন তাকফিরের। তাকফির হচ্ছে কুফরি সাব্যস্ত করা। প্রমাণ করা। কুফরি মানে অস্বীকার। ইসলামের মৌলিক বিষয় না মানাই কুফর। যেমন ‘আল্লাহ মিথ্যা বলতে পারেন’। ‘নবী মাসুম নয়, পাপ করতে পারে’। এগুলা কুফর। কেউ এসব মানে। জেনে-বুঝে-সজ্ঞানে মানে। তাকে সাবধান করা হল। বুঝানো হল। তবুও মানল না। তওবা করল না। তবে তার কুফর প্রমাণিত হবে। সে কাফির। {আলোচনাটা দীর্ঘ, আরেকদিন বলব}\n\nআ’লা হযরত তাকফির করেছেন। বাধ্য হয়েছেন। সখে করেন নি। অসভ্য-অমানুষেরা মদিনা-মুনিব (দ) কে গালি দিচ্ছিল। ইবলিসের থেকে কম জ্ঞান বলেছিল। রাসুলের স্মরণ আর গরু-গাধার স্মরণ এক। আল্লাহ মিথ্যা বলতে পারে। আল্লাহকে গালি দিচ্ছিল। গালাগালি তাদের আদর্শ।\n\nগালাগালি বন্ধের জন্যই তাকফির। আ\u0027লা হযরত গালাগালি থামিয়েছেন। বছরের পর বছর অপেক্ষা করেছেন। চিঠির পরে চিঠি দিয়েছেন। সর্বোচ্চ চেষ্টা করেছেন। তারা মানে নি। \n\nআ’লা হযরত এঁর তাই উপায় ছিল না। পবিত্র মক্কা-মদিনায় অভিযোগ করেছেন। আজকের আরব, সে যুগের আরব এক না। আজ বৌদি প্রেতাত্মার আগ্রাসন। তখন ছিল স্নিগ্ধ উসমানীয় (Ottoman) নিয়ন্ত্রণ।\n\nপ্রায় পঞ্চাশ জন ‘আল্লামা’ অসভ্যদের কাফের ঘোষণা করেছিলেন। প্রত্যেকেই যুগশ্রেষ্ঠ এবং মুসলিম উম্মাহর অভিভাবক ছিলেন। আ’লা হযরত তাদেরটাই প্রচার করেছেন মাত্র। কুফর কে কুফর বলেছেন। ‘কুফরি ফতোয়া’ দিয়েছেন। উপায় ছিল না। আর পশুকে পশু বললে গালি হয় না। পশুকে নিশ্চই ফেরশতা ডাকবেন না।\n\nযা-হোক, এই যে তাকফির। এটা বিশাল বিষয়। আপনার আমার বাইরে। কথায় কথায় তাকফির বন্ধ করুন। গালাগালি থামান। আ’লা হযরত গালাগালি থামানোর জন্য তাকফির করেছেন। আমাদের গালাগালির লাইসেন্স দেন নি। আর আমরা সেই গালাগালি-ই করছি। অদ্ভুদ! {সেলুকাস, ভারত বড়ই বিচিত্র!}\n\nপ্রতিরোধ কি বন্ধ করবেন? না, কখনো না। বাতিলের বিরোধীতা চলবেই। শুনুন প্লিজ। কাউকে নির্মূল করতে চান। তবে তার জিকির (স্মরণ) বন্ধ করুন। নাম নেয়াই বন্ধ করুন। কৌশলী হন। কাটছাঁট থামান। গোপনে বীজ বুনুন। প্রেমের বীজ। ইমাম আ’লা হযরত এঁর মত। তিনি ছিলেন প্রেমিক-চাষী। প্রেমিকের জন্ম দিয়েছেন। তাঁর চাষের কারণেই আপনি-আমি ‘ইয়া রাসুলাল্লাহ’ উচ্চারণ করি।\n\nমনে রাখবেন, আপনার আদর্শ বারেলি। মদিনা অস্তিত্ব। বারেলি হিমালয় থেকে উঁচু। মদিনা উঁচু আরশ থেকেও। আপনি সেই বারেলি হয়ে মদিনা’র মুসাফির। আপনার সাথে গালাগালি যায় না। মানায় না। \n\nআজকের সমাজে জমেছে মেঘ। অশিক্ষার মেঘ। চোখে মেঘ। হৃদয়ে মেঘ। ‘বারেলি আদর্শ’ মেঘ সরায়। মদিনা দেখায়। আপনার কাজ মেঘ সরানো। মেঘের কারণে যারা দেখতে পায় না, তাদের গালি দেয়া না। \n\nআপনি মেঘ সরান। তারা দেখবে। একবার দেখলে নত হবেই। কারণ, মদিনার সৌন্দর্যকে এড়ানোর শক্তি কারো নেই। কারো নেই।"
  },
  {
    "1": "হাযির অস্বীকার অপবাদ",
    "2": "হাযির অস্বীকার অপবাদ\n\n--------------------\n\nমানুষের বিবিধ সমস্যা থাকে। ইসলাম সেসবের সমাধান দেয়। যুগেযুগে, প্রয়োজন অনুসারে। এই যে সমাধান, এটাই ফতওয়া। যা কখনো আইন, প্রজ্ঞাপন, কখনো নীতি।\n\nযা-হোক, ফতওয়ায়ে রেযভীয়া একটি ফতওয়া গ্রন্থ। ইমাম আ\u0027লা হযরত রা. এঁর লিখা। তিরিশ খন্ডে বিভক্ত। আয়তনে বিয়াল্লিশ হাজার পৃষ্ঠারও বেশি। কয়েক লক্ষ সমস্যার সমাধান এখানে সন্নিবেশিত। \n\nসে গ্রন্থের ২৯ তম খণ্ড, ২০৫ পৃষ্ঠা। উল্লেখ আছে :\n\n\"সারওয়ারে কাএনাত সাল্লাল্লাহু আলাইহি ওয়াসাল্লাম কো হাযির জাননা আক্বাইদে আহলে সুন্নাত ওয়া জামা\u0027আত কে খিলাফ হ্যায় অওর সাহীহ নাহিঁ হ্যায়\"\n\n- রাসূল-অতুল (দ) কে \u0027হাযির\u0027 (উপস্থিত) মনে করা আহালে সুন্নাতের আকাঈদ (Creed) বহির্ভূত। এবং সঠিক নয়।\n\nইসলাম বিষয়ক মাসআলা মাসায়েল শিক্ষাদান পেশায় জড়িত এক ব্যক্তি আমাদের বাংলার আপামর আহলে সুন্নাতের মানুষের মনে শ্রদ্ধার আসনে আসীন ছিলেন। তিনিও আমাদের জানামতে আহলে সুন্নাতের মত ও পথেরই একজন। ওই ব্যক্তির দাবী, ‘নবীজী দ. হাজির নন’ কথাটা ইমাম আ\u0027লা হযরত এঁর নিজস্ব বক্তব্য। \n\nবলে রাখি, মদিনা-মুনিব (দ) কে হাজির বা উপস্থিত মনে করা আহালে সুন্নাতের মৌলিক আকাঈদ এর অন্তর্ভুক্ত। জনৈক ব্যক্তির দাবী ইমাম আ\u0027লা হযরত নবীজী দ. কে হাজির মানেন না, এবং হাযির মানাকে আহলে সুন্নাতের বাইরের আকিদা মনে করেন এবং এ ফতোয়া দিয়েছেন।  \n\nসত্যি কি তাই? আসুন সত্য জানি। জানলে অবাক হবেন। মানুষ এতটা বীভৎসভাবে বিদ্বেষী ও বিকৃতিকারী কিভাবে হয়! \n\nআ’লা হযরত এঁর কাছে প্রশ্ন আসত। মানুষ পাঠাতেন। সমাধান চাইতেন। মৌলভী সাইয়েদ বাদশাহ নামক একজন আ’লা হযরত এর কাছে সমাধান চান। ৩০ জামাদিউল উলা ১৩৩৬ হিজরীতে।\n\nতিনি বলেন, ‘যোপ মালিশিয়া মারসালা’ নামে একটি রিসালা আছে। লিখেছেন মুস্তারি আহমাদ উদ্দীন। সে রিসালার ৫৬ নাম্বার মাস’আলা তে সে সাতটি প্রশ্নের উত্তর দিয়েছেন প্রশ্নগুলো হল :\n\n১। মিলাদ ও কিয়াম করা কেমন?\n\n২) গাউসে পাক বা বড় পীরের নামে গিয়ারভী শরীফ পালন করা কেমন। \n\n৩) খাবার সামনে রেখে দো’আ করা জায়েজ কিনা? \n\n৪) উঠতে-বসতে ‘ইয়া রাসুলাল্লাহ’ বলা, ‘হাযির-নাজির’ মানা এবং ‘আলীমুল গায়েব’ মানা কেমন? \n\n৫) বুজুর্গগনের জিয়ারতের উদ্দেশ্য সফর করা, উরস করা, বোসা দেয়া জায়েজ কিনা?\n\n৬) প্রতি দুই তারিখে মৃতব্যক্তির জন্য ইসক্বাত করা জায়েজ কিনা?\n\n৭। জুম’আর নামাযের পর ‘বা’আদ এহতিয়াত উয যোহর’ ১২ রাকাত পড়া জরুরী কিনা?\n\nএরসাথে মৌলভী সাইয়েদ বাদশাহ, মুস্তারি আহমাদ উদ্দীনের লেখা উত্তরও পাঠান। এবং তার মূল প্রশ্ন করেন। বলেন, মুস্তারি আহমাদ উদ্দীন দেওবন্দ থেকে পড়শুনা করেছেন। এবং মসজিদে ইমামতি করছেন। এখন তার পিছে নামায জায়েজ কিনা? যদিও সে আহালে সুন্নাতের মত উত্তর দেয়ার চেষ্টা করেছে। \n\nএবার খেয়াল করুন। ভালো মত খেয়াল করুন। প্রশ্নের সাথে উত্তরও এসেছিল। সমগ্র সাতটা উত্তর ছিল প্রশ্নরই অংশ। এবং এসব উত্তর সঠিক কিনা জানতে চেয়েছিল। এখন ইমাম, আ’লা হযরত করেছেন কি, সেই পুরো চিঠির সমস্ত প্রশ্ন এবং উত্তরগুলো ফতোয়ায়ে রেজভীয়াতে লিপিবদ্ধ করেন। যাতে মানুষ বুঝে কি জানতে চাওয়া হয়েছে। আর তিনিই বা কিসের সমাধান দিচ্ছেন। \n\nলিপিবদ্ধ করার কারণে মুস্তারি আহমাদ উদ্দীনের দেয়া উত্তরগুলো ফতোয়ায়ে রেজভিয়ার ২৯ খণ্ডের ২০৫ পৃষ্ঠায় চলে আসে। যেখানে ৪ নাম্বার প্রশ্নের উত্তরে লিখা আছে ‘সারওয়ারে কাএনাত সাল্লাল্লাহু আলাইহি ওয়াসাল্লাম কো হাযির জাননা আক্বাইদে আহলে সুন্নাত ওয়া জামা\u0027আত কে খিলাফ হ্যায় অওর সাহীহ নাহিঁ হ্যায়’। \n\nযা কখনোই ইমাম আ’লা হযরত এর বক্তব্য না। কখনো না! বরং তা ওই দেওবন্দী ব্যক্তির আকিদা, যা আলা হযরত প্রশ্নের সাথেই উল্লেখ করছেন মাত্র। \n\nযা-হোক, আ’লা হযরত এর বক্তব্য এসেছে পরে। ওই খণ্ডের ২০৯ পাতায়। তিনি বলেন, \n\nএ প্রশ্নোত্তরে অনেক চালাকি রয়েছে। এবং আপনি জানিয়েছেন লেখক দেওবন্দ থেকে পড়েছে। আর দেওবন্দের আকাইদের ব্যপারে পবিত্র মক্কা-মদিনার উলামাগণ দ্বর্থ্যহীন কন্ঠে ঘোষোণা করেছেন “যারা তাদের (দেওবন্দি) জ্ঞানের ওপর নির্ভরশীল হয়, এবং তাদের করা ‘কুফরের ওপর’ সন্দেহ করে, সেও কাফের”।\n\nতাকে (মুস্তারি আহমদ উদ্দীন) প্রশ্ন করা উচিৎ যে; রাশীদ আহমাদ গাঙ্গুহী, আশরাফ আলী থানভী, কাসিম নানোতভী, মাহমুদ হাসান দেওবন্দি, খলিল আম্বেটবি এবং তাদের সর্দার ইসমাইল দেহলভী এবং তাদের লেখা বারাহে ক্বাতিয়া, তাহযিরুন নাস, হিফযুল ইমান, তাকভিয়াতুল ইমান এবং আইযাহুল হক-কে কিভাবে দেখ? \n\nআর তাদের প্রতি পবিত্র মক্কা-মদিনার উমালাদের দেয়া ফতওয়া সঠিক না ভুল মনে করো? এখন যদি সে অজানা হয়, অর্থাৎ ফতওয়া সম্পর্কে না জানে না। তাহলে ‘বারেলী মাতাবিয়ে আহালে সুন্নাত (প্রকাশনা) থেকে ‘হাসামুল হারামাইন’ সংগ্রহ করুন। এবং দেখান। যদি সে মেনে নেয়, সম্মান প্রকাশ করে তবে প্রমাণ হয়ে যাবে তার ওপর দেওবন্দি প্রভাব নেই। আর যদি অস্বীকার করে... তাহলে এমন ব্যক্তির কাছে উরস-ফাতিহা ও অন্যান্য মাস’আল জিজ্ঞেস করা অযৌক্তিক।\n\nউল্লেখ্য যে, ‘হাসামুল হারামাইন’ কি সেটা জানা উচিৎ। দেওবন্দিদের আক্বিদার মধ্যে যত বিকৃতি ও বিভ্রান্তি এসেছে, আ’লা হযরত সেসব সুনির্দিষ্টভাবে একত্রিত করেন। এরপর পবিত্র মক্কা-মদিনার ততৎকালীন উলামায়ে আহলে সুন্নাতের কাছে পাঠান। তাঁরা সবাই দেওবন্দিদের ওই বিশেষ বিশেষ আকিদাকে পরম ভ্রান্ত সাব্যস্ত করেন। এবং আ’লা হযরত এঁর কাছে চিঠি পাঠান। সে চিঠিগুলোকে একত্রিত করে আ’লা হযরত এ গ্রন্থ প্রকাশ করেন ১৯০৬ ইঙ্গাব্দে। \n\nবহু জায়গায় আ’লা হযরত হাযির-নাযির এর ওপর দলিল দিয়েছেন। যেমন ফতোয়ায়ে রেজভিয়া ২৯ খণ্ডের ৩৩৩ পৃষ্ঠায় তিনি বলেন : উনকি মাহবুব আল্লাহ তা’আল কি আতা সে হাযির-নাযির হ্যায় {আল্লাহর প্রদত্ত ক্ষমতায় রাসুল-অতুল (দ) হাযির-নাযির}। এভাবে অসংখ্য দলিল রয়েছে আ’লা হযরতের সমগ্র লেখনী থেকে।। মূলত এই একটা রেফারেন্স ই যথেষ্ট এবং বাকীসব উল্লেখ করার কোন প্রয়োজনই নেই।\n\nআফসোস! জনৈক ব্যক্তি যিনি ইসলাম ধর্ম বিষয়ক মাসআলা মাসায়েল শিখেছেন এবং তা শেখানোই তাঁর পেশা, তিনি প্রশ্নের অংশ এ বক্তব্যকে আ’লা হযরত এঁর উত্তর বক্তব্য হিসেবে প্রচার করলেন। এখানে আমাদের মনে গভীরভাবে কিছু কষ্ট দাগ কেটে গেছে:\n\n১. আ’লা হযরতের লক্ষ কোটি শব্দ থেকে, হাজারো বই আর লক্ষ পৃষ্ঠা থেকে কী করে তিনি এই বিরুদ্ধবাদী শব্দগুচ্ছই খুঁজে বের করলেন?\n\n২. যে এই বিরুদ্ধবাদী শব্দ খুঁজে বের করার মত দক্ষতা রাখে, সে কীভাবে প্রশ্নের অংশকে উত্তর হিসাবে উপস্থাপন করে?\n\n৩. যে এই লক্ষ পাতা থেকে বিকৃত বাক্যাবলী খুঁজে বের করার মত প্রচেষ্টা করতে পারে, সে কীভাবে কোথায় মূল উত্তর আছে সেটা জানে না?\n\n৪. যে জানে যে আলা হযরত একজন সম্মানিত ইমাম, সে কী করে আলা হযরতের আকিদার বিপরীত কথা আলা হযরতের বই থেকে পেয়ে সন্তুষ্ট হয়ে যায়?\n\n৫. কীভাবে সে আরো গভীরভাবে খোঁজে না, যে আসলে এটা আলা হযরতের কথা, নাকি অন্য কিছু?\n\n৬. যে কথাটা আলা হযরতের বিষয়ে মানুষকে প্রশ্নবিদ্ধ করবে, সেটাই কেন পরপর বিভিন্ন ভিডিওতে সে উপস্থাপন করে যায়?\n\nপরের প্রশ্নগুলো আরো কষ্টের, আরো বীভৎস:\n\n৭. লোকটা যে ভুল করেছে, এই কারণে তো হাজার হাজার মানুষ আলা হযরতকে ভুল বুঝল, তারটা ভিডিও, আমাদেরটা লেখা, তারটা মাসলা মাসায়েল শিক্ষকের জবান, আমাদেরটা স্রেফ নবী দ.’র প্রতি অনুরক্তের কন্ঠ, তার ভুলটা যত মানুষের কাছে পৌছাবে, আমাদের সঠিকটা কখনোই তত মানুষের কাছে পৌছাবে না, যদি একজনও বাকী থাকে, যে আলা হযরতকে এই মাসলা মাসায়েল শিক্ষকের জবানের কারণে ভুল বুঝছে, ওই লোকটার এই ভুল জানা কে শুধরে দিবে?\n\n৮. এইযে উম্মাহ্’র মধ্যে অতীতের এক মহামহিম ইমামকে ভুল জানার প্রবণতা শুরু হল, এই মহাপাপ যে প্রচলন হয়ে যাবে, তার দায় কে নিবে?\n\n৯. যারা এই ভুলের জন্য কাউকে রেযাখানী বিদাতী বলে গালি দিবে, অন্যপক্ষ যখন বালাকোটি কাটা বলে গালি দিবে- এইযে বিভক্তি, এইযে ঘৃণা ছড়ানো, এর সমস্ত পাপ কে নিবে?\n\n১০. আসল কথায় আসি এবার, আমার নবী দ. আমাদের আকিদায় হাযির ও নাযির। যারা ওই ব্যক্তির কথার জন্য আমাদের নবী দ. কে ভুল জানবে, যে মানুষগুলো চিরদিনের জন্য বিভ্রান্ত আকিদায় চলে যাবে, আমাদের নবী দ.’র সম্মাননা, সক্ষমতা, তার মহানতা, তার আলা ও আওলা মাক্বাম সম্পর্কে যে এই লোকটার এই কথার জন্য ভুল জানবে, তাদের সবার কী হবে? তাদের সবার জন্য এই লোকটার কী হবে?\n\nকাউকে বাতিল বলছি না, কাউকে নষ্ট বলছি না, কারো সম্মানহানি হোক তাও চাই না, এক পক্ষ আরেক পক্ষকে কিছু বলুক তাও চাই না, আকুতি শুধু একটা-\n\nএটাকি ভুল? বিদ্বেষ? নাকি আন্তরিক প্রচেষ্টার মাধ্যমে সত্যকে গোপন করে, অর্ধ সত্য বলে এবং সত্যকে মিথ্যা হিসাবে উপস্থাপন করে চিরদিনের জন্য বিভাজন তৈরি করা?\n\nঅন্তরে কোন্ পরিবর্তন আসলে একজন শিক্ষক এভাবে সত্যকে মিথ্যা হিসাবে উপস্থাপন করতে পারে?\n\nশ্রদ্ধা রেখেই বলছি, এক মাতাল বলেছিল,\n\nআলিম সাহেব, আমি মাতাল পিছলে পড়ে গেলে তো একাই পড়ব, কেউ গা-ও করবে না। কারণ আমি মাতাল, আমার আর কী হবে।\n\nআপনি আলিম, একবার পা পিছলে পড়লে লক্ষ লক্ষ লোক বিভক্ত হবে, লক্ষ লক্ষ মানুষ পতিত হবে। তাদের কিন্তু আর কিছু করার থাকবে না।"
  },
  {
    "1": "রাঈ/ রাঈনা অপবাদ",
    "2": "রা\u0027ঈ/ রাঈনা অপবাদ \n\n________________\n\nযত নবী ছিল মেষের রাখাল তারাও ধরিল হাল\n\nতারাই আনিলো অমরগ্রন্থ- যা আছে রবে চিরকাল।\n\nলাইন দুটি ‘মানুষ’ কবিতার। কবি নজরুলের লিখা। ভাগ্যিস কবি বেঁচে নেই। থাকলে হেলিকাপ্টারে উড়ে ফতওয়া আসত। কুফরি ফতওয়া। কবি ‘মেষপালক’ লিখেছেন। ‘রাঈ’ লিখেছেন। অবশ্য ‘মেষের রাখাল’ ‘উম্মতের রাখাল’ শব্দদ্বয়ের তফাৎ জমিন-আসমান। গোড়া থেকে শুরু করি। \n\nকোর’আন শরীফ। সূরা বাক্বারা। আয়াত ১০৪। \n\n- হে ঈমানদারগণ ‘রাঈনা’ (راعنا) বলিও না। এবং এভাবে আরয করো, ‘উনযুরনা’ (‘انظرنا)। হুযুর আমাদের প্রতি কৃপাদৃষ্টি রাখুন! এবং প্রথম থেকেই মনোযোগ সহকারে শুনো। আর কাফিরদের জন্য বেদনাদায়ক শাস্তি অবধারিত।\n\nএ আয়াত কেন নাযিল হয়েছিল? প্রেক্ষাপট কী? আসুন শানে নুযূল দেখি। দুটি প্রসিদ্ধ তাফসিরগ্রন্থের। একটি তাফসির ইবনে কাসির। দ্বিতীয়টি খাযাইনুল ইরফান। আমি সারসংক্ষেপ লিখছি। পুরোটা কমেন্ট বক্সে দিচ্ছি। রেফারেন্স সহ। \n\nসাহাবাগণ রাসূল-অতুল (দ) কে ঘিরে বসতেন। নবীজি (দ) বক্তব্য দিতেন। কখনো কখনো বলতেন ‘রাঈনা’। মানে, হুজুর আমার দিকে লক্ষ্য করুন। কারণ, তাঁরা নির্দিষ্ট একটি কথা আবার শুনতে চাচ্ছেন। যা আলোচনা করা হচ্ছে। মদিনা বহু আগে থেকেই ছিল বহুজাতিক নগরী। সেখানে মুসলিম যেমন ছিল তেমনি ছিল খ্রিস্টান, স্থানীয় মূর্তিপূজারী ও ইহুদি। সব জাতিতেই তো বিদ্বেষপ্রবণ, দলবাজ, গোত্রবাজ মানুষ থাকে। মদীনার ইহুদিদেরও ছিল কিছু বিদ্বেষপ্রবণ। তারা মদিনা-মুনিব (দ) কে ব্যঙ্গ করত। তারাও উচ্চারণ করত ‘রাঈনা’। কিন্তু তাদের নিয়ত ছিল ভিন্ন। বলতো : রাঈনা (راعنا) কিন্তু এর ভাবার্থ নিতো রাউনাত (رعونت) অর্থ্যাৎ অবাধ্যতা। মানে ‘আপনাকে মানি না’। \n\nহযরত সা’আদ ইবনে মু’আয রা. ইহুদীদের পরিভাষা সম্পর্কে জানতেন। তিনি একদিন তাদের মুখে এ শব্দটা (রাঈনা) শুনলেন। তিনি গর্জে উঠলেন। বললেন : ওহে খোদার শত্রুরা! তোদের উপর খোদার লা’নত হোক! এখন থেকে কারো মুখে শব্দটি শুনলে গর্দান উড়িয়ে দেবো”। ইহুদীরা বললো “আমাদের উপর তো রাগান্বিত হচ্ছেন; মুসলমানরা তো এটাই বলে থাকে”। একথা শুনে তিনি দুঃখিত হয়ে দাতা-দানোত্তম (দ) এঁর দরবারে হাযির হলেন। তখনই এ আয়াত শরীফ নাযিল হয়। যার মধ্যেই রাঈনা বলতে নিষেধ করা হয়েছে। এবং এরই সমার্থক শব্দ উনযুরনা বলার নির্দেশ দেওয়া হয়েছে। অএতব ‘রাঈনা’ আপাতদৃষ্টে রহিত হলো।\n\nএখন দেখি ইমাম আ’লা হযরত কি লিখেছেন। জাযা’আ আল্লাহ আদুয়্যাহ বি ইবানাতি খাতমি’ন নুবুওয়্যাহ- গ্রন্থের ৭৫ পৃষ্ঠায়। এবং ফতোয়ায়ে রাযভীয়া ১৫ খণ্ডের ৭০২ পৃষ্ঠায়। \n\n“আল্লাহ কা মাহবূব উম্মাত কা রাঈ কিস পিয়ার কি নাযার সে আপনি পালি হুয়ি বাকরিয়োঁ কো দেখতা আওর মাহাব্বাত ভারে দিল সে উনহে হাফিযে হাক্বিক্বী কে সোপার্দ কার রাহা হ্যায়”।\n\n- আল্লাহর মাহবুব, উম্মতের পালক কতই না প্রেমের চোখে তাঁর পোষ্য প্রাণিদের দেখেন। এবং স্নেহপূর্ণ হৃদয় নিয়ে তাদের (উম্মত) পরম রক্ষক (হাফিয) আল্লাহ’র রক্ষণবেষ্টনিতে পাঠাচ্ছেন।\n\nএখানে অভিযোগ, আ’লা হযরত ‘রাঈ’ বলেছেন। রাঈ মানে রাখাল, সংরক্ষক, জিম্মাদার। রাঈ বলা কি কুফর? চলুন রাঈনা শব্দের অর্থ দেখি।\n\n১। راعنا : আমাদের প্রতি লক্ষ্য করুন (তাফসীরে জালালাইন)\n\n২। رعونه : আহম্মক (তাফসীরে জালালাইন)\n\n৩। راعینا : আমাদের রাখাল (তাফসীরে জালালাইন)\n\n৪। راعی, رَاعٍ : দায়িত্বশীল, জিম্মাদার (হাদীস, রাসূল (দ) বলেছেন কুল্লুকুম রা’ঈ\u003d তোমরা সবাই রা’ঈ)\n\n৫। একই চতুর্থ বানানে অর্থ রাখালও হয় (যে কোনো অভিধান দেখুন)\n\nলক্ষ্য করুন। এক এবং তিন নাম্বারে ‘রাঈনা’ শব্দটি আছে। ১ নাম্বারের বানানে \u0027আইন\u0027 এর পরে সরাসরি \u0027নুন\u0027। এবং এর অর্থ ‘আমাদের প্রতি লক্ষ্য করুন। যে শব্দটা নিষিদ্ধ। তিন নাম্বারে যে ‘রাঈনা’ শব্দটি ব্যবহার হয়েছে এখানে ‘আইন’ এবং ‘নুন’ এর মাঝে একটি \u0027ইয়া\u0027 আছে। যার অর্থ ‘আমাদের রাখাল’।\n\nউক্ত আয়াতে প্রথম রাঈনা শব্দটি ব্যবহারে নিষেধাজ্ঞা এসেছে, যার অর্থ ‘আমাদের প্রতি লক্ষ্য করুন’। দ্বিতীয় রাঈনার ব্যাপারে নিষেধাজ্ঞা নেই। বানানই ভিন্ন। অর্থও ভিন্ন।\n\nমজার বিষয় হচ্ছে, ইমাম আ’লা হযরত প্রথম রাঈনা শব্দটি ব্যবহারই করেন নি। যা ব্যবহার নিষিদ্ধ ছিল তা তিনি ব্যবহার করেন নি। তিনি ‘রাঈ’ বলেছে। মানে উম্মতের রাখাল, সংরক্ষক, জিম্মাদার। বলেন নি, আমাদের দিকে তাকান। \n\nরাঈনা (راعنا) শব্দটি ইহুদীদের ভাষ্যমতে রাঊনাহ (رعونه) অর্থ্যাৎ আহমক বা আহম্মক থেকে নির্গত। ইহুদীরা কাউকে বোকা ও নির্বোধ বলতে চাইলে রাঈনা বলতো। অপরদিকে রাঈনা راعنا শব্দটির বাহ্যিক অর্থ খুবই ভালো। কিন্তু এটি ইহুদীদের ভাষায়। তাই মুসলমানদেরকে এ থেকে বারণ করা হয়েছে (তাফসীরে জালালাইন, ইসলামিয়া কুতুবখানা, প্রথম খন্ড, পৃষ্ঠা ২৭২, ২৭৩)। \n\nরাঈনা অর্থ মেষপালক। যে পেশা প্রায় সমস্ত নবীগণই করেছেন। এটি একটি সম্মানিত বিষয়। \n\nএখন প্রশ্ন, শুধুই কি ইমাম আ’লা হযরত রাঈ বা রাখাল লিখেছেন? অন্য কেউ কি বলেন নি? জেনে অবাক হবেন, রাখাল বা মেষপালক শব্দগুচ্ছ সাহাবাগণ এমনকি খোদ নবী-সুরভী (দ) ব্যবহার করেছেন।\n\nআবু হুরাইরা রা. থেকে বর্ণিত, রাসূল আল্লাহ (দ) বলেন, “আল্লাহ এমন কোনো নবী পাঠাননি যিনি ভেড়া চড়াননি (এখানে রাসূল আল্লাহ رَعَى “রা’আ” শব্দ ব্যবহার করেছেন)। সাহাবীরা আরয করলেন, “আপনিও কি তাই করেছেন ইয়া রাসূল আল্লাহ?” তিনি (দ) জবাব দিলেন, হ্যাঁ আমিও কিছু ক্বিরাতের বিনিময়ে মক্কার লোকদের ভেড়া চড়িয়েছি।(এখানে রাসূল আল্লাহ أَرْعَا “আর’আ” শব্দ ব্যবহার করেছেন)। - বুখারী ২২৬২, মুয়াত্তা, ইবন মাজাহ।\n\n*রা’ঈ, রা’আ, আর’আ একই শব্দ, আরবীতে বাক্যের গঠন ভেদে শব্দের গঠন পরিবর্তন করতে হয়।\n\nএখন বিষয় হল, হাদিসটা কোন সময়ের? আয়াত নাযিলের আগে না পরে? জ্বী, হাদিসটা আয়াত নাযিলের পরে। কিভাবে? \n\nতাফসীর ইবনে কাসীর, প্রথম খন্ড ১৯১ পৃষ্ঠা। লিখা আছে, সুরা বাক্বারার প্রায় সম্পূর্ণটাই মদিনা শরীফে নাযিল হয়েছে। এবং প্রথম যে কয়টা সূরা নাযিল হয়েছে তার মধ্যে এটাও একটা। মানে, সে আয়াতটা নাযিল হয়েছে মাদানী যুগের প্রথম দিকে। সে সময় মুসলিম কম ছিল। মদিনারাষ্ট্র গঠন হয় নি। ইহুদীরা তাই স্পর্ধা দেখাতো বেয়াদবীর।\n\nঅন্যদিকে আবু হুরায়রা রা. মদিনায় আসেন ৬২৯ ইঙ্গাব্দে। ইয়ামেন থেকে। সে সময় মদিনা-মুনিব (দ) খায়বার যুদ্ধে ছিলেন। আবু হুরায়রা রা. মাত্র এক বছর দশ মাস মালিক-রাজসিক (দ) এঁর পবিত্র সাহচার্য পান। ৬৩২ ইঙ্গাব্দে হাবীব-চিরঞ্জিব (দ) চোখের আড়াল হন। \n\nবুঝাতে চাচ্ছি, আলোচ্য হাদিসটি শেষ সময়ের। যখন ইসলাম চূড়ান্ত বিজয়ী। অন্যদিকে আয়াত নাযিল হয়েছে প্রতিকূল সময়ে। এবং আয়াত নাযিল হওয়ার পরেও, নিষেধাজ্ঞা আসার পরেও, রাখাল শব্দটি উচ্চারিত হয়েছে।\n\nএবার আসুন ‘দায়িত্বশীলতার হাদীস’ নামে সুবিখ্যাত সেই হাদীসটি দেখি। আবদুল্লাহ্ ইবনু উমার রা. বর্ণিত হাদীসটি মুত্তাফাকুন আলাইহি। অর্থাৎ সেই গুটিকয় দুর্লভ, অতিবিশুদ্ধ এবং অতিবিখ্যাত হাদিসের অন্তর্ভুক্ত যাকে ইমাম বুখারী রা. সহীহ বুখারীতে অন্তর্ভুক্ত করেছেন। আর ইমাম মুসলিমও তাঁর সহীহ্ মুসলিমে অন্তর্ভুক্ত করেছেন।\n\nরাসূল (দ) বলেছেন,\n\nআলা কুল্লুকুম রা’ঈ...\n\nতোমাদের সবাই রা’ঈ। নিজ নিজ দলের জন্য দায়িত্বশীল। জনগণের নেতা একজন সংরক্ষক এবং তার অধীনে যারা আছে তাদের দায়প্রাপ্ত। একজন মানুষ তার পরিবারের সংরক্ষক... (বোখারী, ৬৭১৯ মুসলিম, ১৮২৯)।\n\nতাহলে বিষয়টা কী দাঁড়ালো? আয়াত নাযিলের পরও মেরাজ-রাজ (দ)-\n\n১. নিজের শানে রাখাল বানানের জন্য যে শব্দ, রা’আ, শব্দ ব্যবহার করেছেন।\n\n২. সমস্ত নবী ও রাসূলগণ (আ) এর শানে সেই একই রাখাল অর্থে যে শব্দ, রা’ঈ শব্দই ব্যবহার করেছেন। \n\n৩. সমস্ত সাহাবায়ে কেরামের শানে রা’ঈ ব্যবহার করেছেন।\n\n৪. সমস্ত মুসলিমের বেলায়ও রা’ঈ ব্যবহার করেছেন। (যারাই পরিবারের দায়িত্বপ্রাপ্ত ইত্যাদি)\n\nএই চারটির কোনোটাতেই কিন্তু ‘তাকান’ অর্থে যে শব্দটা, সেভাবে কথাটা নেই। তাকান অর্থ এখানে নেই-ই। আছে প্রতিপালন, সংরক্ষণ, দায়িত্বশীলতা।\n\nএবার আসুন, বাংলাতে। রাখাল শব্দটার বিশ্লেষণে- রাখাল মানে যে রক্ষা করে। পালক মানে যে প্রতিপালন করে। সব অর্থতেই তা সম্মানজন, মর্যাদাজনক অর্থ।\n\nএবার বুঝুন! ইমাম আ’লা হযরত যদি ‘রাখাল’ ব্যবহার করে কুফর করেন, তবে আবু হুরায়রা রা. কি কুফর করেছেন? আল্লাহর রাসূল (দ) কি জানতেন না কোনটা কুফর (নাউজুবিল্লাহ, আস্তাগফিরুল্লাহ)? কেন তিনি নিজের শানে, আবার সমস্ত নবী-রাসূল আ.’র শানে, আবার সমস্ত সাহাবাদের শানে এবং সমস্ত পারিবারিক/প্রাতিষ্ঠানিক দায়িত্বপ্রাপ্তদের শানে বারবার,বারবার শব্দটা ব্যবহার করেছেন?\n\nআর এ শব্দ যদি কুফরিই হতো, তবে কেন কুফরি জেনেও ইমাম বুখারী বিভিন্ন হাদীসে আনবেন? ইমাম বোখারী ওস্তাদ, কুফরি শব্দ ভুল করে যদি দিয়েই থাকেন, ইমাম মুসলিম কেন বারবার সেই একই শব্দ আনবেন? ইমাম মুসলিম যদি ভুল করে শব্দটা এনেই থাকেন বারবার, তবুও কেন হাজার বছরে এই শব্দগুলোই মানুষ ব্যবহার করছে? এতো গেলো আলিমদের কথা। কবিরা অনেক স্পর্শকাতর।  নজরুল থেকে শুরু করে ফররুখ আহমদ পর্যন্ত অনেকেই এ শব্দটা ব্যবহার করতে কেন কুণ্ঠা বোধ করেননি? কারণ একটাই, সংরক্ষক, রাখাল, পালক অর্থে রা’ঈ শব্দের সাথে কুফরের কোন সম্পর্কই নেই। \n\nআসল কথা; যারে দেখতে নারি, তার চলন বাঁকা।\n\nমূল কথা অন্যখানে। ইমাম আ’লা হযরত যে আঙ্গিকে ‘রাঈ’ লিখেছেন তা বুঝতে হবে। মনে রাখতে হবে ইমাম আ’লা হযরত যুগস্রষ্টা কবি ছিলেন। তাঁর কথার লালিত্য, দ্যোতনা, আবেদন, যমক, বাগবিদগ্ধতা বুঝতে হবে। তিনি পুরো কথাটা পরম শ্রদ্ধা মমতা ভালবাসা দিয়ে কাব্যিক আঙ্গিকে লিখেছেন। যাতে ছিল অপার মমতা, শ্রদ্ধা। বিষয়টা নিয়তের।\n\nপ্রত্যেক কর্মেই নিয়তের ওপর নির্ভরশীল। বুখারির প্রথম হাদিস।\n\nআ’লা হযরত এঁর নিয়ত কি ইহুদীদের মত?  আল্লাহ মাফ করুক। এমন কথা ভাবার আগে আমার মৃত্যু হোক। আর যদি আলা হযরতকে এজন্য দোষ দেয়া যায়, মালিক-রাজসিক (দ) থেকে শুরু করে সমস্ত হাদীসের বর্ণনাকারী এবং লিপিকারী এবং সে হাদীসের শ্রোতা ও সমস্ত নবী ও রাসূল (দ)\u0027র বিষয়ে এবং সমস্ত উম্মতের বিষয়ে রাসূল (দ)’র ‘রা’ঈ’ শব্দের ব্যবহারকে কী বলবেন?\n\nকবি নজরুল যেমন বলেছেন সব নবী ছিলেন রাখাল। ঠিক তেমনি ফররুখ আহমেদও একই কথা লিখেছেন। সিরাজুম মুনিরা কবিতায়। জানিয়ে রাখি, ফররুখ আহমেদ ‘জঙ্গীপীর’ নামে কবিতা লিখেছেন। যা একজন নির্দিষ্ট ব্যক্তিকে কেন্দ্র করে। তিনিও সেই মাসলাকের দাবীদার। যা-হোক তিনি লিখেছেন, \n\nকে আমি জানালে তুমিই প্রথম হে মেষ-পালক উম্মী নবী \n\nদীপ্ত সূর্য আলো আরশিতে ধরিয়াছে কাল তোমার ছবি। \n\nএখানে মেষ-পালক তো বলাই হয়েছে। সাথে উম্মী-ও বলেছে। এখন উম্মী মানে কি মূর্খ বুঝিয়েছে কিনা জানি না। \n\nনজরুল, ফররুখ কবি ছিলেন। তাই উদাহরণ দিলাম। কিন্তু ভুলেও ভাবিয়েন না ইমাম আ’লা হযরত আর তারা এক কাতারে। পার্থক্য এখানেই, তারা বলেছে \u0027মেষের রাখাল\u0027। আর আমার আ’লা হযরত লিখেছেন ‘উম্মতের রাখাল’। রাখাল এখানে রূপক। ঠিক যে রূপক হিসাবে খোদ রাসূল (দ) শব্দটা ব্যবহার করেছেন বারবার, সেই রূপক অর্থেই। \n\nরাখাল দিয়ে পর্যবেক্ষক, রক্ষক, যত্নকারী বুঝিয়েছেন।\n\nকোথায় নামাযে রাসূল (দ)’র খেয়াল আসা গরু-গাধার খেয়াল আসার সাথে তুলনা করা। আর কোথায় রা’ঈ শব্দ ব্যবহারের জন্য কাউকে কাফির বলা। আসমান আর যমিন দূরত্ব নয় কি?\n\nআপনি যে-ই হোন, যে মাসলাক, মাযহাব, মাশরাব যা থেকেই আসুন। যে-ই হোন, দয়া করে তাকফিরি হবেন না। এটা কিন্তু চমৎকার একটা টেস্ট। আপনি বারবার বিভিন্নজনকে অদ্ভুত ঘুরপথে তাকফির করছেন। মানে আল্লাহ্’র রহম আপনার ক্বালবে আর নেই। শাক দিয়ে মাছ ডাকিয়েন না। মানুষেরও চোখ আছে।  \n\nতাকফিরের প্রথম লক্ষণ ইসলামের কল্যাণকর জ্যোতিটা থাকবে না। তাকফিরকারী বুঝতেও পারবে না। ময়দা থেকে যেমন সুঁই বেরিয়ে যায়। আর, এটাই চূড়ান্ত অভিশাপ।"
  },
  {
    "1": "দীপ্ত সূর্যের গুপ্ত আলো - ইমাম আলা হযরত এঁর লেখনী জগৎ",
    "2": "দীপ্ত সূর্যের গুপ্ত আলো : ইমাম আ\u0027লা হযরত এঁর লেখনী জগৎ\n\n🖍 মাহদী আল গালিব\n\n━━━━━━━━━━━━━━━━\n\nআমরা দেখি কি দিয়ে? আলো দিয়ে। আলো যত উজ্জ্বল, দেখব তত বেশী। সবচে উজ্জ্বল কি? উত্তর, সূর্য। দুপুরের সূর্য। কিন্তু আমরা সূর্যকেই দেখতে পাই না। চোখে সয় না। মাধ্যম লাগে, চশমা লাগে। আজব না!\n\nআজ এমনি সূর্যের কথা লিখব। একের পর এক। যাঁকে বুঝতে-দেখতেও মাধ্যম লাগে। এ মাধ্যমের নাম, বিবেক। যিনি সূর্যের মত প্রকাশিত। অবুও অদেখা। অযোগ্যতা আমাদের। তাঁকে পেয়েও পাই নি।\n\n১৪ জুন ১৮৫৬। ২৮ অক্টোবর ১৯২১। ৬৫ বছর ৪ মাস, ১৫ দিন। ২৩,৮৭৭ : তেইশ হাজার আটশত সাতাত্তুর দিন।\n\nগ্রন্থ সংখ্যা পনেরো শতাধিক। হিসেবের সুবিধায় ধরলাম দেড় হাজার। এবার \u0027দিন\u0027 এবং \u0027বই-সংখ্যা\u0027 ভাগ করি।\n\n২৩,৮৭৭ ÷ ১,৫০০ \u003d ১৫.৯১৮ (প্রায় ষোল দিন)।\n\nথামুন। একটু ভুল হচ্ছে। আট বছরে তাঁর প্রথম বই। অতএব, আগের সাত বছর বাদ, ৬৫-৭। ফলাফল, ৫৭ বছর ৪ মাস ১৫ দিন । ২০,৮০৫ : বিশ হাজার আটশ পাঁচ দিন। লিপ ইয়ার ধরি নি। এবার ভাগ করি।\n\n২০,৮০৫÷১,৫০০ \u003d ১৩.৮৭ ( প্রায় চোদ্দ দিন) মানে চোদ্দ দিনে একটি বই লেখা হয়েছে।\n\nআচ্ছা, দেড় হাজার বইয়ে মোট পাতা কত? তবে একদিনে কত পাতা লিখেছেন? ঘন্টায় কত? খোদার কসম জানি না। কল্পনাতেও আসে না।\n\nছোটতে রচনা পড়েছি। গরুর রচনা। \u0027কাউ ইজ আ ডোমেস্টিক এনিমেল\u0027। আধ মাস যুঝেছি। মুখস্থ হয় নি। আর আধ মাসে একটা বই লেখা! মাসে দুইটা। থুক্কু! আটাশ দিনে।\n\nসে বই কি রকম? না, \u0027আম পাতা জোড়া জোড়া\u0027 বই না। মহাকাশে কোটি নক্ষত্র। লক্ষ গ্রহ-উপগ্রহ। সব ছুটছে। প্রভাব রাখছে পৃথিবীতে। এইসব ছোটাছুটির হিসেব রাখে জ্যোতির্বিজ্ঞান। তিনি সেই আলোকবর্ষের হিসেব লিখেছেন।\n\nসমাজবিজ্ঞান। আগে মানবিক বিভাগে ছিল। ক\u0027বছর আগেই আলাদা হল। নতুন ফ্যাকাল্টি খুলল। অথচ তিনি শত বছর আগেই সমাজ বিজ্ঞানের ওপর লিখেছেন। জ্ঞানের স্বতন্ত্র শাখা হিসেবে চিহ্নিত করেছে।\n\nগণিতে দশের ওপর পাই নি। ম্যাট্রিকের টেস্টেও। একুব-বেকুবের সূত্র আজও বুঝি না। তিনি গণিতের সব শাখায় লিখেছেন। এমনকি প্রাইম নাম্বার নিয়েও। গণিত বিভাগের প্রধানও তাঁর থেকে সমাধান নিত।\n\nআমি যাযাবর। জেলায়-থানায় ঘুরি। কত গাছ যে দেখি। প্রায় কিছুই চিনি না। বোটানির ছাত্রদের জিজ্ঞেস করি। তারাও জানে ন। অথচ তিনি গাছ-গাছরার ওপর বিশাল গ্রন্থ লিখে বসে আছেন। শত বছর আগেই। গাছ থেকে ওষুধ হয়। একে ভেষজবিদ্যা বলে। তিনি ভেষজবিদ্যাও লিখেছেন। \u0027হামদার্দ-বিশ্ববিদ্যালয়\u0027 তাঁর লেখার ওপর গবেষণা করেছে। স্বীকার করেছে তাঁর পাণ্ডিত্য।\n\nভাষা বড় অদ্ভুত। প্রতি তিন মাইলে ভাষা পালটায়। \u0027খাইছো\u0027 হয় \u0027খাইছুন\u0027। একে বলে ধ্বনিতত্ব। তিনি এর ওপরেও লিখেছেন। তাঁর প্রথম বই আরবী ব্যাকরণে ওপর।\n\nআমি কবিতা লিখি। কবিতার আইন আছে। অনুপ্রাস, অন্তমিল, স্বরবৃত্ত, অক্ষরবৃত্ত, মাত্রাবৃত্ত - আরো মেলা কিছু। অত জানি না, মানিও না। অত মানলে কবিতা লেখাই অসম্ভব। আমার অযোগ্যতা। আর তিনি এসব আইনের মাস্টার ছিলনে। এবং স্রষ্টাও ছিলনে। এ আইনকে বলে বালাগাত, অলংকরণশাস্ত্র।\n\nসব কিছু ছাপিয়ে ছিল তাঁর ফতওয়া। আমাদের সমাজে \u0027ফতওয়া\u0027 শব্দটা ব্যাকডেটেড। খ্যাত-খ্যাত শুনায়। যদিও বিষয়টা বিপরীত। আম্মা বলেন, \u0027ভাল্লুকের হাতে কোদাল\u0027। ভাল্লুকের হাত ছোট। কোদাল না ধরতে পারে। না কোপাতে পারে। হাস্যকর অবস্থা। ঠিক তেমনি মূর্খ কওমী সম্প্রদায় ফতওয়াকে বাজারে শব্দ বানিয়েছে।\n\nফতওয়া মানে আইন। মুফতি সাহেব ফতওয়া দেন। মুফতি মানে আইন নির্ধারক। আইন প্রণেতা না। এবার ভাবুন তো, সুপ্রিমকোর্টের জজ সাহেবের মর্যাদা। যেকোনো জজের মর্যাদা। তারা কি আমজনতা? আমাদের মত? আফসোসের বিষয়, ভাল্লুকের মতই এদেশে চামড়া-চান্দা তুলে খাওয়ারা বিষাক্ত ছত্রাকের মত মুফতি আর ফতওয়ার জন্ম দিচ্ছে।\n\nতাঁর লিখা ফতওয়া গ্রন্থ \u0027ফওয়ায়ে রেজভিয়া\u0027। মোট তিরিশ খণ্ড। প্রতি খণ্ড গড়ে ৭০০ পাতা। মোট একুশ হাজার পাতা। বিয়াল্লিশ হাজার পৃষ্ঠা। মানবজীবনের সব আছে এতে।\n\nতাঁর ফতওয়া ছিল যুগান্তকারী। জেনে অবাক হবেন, আপনার মানিব্যাগে যে টাকার নোট, সেটা তাঁর বদৌলতেই পেয়েছেন। তাঁর বদৌলতেই এখনো ৯৯.৯০% মুসলিম উদার, মানবিক।\n\nআল্লাহ বলেন : হে মানব জাতী, তোমরা বড়ই তাড়াহুড়ো। আমাদের ধৈর্য কম। তাই লেখা বাড়াচ্ছি না। আজকের সমাপীকা টানছি।\n\nতিনি দুই ঘন্টা ঘুমাতেন। বাইশ ঘন্টা কাজ করতেন। বেশি সময় লেখালেখি। কিন্তু কিভাবে সম্ভব? তাঁরও সংসার ছিল। আয়-রোজগার ছিল। এত লিখতেন কিভাবে? মাসে দুইটা বই। যার জন্য আলাদা ছাপাখানাই দেয়া হয়েছিল।\n\nতাঁকে সরাসরি প্রশ্ন করা হল : আ\u0027লা হযরত! এত কিভাবে লিখেন? তিনি হাসলেন। স্নিগ্ধ তাবাসসুম। বললেন, কলম দিয়ে লেখা হয়। তাই বলে কলম কি লিখতে পারে? না, যিনি কলম ধরেন তিনি লেখেন। জেনে রাখো, আমি আহমাদ রেযা একটি কলম মাত্র। আর আমাকে ধরে যিনি লিখছেন, তিনি বাগদাদ ওয়ালা। তিনি আমার গাউসে পাক!"
  },
  {
    "1": "ইমাম আলা হযরত ও অর্থনীতি",
    "2": "দীপ্ত সূর্যের গুপ্ত আলো : ইমাম আ\u0027লা হযরত ও অর্থনীতি\n\n🖍 মাহদী আল গালিব\n\n━━━━━━━━━━━━━━━━\n\nঅর্থনীতি, ইকোনোমিক্স। ভার্সিটির একটি সাবজেক্ট। অর্থনীতি ও মানুষ অবিচ্ছেদ্য। ফ্যাল কড়ি মাখ তেলের মত। কড়ি বা অর্থ নেই, তেলও নেই। ১৯৪০ থেকে অর্থনীতিকে একটি বিষয় বিবেচনা করা হল। এর আগে সভ্যতা জানতও না। অথচ, ১৯১২ সালে অর্থনীতির বই লিখেন ইমাম আ\u0027লা হযরত। অর্থনীতিকে স্বতন্ত্র সংজ্ঞায়িত করেন। পশ্চিমাদেরও ২৮ বছর আগে। প্রবর্তন করেন যুগান্তকারী পলিসি। \n\nঅবশ্য, এডাম স্মিথ অনেক আগেই একটা বই লিখেন। \u0027ওয়েলথ অভ নেশন\u0027 নামে। সেটা মুক্তবাজার অর্থনীতির ওপর। যা খুলে দিয়েছিল পুঁজিবাদ ও সম্রাজ্যবাদীদের দরজা। মানুষের রক্তচোষা অধ্যায়। \u0027মুক্তবাজার অর্থনীতি\u0027, ফ্রিম্যাসন, \u0027নিউ ওয়ার্ল্ড অর্ডার\u0027 এবং ইজরাইল একসূতোয় গাঁথা। যার ঘোরতর বিরোধী আ\u0027লা হযরত। একমাত্রও বলা যায়। সে এক বিশাল অধ্যায়। আরেকদিন বলব।\n\nআ\u0027লা হযরত চারটি সূত্র উপস্থাপন করেন।\n\n(i)  সঞ্চয় বা সেভিংস।\n\n(ii) ব্যাংকিং ব্যবস্থা প্রণয়ন।\n\n(iii) মুসলিম-মুসলিম বাণিজ্য।\n\n(iv) ইসলামী বিজ্ঞানের প্রয়োগ।\n\nসঞ্চয় বা সেভিংস : \n\nধরুন একশ টাকা আছে। ৮৫ টাকা খরচ করলেন। বাকি ১৫ টাকা জমাবেন। যা ধীরে ধীরে বড় হবে। কিস্তির পর কিস্তিতে। এক সময় সে অর্থ আপনি বিনিয়োগ করবেন। আপনার আর্থিক অবস্থা বদলাবে। কথাটা খুব সাধারণ মনে হয়। কিন্তু শত বছর আগের কথা ভাবুন। মানুষ তো অর্থনীতিকেই চিনত না। সেভিংস তো দূর কি বাত। আজকের গরিব দেশগুলোর সঞ্চয় ৫-৮%। আর উন্নত দেশের ১৫% বা বেশি। তাহলে বুঝুন সঞ্চয় কিভাবে অর্থনীতি নিয়ন্ত্রণ করে। \n\n১৯৩৬ সাল। ইংল্যাণ্ডের লর্ড জে. এম কায়নেয \u0027থিওরি ওভ সেভিংস এণ্ড ইনভেস্টমেন্ট\u0027 প্রকাশ করে। যা হুবহু আ\u0027লা হযরতের থিওরি। এজন্য বৃটিশরা তাকে \u0027লর্ড\u0027 উপাধিও দেয়। সম্মানিত করে।\n\nএবার ভাবুন। কার বিয়ে কে পরে মালা! কার আবিষ্কার কে পায় পুরষ্কার। \n\nআরেকটা কথা, আ\u0027লা হযরত নাকি বৃটিশদের দালাল! যদি তাই হয়, তবে বৃটিশরা আ\u0027লা হযরত কে কেন পুরষ্কৃত করল না? কেন এমন অবিচার? আফসোস! শত্রুরা মুসলিমের জ্ঞান কাজে লাগায়। আর আমরা তাঁকে চিনলামও না এখনো (আল্লাহ ন্যায় বিচারক)।\n\nব্যাংকিং ব্যবস্থা প্রণয়ন :\n\nসে যুগে ব্যাংক ছিল হাতেগোনা। এর সাথে সাধারণ মানুষের পরিচয় ছিল না। আ\u0027লা হযরত মুসলিমদের ব্যাংক প্রতিষ্ঠা করতে বলেন। প্রথম সূত্র ছিল সঞ্চয়। এখন ব্যাংক না থাকলে মানুষ জমাবে কোথায়? বলে রাখি, বর্তমান ব্যাংক আর আ\u0027লা হযরত এর ব্যাংকের ব্যাপক তফাত। যা সুদহীন। শরীয়া সমৃদ্ধ। অনেকটা নিরাপদ সিন্দুকের মত। মানুষ জমাবে, ব্যাংকে বেতন দিবে অর্থ রক্ষার জন্য।\n\nএই ব্যাংকি ব্যবস্থার কারণে মানুষ সঞ্চয়মুখি হবে। বাড়বে অর্থের প্রবৃদ্ধি। অল্প পরিসরে বুঝানো কষ্টকর। মালিক আমাদের অনুমানের শক্তি দিক।\n\nমুসলিম-মুসলিম বাণিজ্য : \n\nএখানে বলা হয়, একজন মুসলিম শুধু মাত্র মুসলিমের সাথেই ব্যবসা-বাণিজ্য করবে। এতে মুসলিমের অর্থ মুসলিমের কাছেই থাকবে।\n\nএখন ভাবতে পারেন, আ\u0027লা হযরত সংকীর্ণমনা। তিনি বাকিদের ঘৃণা করতেন। \n\nথামুন! গভীরে যান, ডুব দিন। মুসলিমদের শোচনীয় অবস্থা তখন। উসমানীয়দের পতন হচ্ছে। ভারতে বৃটিশ লুটছে। ত্রাহি-ত্রাহি অবস্থা। প্রশ্নটা ছিল মুসলিমদের অস্তিত্বের। বেঁচে থাকার। একটা উদাহরণ দেই।\n\nদ্বিতীয় বিশ্বযুদ্ধ শেষ। ইউরোপে ভয়াবহ অবস্থা। মানুষ না খেয়ে মরে। তারা তখন \u0027ইউরোপীয় কমন মার্কেট\u0027 (ECM) বানায়। ইউরোপের রাষ্ট্রগুলো নিজেদের মধ্যেই ব্যবসা করত। বাকিদের সুযোগ ছিল না। \n\nআজকে তাদের অবস্থা কোথায়? বিশ্বে সবচে উন্নত অঞ্চল। আফসোস! আ\u0027লা হযরত এর থিওরি তারা ব্যবহার করে। আর আমরা তাঁকে ইংরেজপ্রেমী বানাই। \n\nএছাড়াও আ\u0027লা হযরত কোনো নির্দিষ্ট অঞ্চল, দেশ, রাষ্ট্রের কথা বলেন নি। সারাবিশ্বেই মুসলিম আছে। তাই তার থিওরি সারা বিশ্বেই প্রযোজ্য।\n\nআর অমুসলিমদের সাথে ব্যবসা বন্ধ হলে মাদক ও অন্যান্য হারাম বস্তুও আসা বন্ধ হবে। সুরক্ষিত থাকবে মুসলিম উম্মাহ। কি চমৎকার পন্থা। \u0027ফেড্রিক লিস্ট\u0027 একজন প্রখ্যাত জার্মান অর্থনীতিবিদ। তিনিও আ\u0027লা হযরত এঁর এই নীতিকে স্বীকার করেছেন।\n\nইসলামী বিজ্ঞানের প্রয়োগ:\n\nএ পয়েন্টা ভিন্ন। ভাবছেন অর্থনীতির সাথে এসবের কি সম্পর্ক। এখানে আ\u0027লা হযরত এঁর অনন্যতা। যেখানে আমাদের চিন্তা শেষ। সেখানে তাঁর শুরু।\n\nআ\u0027লা হযরত চাইছিল মুসলিমরা শিক্ষিত হোক। যাতে আমরা সভ্যতার সাথে এগুতে পারি। শিক্ষার অনগ্রসর আমাদের ডুবাচ্ছিল।\n\nযাকগে, মূল কথা এটা না। আ\u0027লা হযরত এঁর ব্যাখ্যা ভিন্ন। আ\u0027লা হযরত চাইছিলেন, অর্থনীতি বিষয়টি যেন ইসলামের মৌলিক একটি শাখায় পরিণত হয়। ইসলামের জ্ঞান-বিজ্ঞান যেন এতে সর্বোচ্চ প্রভাব রাখে। ফলে মুসলিমরা হবে অর্থনৈতিক সচেতন।\n\nআজ কষ্ট হয়। সভ্যতা আজ পশ্চিমাদের। তারা যাই বকে, আমরা শিখি। নিজের ইতিহাসও আমরা জানি না।\n\nএই ইতিহাসের এক অদেখা অধ্যায়ের নাম আ\u0027লা হযরত ইমাম আহমাদ রেযা খান। তিনি ডাকছেন দু\u0027হাত বাড়িয়ে। বলছেন তাঁকে আবিষ্কার করতে। \n\nহে নতুন দিনের নব সেনানী!\n\nওঠ!\n\nফিরিয়ে আনো এই ব্যথিত সত্তার প্রাপ্য অধিকার,\n\nবেরেলি থেকে সে তোমায় ডাকে বারবার!"
  },
  {
    "1": "ইমাম আলা হযরত ও নারী অধিকার",
    "2": "দীপ্ত সূর্যের গুপ্ত আলো : ইমাম আ\u0027লা হযরত ও নারী অধিকার\n\n🖍 মাহদী আল গালিব\n\n━━━━━━━━━━━━━━━━\n\nহাফেয কাযিম আলি খান। ইমাম আ\u0027লা হযরত এঁর পূর্বপুরুষ। তিনি জায়গীর পেয়েছিলেন। পুরষ্কার হিসেবে। জমিদারী তো বুঝি আমরা। বৃটিশরা এ প্রথা চালু করে। তেমনি জায়গীর ছিল মোঘলদের সৃষ্টি। জায়গীর অবশ্য আকৃতিতে বড়। কয়েকটি জমিদারী নিয়ে একটি জায়গীর হবে।\n\nআ\u0027লা হযরত এঁর পূর্বপুরুষ সম্রাট আওরঙ্গজেবের সেনাবাহিতে ছিল। আর আওরঙ্গজেব মোঘলদের একমাত্র বাদশা। যাকে \u0027ওয়ালিয়াল্লাহ\u0027 বলা হত। পূণ্যবান শাসক।\n\nআ\u0027লা হযরত\u0027দের জায়গীর ছিল \u0027বুদাউন\u0027 জেলার \u0027কারটাউলি\u0027 গ্রাম। বর্তমান বেরেলি শরীফ থেকে ৩৮ কি.মি. দূরে। পুরো গ্রামটাই তাঁদের ছিল ১৯৭৮ অবধি। চল্লিশ কি.মি. জুড়ে ছিল তাদের ভূ-সম্পদ। সৈয়দপুর থেকে দিনাজপুরের দূরত্ব। এক জেলা থেকে আরেক জেলা। সে যুগে ভারতের গ্রাম বলতে এটাই বুঝাত। ভাবা যায়, ৪০ কি.মি.!\n\nযা-হোক, লেখার উদ্দেশ্য সম্পত্তি না। কিন্তু কি বিশাল সম্পত্তি তাই না। অবাক তথ্য কি জানেন? এত সম্পত্তির পরেও আ\u0027লা হযরত এঁর ওপর যাকাত ফরয হয় নি। মানে যাকাত পরিমাণ সম্পদ কখনো ছিলই না। আজব না! \n\nআ\u0027লা হযরত এঁর ভাই-বোনদের মাঝে সম্পদ ভাগ হল। আ\u0027লা হযরত ও পেলেন। এবং সেদিনেই তাঁর সমস্ত কিছু শ্রদ্ধেয়া মায়ের নামে লিখে দেন। নিজে একদম শূণ্য। \n\nআ\u0027লা হযরত কে কারণ জিজ্ঞেস করা হল। তিনি বললেন, আমি তো চালিয়ে নিব। যেমন করে হোক। কিন্তু আমার মা বিধবা। তিনি কি করবেন? তিনি যেন অসহায় বোধ না করেন। এবং কারো ওপর বোঝা না হন। তাই এমনটি করলাম। এছাড়া মায়ের সম্পদে তো সন্তানের অধিকার আছেই। কখনো লাগলে চেয়ে নিব। \n\nএরপর শুধু বই কেনার জন্য তিনি মায়ের কাছে অর্থ নিতেন। এবং জানা যায় দান-খয়রাতের ক্ষেত্রে শাম্মে হুদা ইমাম জয়নুল আবেদিন আলাইহিস সালাম এঁর সুন্নাত অনুসরণ করতেন। গভীর রাতে অসহায়ের দরজায় অর্থ রাখতেন। এবং নিয়মিত রাখতেন।\n\nএমনিতে তো ছিল না কিছুই। যা আসত বিলিয়ে দিত। যাকাত ফরয হয় কিভাবে!\n\n\u0027আরব্য উপন্যাস\u0027 লিখছি না। মহামানবদের জীবনী এমনি। মনে হয় কোনো মহাকব্যের অংশ।\n\nযা-হোক, মূল কথায় আসি। একটা জিনিষ খেয়াল করেছেন? খুব সুক্ষ্ম। অনুমান করুন। আচ্ছা বলছি, বিষটি হচ্ছে \u0027নারী অধিকার\u0027।\n\nহ্যাঁ, নারী অধিকার। ১,৪০০ বছর আগে। মদিনায় সে আন্দোলন শুরু হয়েছিল। মদিনা-মুনিব (দ) সর্বোপ্রথম বলেন, নারীর পদতলে জান্নাত। ইসলামই গর্তচাপা থেকে নারীকে উঠিয়েছে। শিশুকন্যার চিৎকারে তখন প্রকম্পিত হত খেজুরপাতা। লুন্ঠিত হত মানবতা। ইসলাম তা ঠেকিয়েছে। মদিনা-মুনিব (দ) দুধমায়ের জন্য নিজের পবিত্র রুমাল বিছালেন। সাহাবারা অবাক হয়েছেন। এত সম্মান একজন নারীকে!\n\nআ\u0027লা হযরর তো ভিন্ন কেউ নন। বিচ্ছিন্ন কেউ নন। তিনি তো মদিনা\u0027র মাইলফলক। তাই তিনি আর মদিনা ভিন্ন হবে কেন!\n\n- তোমার কাছে একশ টাকা আছে। এ টাকা বাবা-মায়ের জন্য। তবে পঁচিশ টাকা বাবাকে দাও। বাকি ৭৫ টাকা দাও মাকে। \n\n- বাবা এবং মা একসাথে পানি চাইলো। আগে মাকে পানি দাও। এরপর বাবাকে। \n\n- বাবা-মা সফর থেকে এসছেন। পা চিপতে চাও। সেবা করতে চাও। তবে জেনে রাখো, অধিকার আগে মায়ের।\n\nকথাগুলো আ\u0027লা হযরত এঁর। এরচে অনন্য অধিকার আর কি হতে পারে? এই নৈতিকতা, সম্মানবোধ হল একটি দরজা। যা বিকশিত করে মানুষের মননে নারীর সম্মান, মমত্ব, মর্যাদা। \n\nইমাম আ\u0027লা হযরত এঁর পাঁচ সম্মানিত কন্যা ছিলেন। সকলেই যুগ শ্রেষ্ঠা, অনন্যা। আলেমা ছিলেন। প্রাতিষ্ঠানিক শিক্ষার সর্বোচ্চ সনদ তাঁদের ছিল। \n\nএ থেকে কি বুঝা যায়? ইমাম আ\u0027লা হযরত নারী শিক্ষার ক্ষেত্রে আপোস করেন নি। তিনি নিজের মেয়েদের পড়িয়েছেন। শরীয়ত সমৃদ্ধ করেছেন। \n\nঅথচ, ভারতেরই কেউ কেউ নারীশিক্ষাকে হারাম ফতওয়া দিয়েছিল। ইংরাজি শিক্ষাকে হারাম বলেছিল। এদের লক্ষ্য ছিল মুসলিমদের পিছিয়ে দেয়া { আল্লাহ ও তাঁর প্রেমাষ্পদ (দ) ভালো জানেন}।\n\nএকটু ভাবুন। ভাবুন আ\u0027লা হযরত কে নিয়ে। জানুন, পড়ুন। কতটা ডাইনামিক ছিল এ মানুষটা। কতটা মানবিক ছিল। কতটা সৎ ও নির্লোভ ছিল। \n\nতাঁকে গালি দিয়েন না প্লিজ। আমাকে বকেন। গালিবের আঠারো গোষ্ঠী উদ্ধার করেন। গালিব তো কিট তুল্য। মনে রাখবেন, আ\u0027লা হযরত কে গালি দিলে, গালিটা লাগে মদিনা\u0027র বুকে। সন্তানকে বকলে পিতাও আঘাত পান। \n\nইমাম আ\u0027লা হযরর না থাকলে \u0027ওহাবী\u0027 চিনতাম না। ওহাবী শব্দটা তাঁর আবিষ্কার। ওহাবী না চিনলে মুসলিম থাকতাম কিনা খোদা মালুম। তিনি আমাদের বাঁচিয়েছেন। ইমান রক্ষা করেছেন। এ ঋণ কি অস্বীকার করতে পারবেন!\n\nআল্লাহ আমাদের কৃতজ্ঞ করুক। কৃতজ্ঞ হবার ক্ষমতা দিক। যাতে আমরা ঋণবোধ করি আমাদের এহসানের ওপর। যে এহসান করেছেন, আমার হৃদয়ের বাদশা। সেই বেরেলির শাহেনশাহ, ইমাম আ\u0027লা হযরত আহমাদ রেযা খান।"
  },
  {
    "1": "ইমাম আলা হযরত এঁর এলমে তাসাউফ",
    "2": "দীপ্ত সূর্যের গুপ্ত আলো : ইমাম আ\u0027লা হযরত এঁর এলমে তাসাউফ\n\n🖍 মাহদী আল গালিব\n\n━━━━━━━━━━━━━━━━\n\nপিএইচডি তো বুঝি। ধরুন প্রাতিষ্ঠানিক পড়া শেষ। মাস্টার্স বা স্নাতক করলেন। কিন্তু আরো জানতে চান। কিন্তু কি পড়বেন? এখানেই পিএইচডি। জ্ঞান-পিপাসা মেটানোর সন্ধান। \n\nমাস্টার্স অবধি আপনি একাডেমি মুখি। শিক্ষাপ্রতিষ্ঠান যাই পড়াবে পড়তে হবে। আপনি বাধ্য। কিন্তু পিএইচডিতে আপনি স্বাধীন। একটি বিষয় পছন্দ করবেন। যা আপনার সাধ্যের মধ্যে। সাধ্য বলতে ক্ষমতা বুঝিয়েছি। দর্শনের কেউ নিশ্চই রসায়নে পারদর্শী নয়। \n\nযা-হোক, সে বিষয়ে গবেষণা করবেন। নতুন কিছু আবিষ্কার করবেন। অভিসন্দর্ভ তৈরী করবেন। এই গবেষণায় আপনাকে একজন গাইড করবে। নির্দেশনা দিবে। যিনি আপনার সিনিয়র। আপনার থেকে ভালো বুঝেন। তাঁর নির্দেশনা ছাড়া চলা দুষ্কর। এরপর আপনার গবেষণা নিয়ে বোর্ড বসবে। তারা সিদ্ধান্ত নিবেন। আপনার কাজ সঠিক কিনা। সঠিক হলে আপনি ডক্টোর। সর্বোচ্চ ডিগ্রিধারী। \n\nমূল কথায় আসি। প্রায়ই একটা কথা শুনি। ইসলাম ইজ দা ফুললি কোড অভ লাইফ। ইসলাম পরিপূর্ণ জীবনবিধান। এখন প্রশ্ন জীবন মানে কি? কখনো ভেবেছেন? বিশাল ফিলোসোফিলাক প্রশ্ন। আমার কাছে, জীবন মানে বিকাশ। বীজ অঙ্কুরিত না হলে কখনোই গাছ হবে না। গাছ না হলে ফুল-ফল-ছায়া আসবে না। এটাই বিকাশ।\n\nএকই ভাবে, মানুষ নিজেকে বিকশিত না করলে, সে পঁচনশীল বস্তু ছাড়া কিছুই না। বীজ যেমন পঁচে যায়। কেউ খোঁজও রাখে না। \n\nএখন মানুষের বিকাশ কেমন? মানুষ জন্মায়। সমাজ তাঁকে শিক্ষিত করে। নৈতিকতা, মূল্যবোধ, মানবতা ইত্যাদি যোগান দেয়। চারা গাছে যেমন সার-পানি দেয়া হয়। এসব গুণ না থাকলে মানুষ শুধু পশু। পশু এবং মানুষ উভয়ে দেহধারী। উভয়ে পঁচনশীল।\n\nসমাজের নৈতিকতা, মানবতা, মূল্যবোধ আসে কোত্থেকে? ধর্মদর্শন থেকে। মুসলিম সমাজে ইসলাম থেকে। ইসলাম সমাজকে স্কুল বানায়। স্কুলের আইন আছে। আইনের বাহিরে যাওয়া নিষিদ্ধ। ঠিক আমাদের শিক্ষাপ্রতিষ্ঠানের মত। এই আইনই হচ্ছে শরিয়া, শরিয়ত। শরিয়ত জীবনের সকল জায়গায় মানুষকে মানুষ হতে নার্সিং করে।\n\nএখন প্রশ্ন, জীবন কয়টা? খাওয়া-ঘুমা-বেঁচে থাকাই কি জীবন? হালাল-হারামের পার্থক্যই কি জীবন? না, জীবন দুটো। ইহকাল এবং পরকাল। ইহকালের জীবনে তো শরীয়ত গাইড করে। কিন্তু পরকালে!\n\nএ পরকাল বা অপার্থিব জীবনের জন্যই মারেফত। শরিয়ত আমাদের মানুষ বানায়। মাস্টার্স পাস করায়। আর পিএইচডি বা জ্ঞানের উন্মুখ রাজ্যে যাওয়ার দরজাই মারেফত।\n\nমাস্টার্সের আগে স্বাধীনতা নেই। কারণ আপনি শিখছেন। সিদ্ধান্ত নেয়ার ক্ষমতা আপনার তখনো হয় নি। সিদ্ধান্তের ক্ষমতা এলেই স্বাধীন। কারণ শিশুর হাতে আগুন দিলে সে নিজেই পুড়বে। আর স্বাধীনতা তখনি আসে, মানুষ যখন স্রষ্টার সান্নিধ্য পায়। সীমাবদ্ধ সৃষ্টি থেকে অসীম স্রষ্টার স্বাদ পাওয়া। যা মানুষ সৃষ্টির একমাত্র উদ্দেশ্য। \n\nপিএইচডি করতে গাইড লাগে। মারেফাতে চলতেও গাইড লাগে। এই গাইড হচ্ছেন, মুর্শিদ বা পীর। অবশ্য পিএইচডি বিভিন্ন বিষয়ে হয়। মারেফাতের বিষয় একটি। স্রষ্টাকে পাওয়া। তাহলে মারেফাতে কি গবেষণা করা হয়? মারেফাতে গবেষণা করা হয় পথ, পন্থা, উপায়। কারণ একেক জনের জন্য পথ ভিন্ন। অসীম স্রষ্টা একেক ভাবে ধরা দেয় একেক জনের কাছে। \n\nবলা হয়, সমস্ত মানুষ যত নি:স্বাস নিয়েছে, নিচ্ছে, নিবে - ঠিক তত সংখ্যক পথ আছে স্রষ্টাকে পাওয়ার। \n\nমোটকথা, শরিয়ত মানুষকে পশু থেকে মুমিন বানায়। স্কুল যেমন মূর্খকে শিক্ষিত করে। আর মারেফাত মানুষকে জ্ঞান বা লক্ষ্যের চূড়ান্তে নিয়ে যায়।\n\nভার্সিটিতে ফ্যাকাল্টি থাকে। এক ফ্যাকাল্টিতে বহু বিষয়। বহু বিষয়ে অসংখ্য পিএইচডি। তেমনি মারেফাতেও ফ্যাকাল্টি বা অনুষদ থাকে। একে বলা হয় তরিকা (Sufi Order)। একটি তরিকায় ভর্তি হন। বায়াত গ্রহন করুন। একটি বিষয় নিন। গবেষণা করুন। নিজেকে জানুন। নিজের পথ চিনুন। স্রষ্টাকে চিনবেন। আপনার গবেষণা সঠিক হলে ডিগ্রি পাবেন। মারেফতে এ ডিগ্রির নাম খেলাফত। \n\nএবার মূলেরও মূল কথা। একটি খেলাফত যথেষ্ট সত্যায়নের জন্য। কেউ যে স্রষ্টার সান্নিধ্য পেয়েছেন এটা তারই প্রমাণ। কিন্তু কেউ যদি একে একে তেরটা বা তারো বেশি খেলাফত পায়, তবে? তাহলে বুঝতে হবে স্রষ্টাকে সে ১৩ বার পেয়েছেন। তেরটা পিএইচডির মত। ভার্সিটির পিএইচডি না। অসীম স্রষ্টাকে পাওয়ার পিএইচডি।\n\nইমাম আ\u0027লা হযরত একে একে ১৩ টি তরিকার খেলাফত প্রাপ্ত।\n\nতরিকাগুলো হচ্ছে : \n\n1)  কাদেরিয়া বারাকাতিয়া জাদীদাহ\n\n2) কাদেরিয়া আবাইয়াহ কাদীমাহ\n\n3) কাদেরিয়া আহদাইয়াহ \n\n4) কাদেরিয়া রাজ্জাকিয়াহ\n\n5) কাদেরিয়া মুনাওয়ারিয়াহ\n\n6) চিশতিয়া নিযামিয়াহ\n\n7) চিশতিয়া সাবরিয়াহ\n\n8) নকশাবন্দি উলাইয়াহ (আবুল উলাইয়া)\n\n9) নকশাবন্দি সিদ্দিকিয়া\n\n10) সোহরাওয়ার্দিয়া কাদীমাহ\n\n11) সোহরাওয়ার্দাহ জাঈদাহ\n\n12) সিলসিলা এ বাদী\u0027আহ\n\n13) সিলসিলায়ে মানামিয়াহ\n\nবেশির ভাগ তরিকায় আ\u0027লা হযরত বায়াত ছিলেন না। কিন্তু সে তরিকতের মাশায়েখগণ উপহার স্বরুপ খেলাফত দিয়েছেন। কবি নজরুল ডক্টোরেট করেন নি। কিন্তু ঢাকা বিশ্ববিদ্যালয় তাকে \u0027ডি. লিট\u0027 উপাধি দেয়। ডক্টোর অভ লিটারেচার। কারণ তার কর্ম সে যোগ্যতা রাখে।\n\nএকইভাবে আ\u0027লা হযরত সব সিলসিলায় বায়াত হন নি। কিন্তু তাঁর কর্ম সব ছাপিয়ে গিয়েছিল। তাঁর যোগ্যতার কারণেই তাঁকে খেলাফত উপহার দেয়া হয়েছে।\n\nশেষ কথা। ভাবুন তো, এই ১৩ জন মাশায়েখ কি মূর্খ ছিলেন। তাঁরা কি জানতেন না, আ\u0027লা হযরত কুফরি করেছেন। কেউ কুফরি করলে আল্লাহ পর্যন্ত পৌঁছায় কিভাবে? আল্লাহ পর্যন্ত না পৌঁছালে খেলাফত পায় কিভাবে? তখন তো বাপের ছেলে, তাই খেলাফত এমন ছিল না। \n\nজ্ঞানীদের জন্য ইশারাই যথেষ্ট। \n\nমালিক আমাদের বুঝার শক্তি দিক। ধৈর্য দিক। হেদায়ত দিক। ধন্যবাদ।"
  },
  {
    "1": "ইমাম আলা হযরত এঁর পরিচিতির বিস্তার",
    "2": "দীপ্ত সূর্যের গুপ্ত আলো : ইমাম আ\u0027লা হযরত এঁর পরিচিতির বিস্তার\n\n🖍 মাহদী আল গালিব\n\n━━━━━━━━━━━━━━━━\n\n১৫০ বছর আগে। বিমান ছিলনা। না ছিল মোবাইল, টিভি। ইন্টারনেট কল্পনাতেও আসে নি। তখন তথ্য দ্রুত ছড়াতো না। বছরের পর বছর যেত। শতাব্দির পর শতাব্দী। ধীরে ধীরে প্রচার পেত।\n\nকিন্তু ইমাম আ\u0027লা হযরত তো ভিন্ন। তাঁর কর্মজীবন ৫৮ বছর। এ সময়েই তিনি বিশ্বে ছড়িয়েছেন। এ মাথা থেকে ও মাথা। শুধু পাক-ভারতে নয়। শতাব্দী থেকে শতাব্দী লাগে নি। আসুন দেখি কিভাবে। \n\nদক্ষিণ আফ্রিকা। মহাসাগর পেরিয়ে ওপাড়ে। ভারতের বিপরীতে প্রায়। দূরত্ব, ৮,৮৭৩ কি.মি.। ৫,৩১৩ মাইল। ৪,৭৯১ ন্যাটিক্যাল মাইল। বর্তমানে বিমানে ৯ ঘন্টা ৫১ মিনিট লাগে। যদি বিমান ৯০০ কি.মি. প্রতি ঘন্টা উড়ে। তাও বিরতিহীন ভাবে। ১০০ কি.মি. গতিতে গাড়ি চালান। ৩ দিন ১৭ ঘন্টা লাগবে। একজন প্রশিক্ষিত, সুস্থ্য মানুষ দিনে ৩০ কি.মি. হাঁটতে পারে। সে গণিতে ২৯৬ দিনের হাঁটা পথ। ৯ মাস ২০ দিন প্রায়। এ সময়ে পুরো বাংলাদেশ স্বাধীন হয়েছিল।\n\nযা-হোক, দক্ষিন আফ্রিকা থেকে ১১১ টি প্রশ্ন এসেছিল বারেলি শহরে। ভারতের উত্তর প্রদেশে। চিঠিতে ভরে। যা \u0027ফতোয়ায়ে আফ্রিকা\u0027 নামে পরিচিত। সেখানের মানুষ ইমাম আ\u0027লা হযরতের কাছে সমাধান নিতেন। ফতোয়া নিতেন। ভাবা যায়!\n\nপর্তুগাল চিনেন? আপনার আশপাশে না। ভূগোলের অন্যপ্রান্তে। বারেলি থেকে ৭,৮৭৮ কি.মি. প্রায়। বিমানে সোয়া আট ঘন্টা। রাস্তাপথে ৩ দিন ২০ ঘন্টা। হাঁটলে আট মাসের বেশি। ২৬২ দিন। তিনটি চিঠি এসেছিল। এবার ভাবুন, আ\u0027লা হযরত এঁর পরিচিত কোথায় পৌঁছেছিল!\n\nবার্মা বা মিয়াননার। ১,৮১১ কি.মি.। রাস্তাপথে ১০০ কি.মি. গতিতে ১৮ ঘন্টার বেশি। দু\u0027মাসের বেশি হাঁটাপথে।\n\nপাকিস্থান। ১,০০৩ কি.মি.। গাড়িতে ১০ ঘন্টার বেশি। লম্বা জার্নি করলে বুঝবেন। দশ ঘন্টা মানে কি। হাঁটলে ৩৪ দিন।\n\nআফগানিস্তান। ১,২৭৬ কি.মি.। গাড়িতে ১৩ ঘন্টা। ৪২ দিন হাঁটলে। \n\nবাগদাদ শরীদ, ইরাক। ৩,৩৮০ কি.মি. বিমানে সোয়া তিন ঘন্টা। রাস্তায় ৩৪ ঘন্টা। হাঁটাপথে ১১২ দিন। তিন মাস ২২ দিন। \n\nমজার তথ্য কি জানেন? আমাদের বাংলাদেশ থেকেও চিঠি গিয়েছে। সমাধান চাওয়া হয়েছে। গুনেগুনে ৭৩ টি প্রশ্ন গিয়েছিল। বাংলা থেকে বারেলি কম দূরত্ব না। সরল রেখায় ১,২১০ কি.মি. ঘুরায় প্যাচায় না। টানা চিল্লা লাগবে হেঁটে পৌঁছালে। মানে চল্লিশ দিন। \n\nএকটা মানচিত্র আঁকুন। বারেলি শহর কে চিহ্নিত করুন। এরপর বাকি দেশগুলোতেও চিহ্ন দিন। কি দেখবেন জানেন? দেখবেন বারেলি মাঝখানে। চারদিক থেকে চিঠি আসছে। চিঠির সাথে আশা, প্রত্যাশা, স্বপ্ন। নিজের অজানাকে জানার তৃষ্ণা। একজন মানুষের কাছে পুরোবিশ্বের মানুষের জিজ্ঞাসা। \n\nঠিক যেমন মৌচাক। রাণী মৌমাছি মাঝে থাকে। তার চারদিকে গড়ে ওঠে সম্রাজ্য। ইমাম আ\u0027লা হযরত এঁরও সম্রাজ্য গড়ে উঠেছিল, উঠেছে। জ্ঞানের সম্রাজ্য। প্রজ্ঞার সম্রাজ্য। মদিনাপ্রেমের সম্রাজ্য। \n\n \n\nআপনাকে স্বাগতম সে সম্রাজ্যে। প্রেমরাজ্যে।"
  },
  {
    "1": "কাশ্মির (প্রথম পর্ব)",
    "2": "কাশ্মির (প্রথম পর্ব)\n\n🖍 মাহদী আল গালিব\n\n━━━━━━━━━━━━━━━━\n\nপনেরো শতক আগে হিন্দু প্রধান ছিল কাশ্মির। পরে বৌদ্ধধর্মে ধাবিত হয়। নবম শতকে শৈব মতবাদ আসে। ১৩-১৪ শতকে ইসলামের বিস্তার ঘটে। নবাগত ইসলামি রাজনীতি ও সংস্কৃতি কাশ্মীরকে অঙ্গীভূত করে। ফলে জন্মায় কাশ্মিরি সুফিধারা, সুফি বিপ্লব। \n\nশাহ মীর প্রথম মুসলিম শাসক। তিনি ‘শাহমীর’ রাজবংশের গোড়াপত্তন করেন।  ১৩৩৯ সালে। পরের পাঁচ শতক মুসলিম শাসন ছিল। এর মধ্যে মুঘল আসে। ১৫৮৬ থেকে ১৭৫১ সাল পর্যন্ত। আফগান দুররানীরা ১৭৪৭ থেকে ১৮১৯ সাল পর্যন্ত। এরা সবাই মুসলিম।  \n\n১৮১৯ সালে শিখরা কাশ্মির দখল করে। রাজা রঞ্জিত সিংহের নেতৃত্বে। ১৮৪৬ সালে প্রথম ইংরেজ-শিখ যুদ্ধে হয়। ধবলকুষ্ঠ ইংরেজরা জিতে। এরপর অমৃতসর চুক্তি হয়। চুক্তি অনুসারে জম্মুর রাজা গুলাব সিংহ অঞ্চলটি ব্রিটিশদের থেকে কিনে নেয়। এবং কাশ্মিরের নতুন শাসক হয়। ১৯৪৭ অবধি তার বংশ ব্রিটিশের অনুগত হিসেবে কাশ্মির শাসন করে।  শাসক ভিন্ন হলেও- কাশ্মির সব সময় সুন্নি-সুফি মুসলিম অধ্যুষিত ছিল। \n\nসাতচল্লিশে ভারত ভাগ হয়।  জন্মায় ভারত-পাকিস্তান। কাশ্মিরে তখন মাহারাজা হরিসিং শাসক।  সে দু’মাস স্বাধীন থাকে। মানে ভারত-পাকিস্তান কোনোটাতেই ঢুকে নি।  ভারত ও পাকিস্তানের সাথে চুক্তি করে হরিসিং। ট্যান্ডস্টিল এগ্রিমেন্ট বা স্থিতাবস্তা চুক্তি।  চুক্তিটা এমন- কাশ্মির দু’দেশের কোনো বিষয়ে নাক গলাবে না। সামরিক-বেসামরিক কিছুতেই না। বিনিময়ে স্বাধীন থাকবে কাশ্মির। কাশ্মির স্পর্শকাতর এলাকা।  তাই ভারত-পাকিস্তান মেনে নেয় চুক্তি। \n\nকিন্তু বিপত্তি ঘটে। ব্রিটিশরা ভেগেছে। রেখে গেছে অস্ত্রসস্ত্র।  ব্রিটিশ বাহিনীতে বিশাল পরিমাণ মুসলিম সেনা ছিল। হরিসিং মুসলিম সেনাদের অস্ত্র বাজেয়াপ্ত করে। এবং বন্টন করে হিন্দুগ্রামগুলোতে। মুসলিমরা কোনোভাবেই তা মানে নি। পরিস্থিতি উস্কে দেয় বিদ্রোহ। \n\nপশতুন নামে পাকিস্তানে একটি জাতি আছে। এরা মূলত আফগানিস্তানের। ব্রিটিশরা বেলুচিস্তান দখল করে উনিশ শতকের শেষে। যা আফগানিস্তানের প্রদেশ ছিল। যা পাকিস্তানের পশ্চিম সীমায় লাগোয়া। পরে দেশভাগের সময় বেলুচিস্তান ও পশতুনরা পাকিস্তানের অংশ হয়। যাহোক, পশতুনদের একাংশ কাশ্মির বিদ্রোহে যোগ দেয়। ফলে হরিসিং বিপাকে পরে। অবশ্য পশতুনদের এ পদক্ষেপে পাকিস্তানের মত ছিল কিনা নিশ্চিত না। \n\nহরিসিং ভারতের সাহায্য চায়। ভারতের গভর্নর জেনারেল বিরোধিতা করে। গভর্নর বলেন- একটি নিরপেক্ষ রাষ্ট্রে সৈন্য পাঠানো বিপদজনক, যদি না কাশ্মির অঙ্গীভূত হওয়ার প্রস্তাব দেয় প্রথমে।  মানে- ভারতে যোগ দিতে হবে। নইলে সাহায্য নেই। \n\nভারত ছাড়াই হরিসিং যুদ্ধে নামে।  হরিসিং এর বাহিনী ও আরএসএস একজোট হয়।  আরএসএস হচ্ছে- একটি চরমপন্থী হিন্দু সংগঠন। দু’বাহিনী জাম্মু এলাকায় মুসলিম-গণহত্যা করে।  বলা হয়- বিশ হাজার থেকে একলাখ মুসলিম মারা যায়। বিশ হাজার শিখ ও হিন্দুও মরে। \n\nপরিস্থিতি হাত ছাড়া হতে থাকে।  হিন্দুরাজা হরিসিং ভারতের শর্ত মেনে নেয়। আর গতি ছিল। ভারতের নিকট সাময়িক ভাবে কাশ্মিরকে সমর্পণের করে। দিনটা সাতচল্লিশের ২৬ অক্টোবর। পাকিস্তান হরিসিং-ভারতে চুক্তির বিরোধিতা করে। বলে-  হরিসিং এর চুক্তি করার অধিকার নেই। কারণ, হরিসিং এখনো পাকিস্তানের স্ট্যাণ্ডস্টিল চুক্তিতে বলবৎ আছে। কিন্তু কে শোনে কার কথা! ভারত-হরিসিং চুক্তি হয়। \n\n২৭ অক্টোবর ভারতীয় বাহিনী যুদ্ধে নামে। বিদ্রোহী কাশ্মিরি ও পশতুন জাতির সাথে। এটাই ভারত-পাকিস্তানের প্রথম যুদ্ধ।  যুদ্ধের সময় ভারতের প্রধানমন্ত্রী ছিল জওহার লাল নেহুরে। নেহেরু কাশ্মিরে গণভোটের ওয়াদা করে। বলে :- জাম্মু-কাশ্মিরের ভাগ্য অবশ্যই গণমানুষের মাধ্যমেই নির্ধারিত হবে, যে অঙ্গীকার আমরা করেছি- তা শুধুই কাশ্মিরের মানুষের কাছে না, সারাবিশ্বের কাছে করেছি; আমরা কখনো পিছপা হব না, হতেও পারব না।  \n\nএর দু’মাস পরে কথা। জাতিসংঘে একটি বিতর্ক উস্থাপন করে ভারত। বলা বাহুল্য- বিতর্কের ইস্যু কাশ্মির। ১৩ আগস্ট ১৯৪৮ সালে একটি সমাধান গৃহীত হয়। দু’দেশকে সৈন্য প্রত্যাহার করতে বলে জাতিসংঘ। প্রত্যাহার হলেই গণভোট অনুষ্ঠিত হবে।  কাশ্মিরকে তার রাজনৈতিক ভাগ্য নির্ধারণের সুযোগ দেয়া হবে। কিন্তু সৈন্য প্রত্যাহার কখনই হয় নি। গণভোটও হয় নি। \n\n৪৯ সালের ১লা জানুয়ারী যুদ্ধবিরতি ঘোষণা হয়। দ্বিখণ্ডিত হয় কাশ্মীর। ভাগ হয় ভারত-পাকিস্তানে। এরপরে ভারত-পাকিস্তান তিনটি যুদ্ধ হয়েছে। দু’দেশেই কাশ্মিরকে বিশ্বের সবচে সৈন্যবহুল এলাকা বানিয়েছে। ভারত নিয়ন্ত্রিত কাশ্মিরেই শুধু ছয় লাখ সৈন্য মোতায়েন। এদের বিরুদ্ধে মানবাধিকার ভঙ্গের অভিযোগ আছে।  যেমন- ধর্ষণ, নিপীড়ন, গুম ইত্যাদি। যা আজো হয়ে চলছে। আনুমানিক পঞ্চাশ হাজার থেকে এক লাখ কাশ্মিরি হত্যা হয়েছে এ অবধি।  \n\nপাকিস্তান অংশেও আছে ভারী সৈন্য।  মানবাধিকার সংগঠনগুলোর তথ্যমতে- কাশ্মির হচ্ছে রাজনৈতিক ও নাগরিক অধিকারের নিষিদ্ধ ভূমি।\n\nভারত সেখানে বহিরাগত দখলদারের মত সব আচরণই করছে।  যেমনটা করেছে ব্রিটিশ। নিজদেশে কোন জাতি এভাবে পূর্ণ জাতিগতভাবে আক্রান্ত হয় না। স্রেফ ঔপনিবেশিকরাই কোন অঞ্চলকে এভাবে পূর্ণ অবদমন করে। ভারতীয়দের কাছে কাশ্মির নিজের জমিন মনে হতেই পারে, কিন্তু কোন কাশ্মিরির কাছে ভারত আর নিজের দেশ নেই।  এটাই চরম সত্য। কাশ্মির আজ ভারত-পাকিস্তান চায় না। চায় স্বাধীনতা। \n\nপ্রত্যেক “সন্তুষ্ট” ভারতীয় আজকে দখলদার তুষ্ট অসুর। আর এ রূপান্তর, মোদীয় রূপান্তর। \n\n___________\n\nআজকে ইতিহাস জানলাম। তথ্য পেলাম। আগামী পর্বে বিস্তর আলাপ হবে। কাশ্মির-গাজওয়াতুল হিন্দ, খোরাসানের কালো পতাকা, দাজ্জাল, ইমাম মাহদী আলাইহিস সালাম, ঈসা আলাইহিস সালাম, জায়নিস্ট-ফ্রিম্যাসন-ইজরাইলি বসতি স্থাপন পদ্ধতি, ভারত-ইজরাইল লেয়াজোঁ, দেওবন্দি-তালেবানদের কাশ্মির ভাবনা, মুসিলমদের গতি পথ- এসব আসবে আলোচনায়। \n\nসাথে থাকুন। মালিক ভরসা। \n\n \n\n(প্রথম পর্ব)"
  },
  {
    "1": "কাশ্মির (শেষ পর্ব)",
    "2": "কাশ্মির (শেষ পর্ব)\n\n🖍 মাহদী আল গালিব\n\n━━━━━━━━━━━━━━━━\n\nইমাম মাহদী আলাইহিস সালাম, গাজওয়াতুল হিন্দ, দাজ্জাল, ঈসা আলাইহিস সালাম। চারটি এক সুতায় গাঁথা। একের পর একটি। কিন্তু আজকের আলোচনা ভিন্ন। বর্তমান কাশ্মির পরিস্থিতি কোনো ভাবে গাজাওয়াতুল হিন্দের সম্পর্কিত কিনা? মানে গাজওয়াতুল হিন্দ- বা হাদিসে উল্লেখিত ভারতের মহাযুদ্ধের সময় হয়েছে কিনা? সে দিকেই এগোবো। \n\nবলেছি- চারটি ধাপ ধাপে ধাপে জড়িত। ইমাম মাহদী থেকে হযরত ঈসা। আসুন প্রত্যেকটা নিয়ে জানি। আগেই ইমাম মাহদী। খুব ছোট আলাপ আনছি। ইমাম মাহদী বিশাল অধ্যায়। এক লেখায় আনা অসম্ভব। অন্তত ফেসবুকে অসম্ভব। আজকের প্রসঙ্গে যা দরকার- তাই আনছি। আর রেফারেন্স কমেন্ট বক্সে পাবেন। \n\nতিনি হবেন আহলে বাইত। মানে নবীবংশে জন্মাবেন। উঁন্নত নাক, ভরাট কপাল থাকবে। তাঁর নাম, পিতার নাম- দুটোই মদিনা-মুনিব (দ) এঁর মত হবে। পূর্বের কোনো দেশে জন্মাবেন। বা সেদিক থেকে আসবেন। এখানে পূর্ব বলতে মদিনার পূর্ব বুঝিয়েছেন। কারণ মদিনা-মুনিব (দ) মদিনা থেকে ইঙ্গিত করেছিলেন। \n\nযাহোক, তাঁর আগমনের সময় তিনটি দল বেরোবে। যারা হবে খলিফা বা রাজারপুত্র (তিনপুত্র বিষয়ে ইমাম মাহদীকে নিয়ে বিস্তারিত আলোচনায় বলা হবে)। তিনজনই মক্কাকে কেন্দ্র করে যুদ্ধ করবে। হাজ্বীদের লুণ্ঠন, হত্যাও করবে। সে সময়ই ইমাম হজ্বে যাবেন। মুমিনগণ তাঁকে আবিষ্কার করবেন। এবং বায়াত নিবেন, অঙ্গীকারাবদ্ধ হবেন। ইমামের আনুগত্য মেনে নেবেন। তিন দলের একটি জানবে তাঁর আবির্ভাবের কথা। তারা মানবে না। ইমামকে শহীদের উদ্দেশ্যে রওনা দিবে। কিন্তু মদিনার একটু আগে ভূমিগ্রাসে ধংস হবে।\n\nযাহোক, এরপর খোরাসান থেকে কালো পতাকার একটি দল আসবে। ইমামের সাথে যোগ দিবে। ইমাম তখন অভিযান চালাবেন। সারাবিশ্ব জয় করবেন। এই কালো পতাকা নিয়ে কথা আছে। আগে খোরাসান কোন এলাকা এটা জানি। \n\nরংপুর আর বৃহত্তর রংপুর এক না। রংপুর বলতে শুধু রংপুর বুঝি। কিন্তু দিনাজপুর, ঠাকুরগাঁ, পঞ্চগড় ইত্যাদি নিয়ে বৃহত্তর রংপুর। তেমনি সে যুগে খোরাসান বলতে বর্তমানের কোনো দেশ বুঝায় না। আধুনিক ইরাক থেকে ভারতের পশ্চিম সীমা পর্যন্ত বিস্তৃত খোরাসান অঞ্চল। উজবেকিস্তান, তুর্কেমিনিস্তান, ইরান ও আফগানের কিছু অংশ। এখান থেকেই কালো পতাকা উঠবে। \n\nআইএস কিন্তু কালো পতাকাধারী। তাই বলে এরাই সে দল না। কালো পতাকার কারবার আগেও হয়েছে। মানে আগেও কালো পতাকা উঠিয়েছে অনেকে। বুঝাতে চেয়েছে তারাই ইমাম মাহদীর দল। যেমন আব্বাসি রাজবংশ। কারবালার পর উমাইয়ারা শাসন দখল করে। উমাইয়াদের হটিয়ে আব্বাসিরা আসে। ৭৫০ সালের দিকে। আব্বাসিরা কালো পতাকা নিয়েছিল। কারণ একটাই; তারাও নিজেদের ইমাম মাহদীর দল ভাবত। বা সে হিসাবে নিজেদের পরিচিত করতে চাইত।\n\nতো- প্রমাণিত যে কালো পতাকা মানেই সে দল না। আর কালো পতাকার উত্থান হবে ইমামের প্রকাশের পরে। বা সাথে সাথে। মোটামুটি অনুমান করা যায়, আগে হবার সুযোগ নেই। ইমাম এখনো আসেন নি। বর্তমান কোনো পতাকাই ইমাম মাহদীর না। \n\nএরপরের কথা প্যাঁচালো। বুঝতে গিয়ে চোখ ব্যথা হয়েছে। গাজওয়াতুল হিন্দের বিভিন্ন হাদিস আছে। সেসব আগেই লিখেছি। ব্যাখ্যা করেছি। “গাজওয়াতুল হিন্দ” লেখাটা দেখতে পারেন। লিংক কমেন্টে। যাকগে, সামারি এমন- \n\nমদিনা-মুনিব (দ) বলেন- দুটি দল জান্নাতি। এক, যারা হিন্দে যুদ্ধ করবে। দুই, যারা হযরত ঈসার সঙ্গী হবে। প্রমাণ করেছি দুটো দল এক। অন্তত আমার তাই মনে হয়েছে। সেই দল হিন্দ দখল করবে। দাজ্জালের আসা পর্যন্ত অপেক্ষা করবে। এরপর ফিরতি পথ ধরবে। পথিমধ্যে শাম এলাকায় হযরত ঈসার দেখা পাবে। \n\nঅন্য হাদিসে পাই- এই দলকে হিন্দে পাঠাবেন জেরুজালের এক অধিপতি। এখন এই অধিপতি কে? উত্তর পাই নি। কেউ জানলে জানাবেন প্লিজ। কয়েকটা পয়েন্ট খেয়াল করুন। \n\nএক, হিন্দের যোদ্ধাদের পাঠাবেন জেরুজালেমের এক অধিপতি। দুই, তারা হযরত ঈসাকে পাবেন শামে, সিরিয়ায়। তিন, হযরত ঈসা ইমাম মাহদীর এবং দাজ্জালের আবির্ভাবের পরে আসবেন। \n\nতাহলে- আমরা কি এই সিদ্ধান্তে উপনীত হতে পারি যে, জেরুজালেমের সেই অধিপতি হবেন ইমাম মাহদী। তিনি হযরত ঈসা আসার আগেই জেরুজালেম দখল করবেন। এবং হিন্দে সৈন্য প্রেরণ করবেন। কিন্তু ইমাম মাহদী কখন জেরুজালেম দখল করবে- হযরত ঈসার আগে না পরে; এটা জানতে পারি নি। যাহোক, জেরুজালেমের সেই অধিপতি খোদ্ ইমাম মাহদীও হতে পারেন, ইমাম মাহদীর কোনও প্রতিনিধিও হতে পারেন, অন্য কেউও হতে পারেন। আল্লাহু ওয়া রসুলূহু আ’লাম। \n\nকথা শেষ করছি। এটা তো জানলাম- গাজওয়ায়ে হিন্দ হবে হযরত ঈসা আসার কাছাকাছি সময়ে। হযরত ঈসা আসবেন ইমাম মাহদী এঁর পরে। তাহলে, আজকের কাশ্মির পরিস্থিতিতে গাজওয়ায়ে হিন্দ হওয়া অমূলক নয় কি? বিবেচনা আপনাদের। \n\nপ্রশ্ন বাকি একটাই। কাশ্মিরের পরিস্থিতি কি কোনোভাবে গাজওয়ায়ে হিন্দের সাথে সম্পর্কিত? যতদূর মনে হয়- হ্যাঁ সম্পর্কিত। কিন্তু এটাই গাজওয়ায়ে হিন্দ না। কীভাবে? \n\nউত্তর বুঝানো জটিল। কয়েকটা ধাপ পেরোতে হবে। হাদিস থেকেই শুরু করি। বলা হয়েছে- হিন্দের রাজাদের বেড়ি পরিয়ে আনা হবে। এখানে রাজাদের কথা বলা হয়েছে। অর্থাৎ বহুবচন। একের অধিক রাজা। রাজা মানেই দেশ। আর রাজা বলতে কী বলা হয়েছে জানি না। আক্ষরিক অর্থে, না রূপক অর্থে- নিশ্চত নই। তবে প্রেসিডেন্ট/ প্রধানমন্ত্রী তো রাজাই। মুঘল পূর্ববর্তী ভারত একীভূত ছিল না। ইতিহাস রিপিট হবে হয়ত। নেশন স্টেটের কথা উড়িয়ে দেয়া যায় না। আবার তা রাজা ও মন্ত্রীদের বোঝানো হতে পারে। \n\nআরেকটা কথা। হযরত ঈসা দাজ্জালের প্রধান শত্রু। হিন্দের বিজয়ী বাহিনী হযরত ঈসার সাথে যোগ দিবে। তাই দাজ্জালের প্রত্যাশীরা হিন্দকে একটা টার্নিং পয়েন্ট ভাবছে- এটা বলাই যায়। কারণ দাজ্জালের পতনের শুরু এখান থেকেই। তাই ভারতের সাথে তাদের লেয়াজোঁ থাকা অস্বাভাবিক না। এবং তাদের প্রতিষ্ঠিত রাষ্ট্র সে কাজই করে যাচ্ছে। \n\nজঙ্গি দলগুলোর আলাপ করি। সব জঙ্গিদল কাছাকাছি মানসিকতা রাখে। কিঞ্চিৎ আলাদা হলেও এদের মিল একখানে- এরা কেউই সুন্নি-সুফি না, সবাই অসুন্নি।  আবার কিছু দরবারিও আছে যারা গজওয়াতুল হিন্দের জন্য আদাজল খেয়েছে। পারলে আজকেই করে ফেলে। আমাদের সতর্কতা জরুরী। \n\nগাজওয়াতুল হিন্দ নিয়ে বেশি মেতেছে সালাফিবাদ কেন্দ্রিক জঙ্গিরা। বাংলাদেশে তাই দেখি। কিন্তু দেওবন্দ কেন্দ্রিক তালেবানদের মানসিকতা ভিন্ন। এরা কাশ্মিরের পক্ষে দাঁড়াতে চায় না। কারণ একটাই- কাশ্মিরিরা প্রায় সবাই বেরেলভি। ইমাম আ’লা হযরত আহমাদ রেযা খান এঁর দর্শন মানে। এটা আমার কথা না। দলীলটা কমেন্টবক্সে পাবেন। অবস্থাটা দেখুন- এরা বলে সুন্নি-সুফিরা নাকি ইসলামকে ভাগ করেছে। অথচ এদের ভেতরেই ফেরকাবাজি কী পরিমাণ!\n\nইমাম মাহদী আসলে এমনি সব ঠিক হবে। কিন্তু আপনাদের বর্তমানে ফিরে আসা দরকার। চোখ খুলুন। প্রশ্ন করুন। মুসলিমরা আধুনিক সভ্যতায় করছেটা কী? ইয়ামেনে মুসলিম নামধারীরাই মুসলিম মারে। ফিলিস্তিনে ইজরাইলকে খোদ আপনাদের গুরুঠাকুরেরা সমর্থন দেয়। এরা ফতোয়া দেয়- ইজরাইলের বিরুদ্ধে কিছু বলা যাবে না। আজ মুসলিমদের ৬৫ শতাংশ অশিক্ষিত। বেশীরভাগ দারিদ্র সীমায়। এতটা পঙ্গু মুসলিমরা ইতিহাসে হয় নি। জিহাদ জিহাদ করেন- কী করতে পারবেন অস্ত্র হাতে নিয়ে? সিক্স ডে ওয়ারের কথা মনে আছে? \n\nসাতষট্টি সালের কথা। সিরিয়া, ইয়ামেন, মিশর তিন দেশ মিলে ইজরাইলের সাথে যুদ্ধ হয়। ইজরাইল তখন নতুন গড়ে উঠছে। আজকের মত ছিল না। আর তখনি তিন তিনটা দেশ মিলে একটা ছোট্ট দেশের সাথে পারে নি। ছয় দিনেই নাস্তনাবুদ হয়েছে। শুধু কি তিন দেশ? সমস্ত আরব তাদের পেছনে ছিল। ছিল পাকিস্তানও। আর আজকে বোমা মাইরা জিহাদ করবেন! কি উল্টায় ফেলবেন? \n\nজিব্রাইল নেমেই প্রথমে বলছিল- “পড়ুন, আপনার খোদার নামে”। দোহাই, খোদার নামে পড়তে শুরু করুন। না শিখলে, না শিক্ষিত হলে- এর থেকেও ভয়ংকর অবস্থা আসবে। এই যে ফেসবুক- এটাও আপনাদের শত্রুদের। কী লজ্জা, ভেবেছেন- শত্রুদের জিনিষ দিয়ে আপনাদের জাগতে বলি। কতটা অসহায় আমরা! \n\nপায়ের তলায় মাটি নেই। মুসলিম মুসলিম করেন- কিন্তু মুসলিমদের মধ্যে উম্মাহ চেতনা আদৌ আছে কি? প্রায় সব আরব দেশেই আজ পশ্চিমা তাবেদার। আপনারা নিজেদের শাসক সামলাতে পারেন না- আর বিশ্ব দখল করবেন! বাংলাদেশের দরবারগুলো একে অন্যকে মানে না। আপনারা ছোটদেশে গুঁটি কয়েক সুন্নি সামলাইতে পারেন না। আর পনে-দুইশ কোটি মুসলিম সামলাইবেন! কী মনে হয় জানেন? মনে হয়- প্রায় পুরো মুসলিম জাতিটাই পাবনায় যাবার উপযোগী। \n\nবলছি না অন্যায়ের বিরোধিতা করব না। ভুলবেন না- আপনি কাঁটাতার ঘেরা রাস্ট্রের বাসিন্দা। রাষ্ট্র এত সহজ না। ইতিহাস এত সস্তা না।  ৭১ জলে ভেসে যাবে না। \n\nবুদ্ধিবৃত্তিক হন। নিজেকে বিশেষ সক্ষমতায় নিন। সমাজকে সত্যিকার মধ্যপন্থী আদর্শানুযায়ী বানান। উগ্র না, উগ্রতা না। সিস্টেমকে প্রভাবিত করে বাধ্য করুন মজলুমের পাশে দাঁড়াতে। ইতিহাসের ধারাপাতে- মুসলিম উম্মাহ আজ বালির বাঁধ। নিজেকে কংক্রিট করুন। নাইলে লাফিয়ে লাভ নেই। \n\nধৈর্য ধরুন। মনে রাখিয়েন- সময় সব সময় কথা বলে। ইমাম আ’লা হযরত বলেছেন না- হার কাম কি এক ওয়াক্ত হ্যাঁয় রেযা।\n\n \n\n- প্রত্যেক কাজের একটা সময় আছে হে রেযা।"
  },
  {
    "1": "গাজওয়াতুল হিন্দ",
    "2": "গাজওয়াতুল হিন্দ\n\n🖍 মাহদী আল গালিব\n\n━━━━━━━━━━━━━━━━\n\nহিন্দ আরবি শব্দ।  মানে- ভারত উপমহাদেশ। পাকিস্তান থেকে বাংলা অবধি। গাজওয়া মানে যুদ্ধ। গাজওয়াতুল হিন্দ- ভারতের যুদ্ধ। অর্থ যুদ্ধ হলেও গাজওয়ার আলাদা টার্ম, পরিভাষা আছে। মদিনা-মুনিব (দ) চোখের আড়াল হবার আগে যুদ্ধ হয় ২৯ টি।  উপস্থিত ছিলেন ২৩ টিতে। এই তেইশটিকে বলে গাজওয়া। বাকিগুলো সারিয়া। \n\nতাহলে, রাসুল-অতুল (দ) সশরীরে না থাকলে গাজওয়া হয় না! অবশ্য, এখানে বিতর্ক আছে। গাজওয়া-সারিয়ার পার্থক্য করেছেন ইতিহাসবেত্তাগণ, মুসলিমদের পুরোধাগণ। সরাসরি কোর’আন-হাদিসে আসে নি। তাই উপস্থিত না থাকলেও গাজওয়া হবে বলেছেন অনেকে। হয়ত, মালিক-রাজসিক (দ) এঁর নায়েব বা প্রতিনিধি উপস্থিত থাকলে গাজওয়া হতে পারে। কিন্তু কে এই প্রতিনিধি? যে পুরোধাগণ পার্থক্য করেছেন, কেন করেছেন? যুক্তির বলিষ্ঠতা কী নেই? আল্লাহু ওয়া রসূলুহু আলাম।\n\nমুসলিমরা কতবার ভারত আক্রমণ করেছে? অসংখ্যবার। সুলতান মাহমুদ গাজনবি-ই তো ১৭ বার। প্রথম আক্রমণ হয় ৬৪৩ সালে। হযরত ওমর রা. এঁর সময়।  হামলাটি ছিল নৌপথে। খাতায় কলমে প্রথম বিজয়ী মুহাম্মাদ বিন কাশেম। ৭১২ সালে। এরপর কতবার, কতজন আক্রমণ করেছেন, কী জানি! \n\nযাহোক, প্রতিটি যুদ্ধই কি গাজওয়ায়ে হিন্দ? \n\nমুসনাদে আহমদ, হাদিস ২২৩৯৬। মদিনা-মুনিব (দ) বলেন : “আমার উম্মতের দুটি দল জান্নাতী। এক, যারা হিন্দে গাজওয়া করবে। দুই, যারা ঈসা আলাইহিস সালামের সঙ্গী হবে”।  \n\nহাদিসটির দুটি অংশ। এবং বিচ্ছিন্ন নয়। মেলবন্ধন আছে। আরেকটি হাদিস দেখি।  গ্রন্থের নাম- আল ফিতান (১১৮২)। মান দূর্বল। লেখক- নুয়াইম বিন হাম্মাদ। মদিনা-মুনিব (দ) বলেন : আমার উম্মতের একটি দল হিন্দে লড়বে। বিজয়ী হবে। হিন্দের রাজাদের শিকল পড়াবে। আল্লাহ্ তাদের ক্ষমা করবেন। অতঃপর তারা শামে ফিরবে। এবং ঈসা বিন মরিয়মের দেখা পাবে।\n\nকী প্রমাণিত হয়? সব যুদ্ধই গাজওয়ায়ে হিন্দ না। একটু খেয়াল করুন। ঈসা আলাইহিস সালাম নিচে নামবেন।  এখন আসমানে আছে। তাঁর দেখা পাবে বিজয়ী বাহিনী শামে। শাম মানে সিরিয়া। বা আশপাশের আরো কিছু অঞ্চল। এখানে দুটো বিষয় স্পষ্ট। এক, ঈসা আলাইহিস সালামের আবির্ভাব হবে। যা এখনো হয় নি। সে সময়কার ভারত আক্রমণ হবে গাজওয়ায়ে হিন্দ। দুই, বলা হয়েছে- শামে ফিরবে।  শামের দিকে যাবে বলা হয় নি। তাহলে সেই বাহিনী শাম থেকেই এদিকে আসবে। কিন্তু এই বাহিনী কারা? \n\nগ্রন্থ- নুয়াইম বিন হাম্মাদের আল ফিতান (১২১৪)।  মান দুর্বল। হাকাম বিন নাফে হযরত কাবে আহবার, তাবেয়ি ছিলেন। সাহাবাদের পরের প্রজন্মকে তাবেয়ি বলে। ইসলাম গ্রহণের আগে তিনি ছিলেন ইহুদী পন্ডিত।  তিনি বলেন : জেরুজালেমের একজন অধিপতি হিন্দে অভিযাত্রী পাঠাবেন। তারা হিন্দুস্তান বিজয় করবেন। এবং ঘুরে বেড়াবেন। সেখানকার গুপ্তধন গ্রহণ করবেন। যা সেই অধিপতি বাইতুল মাকদিসের সৌন্দর্যবর্ধনে লাগাবেন। অতঃপর সে বাহিনী হিন্দের রাজাদের বেড়ি পরিয়ে নিয়ে আসবেন। এবং পূর্ব-পশ্চিম পুরো দুনিয়া তাদের পদানত হবে। তারা দাজ্জালের আগমন পর্যন্ত হিন্দে অবস্থান করবেন।\n\nমোট তিনটি হাদিস পেলাম।  কয়েকটা পয়েন্ট করি। এক, দুটি দল জান্নাতি। দুই, প্রমাণিত হল দুটি দল মূলত একই দল। তিন, ঘটনাটি হবে দাজ্জালের আবির্ভাবের সময়কার।  চার, সে সময় ঈসা আলাইহিস সালাম-ও আসবেন। এখন সবচে জরুরী পয়েন্ট। এই সে একটি দল আসবে, তাদের পাঠাবেন এক অধিপতি বা রাজা। যিনি কিনা জেরুজালেমের রাজা হবেন।  \n\nকয়েকটি প্রশ্ন করি। দাজ্জাল এসেছে? ঈসা আলাইহিস সালামের আগমনের বিষয়গুলো স্পষ্ট হয়েছে? সে অধপতি, যিনি জেরুজালেমের দখল নিবেন- তিনি কী এখন আছেন?\n\nদাজ্জালের আসাটা ধারাবাহিক প্রক্রিয়া। ধাপে ধাপে ময়দান প্রস্তুত হবে। যা কিনা জায়োনিস্ট-ইজরাইলিরা করছে। সভ্যতা এখন ফ্রিম্যাসনের দখলে। ক্রমে ক্রমে এগোচ্ছে দাজ্জালের আগমনের দিকে। কিন্তু এত দ্রুত না হয়ত। একটু সময় লাগবেই। \n\nদাজ্জাল না আসলে ঈসা আলাইহিস সালাম আসবেন না। দাজ্জালের পরে ঈসা আলাইহিস সালাম আসবেন। \n\nআর সেই অধিপতি এখনো আসেন নি। অনুমান করা হয়- জেরুজালেম তিনবার মুসলমানের অধীনে থাকবে। ইতোমধ্যে দু’বার হয়েছে।  এক, হযরত ওমর রা. এঁর সময়। দুই, সালাউদ্দিন আইয়ুবি এঁর সময়। তৃতীয়বার এখনো হয় নি। সেই অধিপতি এখনো আসেন নি। \n\nবলছি না আমি একমাত্র সঠিক। কিন্তু যা তথ্য-উপাত্ত পাওয়া যায়, তা আমার অনুমানের দিকেই ইঙ্গিত করে। তাই বলা যায়, গাজওয়ায়ে হিন্দের সময় এখনো হয় নি।  এখনো অনেকটা পথ। \n\nঅনেকেই এখন শাহ নেয়ামতুল্লাহ র. এঁর কাসিদার কথা বলবেন। সেখানে ইঙ্গিত করা হয়েছে ইত্যাদি ইত্যাদি।  সে তর্কে যাব না। শুধু বলব- ভবিষ্যদ্বাণী খুব আপেক্ষিক। সুনির্দিষ্ট নয়। যেভাবে চাইবেন ব্যবহার করা যায়। কেউ নিজ স্বার্থ হাসিলে এসব ব্যবহার করছে কিনা- এটা কিন্তু ভাবার বিষয়। \n\nকয়েকটা কথায় শেষ করছি।  ইনবক্সে একভাই জানালেন- আমাদের প্রস্তুত হতে হবে, অস্ত্রের প্রশিক্ষণ নিতে হবে, গাজওয়ায়ে হিন্দ চলে এসছে ইত্যাদি।  আমি চুপ ছিলাম। আরো কয়েকজন ইনবক্সে ম্যাসেজ দিল। তখন নড়েচড়ে বসতে হল। জনমানুষের আবেগ নিয়ে কেউ খেলছে। তা স্পষ্ট বুঝলাম।  কে খেলছে, বা কারা খেলছে, তা সহজ অনুমেয়। \n\nআপনাদের উদ্দেশ্যে কিছু কথা। জঙ্গি সম্প্রদায় প্রায় সবাই বা পুরোটাই ওহাবিতন্ত্রের আহলে হাদিস, সালাফিবাদে বিশ্বাসী। এরা কিন্তু মদিনা-মুনিব (দ) এঁর এলমে গায়েব মানে না। এলমে গায়েব মানে অদৃশ্যজ্ঞান। এটা বিশাল অধ্যায়। ভবিষ্যদ্বাণী এলমে গায়েবের মধ্যেই পড়ে।  \n\nএখন নিজেকে প্রশ্ন করুন- যারা এলমে গায়েব মানে না, তারাই এলমে গায়বের কথা বলে আপনাকে প্রভাবিত করছে।  মানসিকতা উগ্র বানাচ্ছে। এই যে একমুখে দুই কথা, এটা কি হিপোক্রেসি না? ভণ্ডামি না? শুধু কী পীর বেসেই ভণ্ড হয়? সহিহ সহিহ মুখে এসব ভণ্ডামি কেন! এরা নবীর এলমে গায়েব মানে না। কিন্তু এলহামে আউলিয়া, বা অলি-আল্লাহদের ভবিষ্যদ্বাণীর কথা আপনাকে বলে। আজব না!\n\nউপরের তিনটি হাদিস ছিল। তার দুটির মান দূর্বল।  দূর্বল মানেই বাতিল না কিন্তু। প্রথমটি সহিহ বা হাসান। হাসান মানে মধ্যম। কিন্তু সেটি স্পষ্ট নয়। বাকিদুটো হাদিস প্রথম হাদিসকে স্পষ্ট করেছে। তাহ্লে ভাবুন তো- সহিহ সহিহ বলে মুখে ফেনা তোলে, আবার এরাই জয়িফ বা দুর্বল হাদিসের দলীল দেয়? বলে যুদ্ধে নামো! মুসলিম মরছে! এটা কী ভণ্ডামির চূড়ান্ত না?    \n\nযে মুসলিমদের তারা বাঁচাতে বলে- এরা সবাই মাযহাবি, সুন্নি। অথচ তাদের গুরুঠাকুরেরা বলে- মাযহাবিরা তওবা না করলে কতল করো, মেরে ফেল।  এরা কাশ্মিরে গাজওয়াতুল হিন্দ দেখায়। কিন্তু ফিলিস্তিনের পাশে দাঁড়ায় না। বাড়ির পাশে ইজরাইল- আক্রমণ করে না। ইয়ামেনে, সিরিয়ায়, আফ্রিকায় লাখে লাখে মানুষ মারে। এ কেমন দ্বিমুখিতা?\n\nএরা খেলছে। নরম মনের আবেগ নিয়ে খেলছে।  সাবধান হোন। না হলে নিজে ডুববেন, সাথে ডুববে আপনার প্রজন্ম।  চিলে কান নিয়েছে শুনেই দৌড়াবেন না। আগে কান দেখুন। \n\nবলছি না জিহাদ করবেন না।  অবশ্যই করবেন। অস্ত্রের ঝনঝনানি, বোম ফাটানোই জিহাদ না।  গত কয়েক শতাব্দীতে আমরা করেছিটা কী বলুন তো? আধুনিক সব আবিষ্কার পশ্চিমাদের।  সভ্যতা এখন ফ্রিম্যাসনদের। তারা বোতাম টিপে, ড্রোন চালিয়ে আপনাকে গায়েব করে দিবে। আর আপনি সত্তুর হুরের স্বপ্নে ভাসছেন।  বদ্ধপাগলের আচরণও আপনার থেকে ভালো। \n\nনিজেকে প্রস্তুত করুন। প্রজন্মকে শিক্ষিত করুন।  ছড়িয়ে যান সভ্যতার রন্ধে রন্ধে। আমাদের প্রথম জিহাদ উম্মাহকে শিক্ষিত করা। অর্থের মুক্তি আনা।  তথ্য-প্রযুক্তিতে সবার সেরা হওয়া। মেধায় সবাইকে ছাড়িয়ে যাওয়া। সভ্যতার নিয়ন্ত্রণ নেয়া। রাস্ট্রকে বাধ্য করা মানুষ ও মুসলিমদের ওপর অত্যাচার বন্ধে উদ্যোগী হতে। \n\nআমাদের বিপ্লব মানবিক। আমরা সুন্নি, আমরা সুফি- আমরা ধ্বংসে না নির্মাণে বিশ্বাসী।  মুসলিমদের আগে মানুষ ভাবতে শিখুন। যখন আগে ভাববেন- মানুষ মারছে, পরে ভাববেন- মুসলিম মারছে; তখনি আমাদের উত্থানের শুরু। সাইকোলজিকাল পরিবর্তন ওয়াজিব। \n\nযখন চারুকলা, শিল্পকলায় গেলে মুসলিম শুনলে কেউ ভ্রু কুচকাবে না, যখন বাংলা একাডেমিতে সুফিয়ানা সাহিত্য রচিত হবে, বইমেলায় সুন্নি-সুফিদের বই ছড়াছড়ি করবে- তখনি আমাদের বিজয়ের শুরু কেবল। \n\nরাত পোহাবার কত দেরী পাঞ্জেরী- ভোরে অপেক্ষায় থাকিয়েন না।  প্রদীপ জ্বালাতে শিখুন। নিজেকে আলোকিত করুন। ইসলাম সত্তুর হুরে আটকে নেই। \n\n \n\nইসলাম সহজ কিন্তু সস্তা না।\n\n "
  },
  {
    "1": "সমসাময়িক বিষয় নিয়ে গালিবের কথা",
    "2": "সমসাময়িক বিষয় নিয়ে!\n\nমাহদী গালিব\n\nবাজার গিয়েছি। না, এটা পেঁয়াজের গল্প না। মুরগী কিনলাম। দোকনদারকে বললাম- কেটে রাখুন, সবজি কিনে আসি। বাজার শেষ হলো। রিক্সা নিয়েছি। মন খচখচ করছে। কী যেন বাদ পড়ল। হ্যাঁ, মুরগীটা নেয়া হয়নি। ফেরত গেলাম। বাজারটা বেশ বড়। অস্থায়ী বাজার। এখানে একটা দোকান। ওদিকে আরেকটা। সমস্যা হচ্ছে, কোন দোকানে মুরগী নিয়েছি মনে নেই। দোকান টু দোকান ঘুরছি। দাঁড়িয়ে দাঁড়িয়ে দেখছি। এক মুরগী-অলা ডাকলো। গেলাম। বলল- ভাই, লজ্জা কইরেন না, গলা-কাল্লা নিবার চান, স্টকে আছে, দিমু? \n\nহয়েছে কী- সে দেখেছে ফ্যালফ্যাল করে তাকিয়ে দেখছি। ভেবেছে টাকা নেই। তাই মুরগী কিনতে পারছি না। অনেকটা ভদ্রবেশী ভিক্ষুক আরকি। তাই দয়াবশত ডেকেছে। গলা-কল্লা দিতে চাইছে। লজ্জা আর কারে কয়! আসলে তাকিয়ে তাকিয়ে ভাবছিলাম দোকানদারের চেহারা কেমন ছিল। এই বেচারা সেই মুরগী-অলা কিনা। যাহোক, হালকা হাসলাম। বললাম- না ভাই, পদ্মাসেতুর গুজব শেষ, কল্লা লাগবে না। \n\nঅবশেষে খুঁজে পেলাম। মুরগী নিয়ে ফিরছি। রিক্সা ডাকছি। তখনি কেউ পিছনে বলল- মামু আমারে ভুইলা গেলেন? ফিরে তাকালাম। দেখি এক রিক্সা-অলা। আমি রিক্সাগ্যারেজের মালিক না। একে চেনার কোন কারণ পাচ্ছি না। বললাম- জি, চিনেছি, আপনি আমার মেলায় হারানো দুলাভাইতো ভাগিনা। সে কী বুঝল জানি না। খেদ গলায় বলল- আধ ঘন্টা ধইরা খাঁড়ায় আছি, আপনের বাজার আমার রিক্সায়, আপনের লাইগা আমার ক্ষেপ নষ্ট হইতাছে। এবার মনে পড়ল। এ রিক্সাতেই বাসা যাচ্ছিলাম। এটাতেই বাজারে ফিরেছি। বসিয়ে রেখে মুরগী খুঁজছিলাম। একদম মনে নেই। বুঝুন অবস্থা!\n\nআরেকটা ঘটনা। আমরা অফিস কড়াকড়ি। এক মিনিট দেরী হলে লেট! মানে- হাজিরা খাতায় লেট লেখা হবে। তিন দিনের লেটে একদিনের বেতন কাটবে। এদিকে রাতে ঘুমাই না। আমার আজন্ম অভ্যাস। সকালে উঠতে খবর হয়। বাসা থেকে অফিসের পথ পঁচিশ মিনিটের। পঞ্চাশ মিনিট আগে এলার্ম দেই। সেদিন অসুস্থ ছিলাম। কোমরের ডান দিকের ব্যথাটা বেড়েছে। ঘুমিয়েছি ফজরের পড়। চোখ খুলে দেখি সর্বনাশ! অফিসের পনের মিনিট বাকি। লাফিয়ে কাপড় পরলাম। এরপর দৌড়ে দৌড়ে বাস ধরলাম। বাসে উঠেছি। সবাই কেমন চোখে দেখছে। কন্ডাক্টর ভাড়া চাইছে। মানিব্যাগ নিতে হাত পিছনে নিব। তখনি দেখলাম জিনিসটা। \n\nপ্রতি সকালে ব্রাশ করি। নিত্যদিনের অভ্যাস। আজ কীভাবে কী হয়েছে জানি না। কাপড় পরেছি মনে আছে। কখন যে ব্রাশটা মুখে গুঁজেছি মনে নেই। এবং এতক্ষণ ধরে ব্রাশ করেই চলেছি। এ কারণেই বাসের লোকেরা চেয়ে দেখছিল। \n\nআমি এমন ভুলভুলা। ছাত্রছাত্রীরা ডাকে- ভুলভুলা স্যার। ক্লাস নিচ্ছি। হঠাৎ জিজ্ঞেস করি- তোমরা যেন কোন ক্লাসে? অথচ হাতেই ক্লাসের বই। একবার উত্তরা যাব। বাসে করে যাত্রাবাড়ী নেমেছি। পুরো উল্টো দিকে। ঢাকার এমাথা ওমাথা। মনে ছিল না কোথায় যাচ্ছি, কেন যাচ্ছি। \n\nমাথার ডাক্তার দেখাই না ভয়ে। কে জানে পাগলাগারদে পাঠায় কিনা। কিন্তু এমন হলে তো হয় না। এমন তো না আমার স্মৃতিশক্তি খারাপ। পঞ্চমে থাকতে নজরুলের পুরো বিদ্রোহী ঠোঁটস্ত করেছি। মানে মুখস্তটা এমন পর্যায়ে ছিল যে গড়গড় করে বলতাম। নবম-দশমে ইয়া বড় বড় কবিতা মুখস্ত ছিল। শুধু নজরুল না। বুদ্ধদেব, জসিমউদ্দিনের কবিতাও টানাটান মুখস্ত ছিল। স্যার হ্যাগার্ডের শত শত পৃষ্ঠার উপন্যাস। তার প্রায় অর্ধশত বই গিলেছি। সে উপন্যাসের যেকোনো এক জায়গায় ধরুন। এরপরের কাহিনী অবলীলায় বলতে পারতাম। তখনো ভুলতাম। তবে এতটা না। দিনে দিনে অবস্থা বেগতিক হচ্ছে।    \n\nকিছু একটা করা দরকার। অনলাইনে পড়তে লাগলাম। মনোবিজ্ঞান বড় দুর্বোধ্য। এরপরেও চেষ্টা চালালাম। শেষে একটা উপায় পেলাম। একটু বলি আপনাদের। সহজে বলছি। এরপর মূলকথায় ফিরছি। \n\nচেতন-অবচেতন বিষয়টা জটিল। মনের ধাপ মূলত চারটি। চেতন (Conscious)- সারাদিন যা কিছু করি এবং যা কিছু চিন্তা করি তার সব চেতন স্তরে থাকে। অবচেতন (Subconscious)- সারাদিনের অনেক ভাবনাই মনের চেতন স্তরে বেশিক্ষণ থাকে না, সে চিন্তাগুলো মনেউদয় হয়েই কোথায় যেন চলে যায়। কোন ভালো লাগা কথা, কোন দুঃখের স্মৃতি কিছুক্ষণ থেকে হয়ত হঠাৎ হারিয়ে গেল, এগুলো সব প্রাকচেতনা স্তরে চলে যায়। একে প্রাকচেতনও (Preconscious) বলে। আবার, প্রত্যেকের কিছু গোপনীয়তা। থাকে। যেগুলো সবাই লুকোতে চায়। জীবনের অপ্রীতিকর ঘটনাগুলো মানুষ স্বেচ্ছায় ভুলতে চায়। অনেক ক্ষেত্রে সত্যি সত্যিই ভুলেও যায়। এইসব ঘটনা, অভিজ্ঞতা ও চিন্তাগুলো মনের অনেক গভীরে অবচেতন স্তরে চলে যায়। এটি অবচেতন মনের সুগভীর অংশ।  অচেতন (Unconscious Mind)- চেতন-অবচেতনের যাবতীয় স্মৃতি অচেতনে জমা হয়। \n\nবিষয়টা এমন- চেতন মন শুধু গভীর দাগের বিষয় মনে রাখে। আর চেতনের গভীর বিষয় যায় অবচেতনে। বাদবাকি সব অচেতনে চলে যায়। মেমোরি হিসেবে স্টোর করে। প্রয়োজন না হলে ফাইল খুলে না।  যেমন- আমার দাঁত মাজা। এটি আমার প্রাত্যহিক অভ্যাস। মনের গভীরে দাগ আছে এটির। তাই অবচেতনে কখন এটি করেছি জানিও না। \n\nতো, আমার অসচেতন মন কিছুই মনে সমস্যা হচ্ছে। ঠিকঠাক কাজ করছে না। একে ঠিক করার ক্ষমতাও আমার নেই। তাই একটা বুদ্ধি করলাম। যেহেতু অবচেতনে বা অভ্যাসে অনেক কিছু করছি, আর এতে কোন ভুল হচ্ছে না। তাই আমার চেতনকে অবচেতনে আনতে চাইলাম। মানে- মনের অজান্তে যে অভ্যাস, সেটার সাথে আমার প্রয়োজনীয় বিষয়গুলো যুক্ত করতে চাইলাম। \n\nএখন প্রশ্ন, অবচেতনে কোনটা বেশি করি। কোনটা বেশি প্রাধান্য পায়। অনেক খুঁজলাম। পেলাম শেষতক। বন্ধু রাশেদের সাথে তখন প্রথম পরিচয়। কথা বলছিলাম। রাশেদ বিরক্ত নিয়ে বলল- এক ঘণ্টা হইল আড্ডা দিতাছি, ষাইট মিনিটে তুই সত্তুর বার আ’লা হযরত আ’লা হযরত কইছস, একটা মানুষরে এত ভাবস ক্যামনে? \n\nব্যাস! পেয়ে গেছি। আমি জানিও না ইমামের নাম এতোবার নিয়েছি। সব ঘটেছে অবচেতনে। ইমাম আ’লা হযরত এঁর সাথে সব যুক্ত করলাম। কীভাবে? ধরুন, স্যার জিগালো- সিপাহী বিপ্লব কবে? উত্তরটা এভাবে দিলাম। ইমামের জন্মের এক বছর পরে হয়েছে সিপাহী বিপ্লব। ইমাম জন্মেছেন ১৮৫৬ সালে। সে হিসেবে ১৮৫৭ সালে। আবার, প্রথম বিশ্বযুদ্ধ শেষ কবে হয়েছে? উত্তরটা ইমাম চোখের আড়াল হবার তিন বছর আগে। ইমামের ওফাত ১৯২১ সালে। অর্থাৎ ১৯১৮ সালে। আবার, আমার কলিগের নাম রাঈস। ভুলে যাই। বারবার জিজ্ঞেস করতেও লজ্জা লাগে। কিন্তু ইদানীং ভুলছি না। কারণ, ইমামের নাতির নাম রাঈস। মেয়ে ঘরের নাতি। কলিগকে দেখলেই এ তথ্যটা মাথায় আসে। আর নামটাও মনে পড়ে। শেষ উদাহরণ, দ্বিতীয় বিশ্বযুদ্ধের শেষ কবে? ১৯৪৫ সালে। কীভাবে বললাম? এভাবে, আল্লামা যুফর উদ্দিন বিহারী। ইমামের প্রিয় শিষ্য। তিনি ১৯৪৩ সালে একটি তালিকা প্রণয়ন করেন। এতে ইমাম আ’লা হযরত এঁর লিখা বইয়ের নাম ছিল। আর এ তালিকাটির গুরুত্ব অনেক। সেই ১৯৪৩ থেকে যুই যোগ করতে হবে। এভাবেই উত্তরটা বের করলাম। \n\nদিনে দিনে অবস্থা এমন হচ্ছে যা ইমামের সাথে যত বেশি ঘনিষ্ঠ, সেটি তত বেশি মনে থাকে। ধীরেধীরে মস্তিষ্কের চেতন-অবচেতন দুটোই ইমামের দখলে চলে যাচ্ছে।  প্রশ্ন করতে পারেন - তাঁকে এভাবে স্মরণ করার মানে কী? কেন করছি?\n\nউত্তর একটাই- মদিনা। ইমাম আ’লা হযরত মানেই মদিনার মুখপাত্র। ইমামের অস্তিত্বটাই মদিনাপ্রেম। আর, সব সম্পর্কের তো মানদণ্ডই মদিনা। \n\n___________\n\nবিরুদ্ধবাদীরা ইমাম আ’লা হযরত এঁর অনুসারীদের রেখাখানি বলে। এটি এক প্রকার গালি। ইমামের পুরো নাম- আহমাদ রেযা খান। রেযা খান থেকেই রেযাখানি। আর এই গালির তোয়াক্কা গালিবেরা করে না। কোনঠে বাহে সোবায়! জোরসে বলো- হামরা রেযাখানি!\n\n \n\n \n\nসাতটি মহাদেশ… সাত মহাদেশের সাথে আরেকটি মহাদেশ আছে, অ্যান্টার-কুটিক মহাদেশ। এটা পৃথিবীর বারো রাষ্ট্র মিলে লুকিয়ে রেখেছে। এটার সমস্ত ধনরত্ন ওরা লুট করবে এজন্য। অ্যান্টার-কুটিক মহাদেশ দিয়ে আরো যে ছয়টি মহাদেশ পৃথিবীর নিচে আছে, সেখানে আকাশ আছে, সেখানে সূর্য আছে, সেখানে মানব জাতির মত আরেক মানব জাতি আছে, ইয়াজুজ-মা’আজুজ এটার ভেতর পালিয়ে আছে। অ্যান্টার-কুটিক দিয়ে ঢুকা যায়। এজন্য লুকিয়ে রেখেছে বারোটা রাষ্ট্র মিলে। হিটলার জানত যে অ্যান্টার-কটিকের ভেতর দিয়ে আরো যে ছয়টি পৃথিবী আছে। ওয়াল মিনাল আরদে মিসলা হুন্না… সাত আসমান যেমন একটার ওপর একটা; একটার ওপর একটা; একটার ওপর একটা, এমনি সাত জমিন একটার নিচে একটা একটার নিচে একটা আল্লাহ্ সৃষ্টি করেছেন।  হিটলারের বার্লিনের জাদুঘরে ঐসব তথ্য রয়েছে। সে বলত যে সাম্বালা একটা মাটির নিচে আরেকটা পৃথিবী আছে। যার রাজধানীর নাম আগার্তা। কী সুন্দর তার বিল্ডিং! কী সুন্দর তার নদী-নালা, গাছগাছালি, পাখপাখালি… হিটলার জানত এইসব। হিটলারের ব্যপারে এজন্য সন্দেহ করা হয় ও এখানে পালিয়ে গেছে। এজন্য ধরতে পারে নাই। ওর আত্মহত্যার কাহিনী মিথ্যা। ওর ডিএনএ টেস্ট করে দেখা গেল হিটলারের কিছুই নাই ঐ লাশের মধ্যে। আসলে সে পালিয়েছে। দুই মিলিয়ন তার বাহিনী নিয়ে। বিজ্ঞানী, গুণী, তার সেনা-দক্ষ নিয়ে ওখানে চলে গেছে। যাহোক, এটা আমার ইউটিউব বক্তব্যর মধ্যে তথ্য-উপাত্ত সহ এটা আছে…।\n\nথামেন! থামেন! কথাগুলান আমার না। সে কে, এটা পরে জানাচ্ছি। প্রথমে, বক্তব্যটা বিশ্লেষণ করব। \n\nতথ্যগুলো সবাই জানেন। একটু স্মরণ করাই। মহাদেশ মোট সাতটি- এশিয়া, ইউরোপ, আফ্রিকা, উত্তর আমেরিকা, দক্ষিণ আমেরিকা, অস্ট্রেলিয়া, এন্টার্কটিকা। অনেকেই বলবেন- জনাব জনৈক এন্টার্কটিকাকে অ্যান্টার-কুটিক বলেছে কি-না? না, সে ভুল উচ্চারণ করেনি। সজ্ঞানেই দাবী করেছে অ্যান্টার-কুটিক মহাদেশের অস্তিত্ব। কারণ, তার বক্তব্য- সাত মহাদেশের সাথে আরেকটি মহাদেশ আছে, অ্যান্টার-কুটিক মহাদেশ। মানে- মোট আটটি মহাদেশ। অর্থাৎ নিঃসন্দেহে অষ্টম মহাদেশ তার আবিষ্কার।\n\nযাহোক, অ্যান্টার-কুটিক মহাদেশের ভেতর দিয়ে ছয়টা পৃথিবী। সাত আসমান-জমিন। ইয়াজুজ-মা’আজুজ আছে। হিটলার জানত এসব। এবং হিটলার সেখানে লুকিয়েছে। তাও বিশ লক্ষ জনবল নিয়ে। আমার প্রশ্ন, হিটলার যদি জানতই; তবে সেখানে ঢুকল কেন? ইয়াজুজ-মা’আজুজের খাবার হবার জন্য? বারোটি দেশ মিলে লুকিয়ে রেখেছে। তাহলে বারটি দেশ জানে অ্যান্টার-কটিকের কথা। এখন, এরা হিটলারকে ধরছে না কেন? \n\nআবার, মহাকাশে অসংখ্য গ্রহ। একেক গ্রহের একেক নাম। যেমন- বুধগ্রহ, শুক্রগ্রহ। তেমনি একটি গ্রহের নাম পৃথিবী। এখন পৃথিবীর ভেতর ছয়টি পৃথিবী থাকে ক্যামনে? থাকলে ছয়টি গ্রহ থাকবে। ছয়টি সূর্যও আছে। সূর্য নাকি পৃথিবীর থেকে কয়েক লক্ষ গুণ বড়। মানে- আপনি হিমালয় পর্বতের নিচে দাঁড়ান। আপনার আর হিমালয়ের যে পার্থক্য, সূর্য আর পৃথিবীর অবস্থা তেমন। এত বিশাল, এতগুলা সূর্য পৃথিবীর পেটে ঢুকল ক্যামনে?     \n\nকী সুন্দর তার বিল্ডিং! কী সুন্দর তার নদী-নালা, গাছগাছালি, পাখপাখালি… আচ্ছা, এই বিল্ডিং বানালো কে? যতদূর জানি, ইয়াজুজ-ম’আজুজ বীভৎস প্রাণি বিশেষ। বীভৎস প্রাণি বিল্ডিং বানায় ক্যামনে? এদের বৈশিষ্ট্যই হচ্ছে ধংসকরা। ইয়াজুজ-মা’আজুজ তো পিঁপড়া না যে সাম্রাজ্য বানাবে। হ্যাঁয়, তার দাবী মানব জাতির মত জাতিও আছে। তাহলে, ইয়ায়জুজ-মা’আজুজ তাদের খায়নি কেন? সে পৃথিবীতেও কী ফারাক্কার মৎ চুক্তি আছে? এটাও বলা আছে, ইয়াজুজ-মা’আজুজ বেরিয়ে পৃথিবীর সব পানি চুষে খাবে। আজন্ম পিপাসার্ত তারা। তাহলে সেই ছয় পৃথিবীর নদীনালা টিকল ক্যামনে? অতএব, জনৈক জনাব কী ইসলামের বিপক্ষে আঙুল তুলেনি?\n\nএই জনৈক জনাবেরা সহিস হাদিস ছাড়া কিছু মানে না। জাতি জানতে চায়, ডিএনএ টেস্টের কথা কোন সহিস হাদিসে প্রমাণিত? প্রমাণিত না হলে তারা বেদাত মানে কেন? এবং এ অ্যান্টার –কুটিক মহাদেশ কোন সহিস হাদিসে প্রমাণিত? \n\nএই পাবনা পলাতক বিশেষ-অজ্ঞের ভিডিওটা কমেন্ট বক্সে দিয়েছি। এই মহা-অজ্ঞানী বাংলাদেশে ওহাবিতন্ত্রের আহলে-হাদিস, সালাফিবাদের মুখপাত্র। এদের একত্রে লা-মাযহাবি বলতে পারেন। \n\nমাননীয় জনগণ, চলুন খুব দ্রুতই একে জাদুঘরে প্রতিস্থাপন করি। উইথ সুপার হাই সিকিউরিটি। এমন মহান সম্পদ বাঙালী আর কখনোই পাবে না। না হলে চিড়িয়াখানার অনেক খাঁচা তো প্রায় ফাঁকা। সেটা বিকল্প হিসেবে ভাব যেতেই পারে। মেধা ও সম্পদের মূল্যায়ন কী আমরা কখনোই করব না! শেষতক, পাবনা পাগলাগারদ তো আছেই। তাও না হলে, চলুন চাঁদা তুলি। এরপর একে অ্যান্টার-কুটিক মহাদেশে পাঠিয়ে দেই। এই দেশ এমন মেধার যোগ্য নয় (আবেদনগুলো আমার না, ফেবুতে অনেকেই করেছেন)।\n\nএই হচ্ছে লা-মাযহাবিদের অবস্থা। এরা শিরিক শিরিক চেঁচিয়ে গলা ফাটায়। মুসলিমদের অন্ধ অনুসারী বলে। অথচ এরাই কতটা কুসংস্কারচ্ছন্ন। কতটা উদ্ভট অশিক্ষিত। আবার এদেরকেই অনেকে অন্ধ অনুসরণ করে। যেমন, এদের ভক্তরা উত্তর দেয়- \n\nভাই, তিনি একজন হাফেজে হাদিস (আগে একশটা হাদিস মুখস্ত কইবার কন)/তাকে নিয়ে কিছু বলার আগে দুইবার ভাবার উচিৎ (আমি একবারও ভাবিনি)/খুতবাতে কেউ মিথ্যে বলে না (জি, আপনার সত্য যে কোনটা, কে জানে!)/তার কথার পিছনে অবশ্যই তথ্য প্রমাণ আছে তার কাছে (জি, পাগলের সুখ মনে মনে)।\n\nআসলে, সালাফিদের অবস্থা মেরিল আর হোন্ডার মত। মেরিল একটা পেট্রলিয়াম জেলির ব্র্যান্ড। তক্ব শুকালে, ফাটলে যেটা লাগায় লোকে। কিন্তু গ্রামগঞ্জে মানুষ সব পেট্রলিয়াম জেলিকেই মেরিল বলবে। সেটা ভ্যাসলিন হোক, তিব্বত হোক।  আবার হোন্ডা কোম্পানি মোটরসাইকেল বানায়। অন্য কোম্পানিরও মোটরসাইলেক আছে। কিন্তু পাবলিকে সবগুলাকেই হোন্ডা ডাকবে। \n\nএই যে সব কিছুকে এক ভাবা, এটা একটা কুসংস্কার, অজ্ঞতা, মূর্খতা। আর আমাদের এদেশের মানুষ খুব বেশি করে এটি। তাদের মগজে একটা বিষয় ঢুকলেই হয়েছে। এরপর নো নড়চড়। ভ্যাসলিনও হয় মেরিল। সুজুকিও হয় হোন্ডা। \n\nসালাফিরা এ কাজটি ভালো মত করতে পেরেছে। অশিক্ষার বেসাতী ছড়িয়েছে ভালো মতই। সহিহ সহিহ একটা ব্র্যান্ড বানিয়েছে। যে ব্র্যান্ড ছাড়া পাবলিকে কিছু বুঝে না। ফলে এমন তারছেঁড়া বক্তব্যের পরেও পাবলিকে কবে- হ’ ভাই হুজুরে ঠিক! আপনি মুশরিক! অনেকটা ভেড়ার মত। সামনেরটা যাই করবে, শেষেরটাও তাই করবে। এখন বলুন অন্ধ অনুকরণ করেন।  \n\nকিছু বলার নেই। শুনেছিলাম শেষ যুগে মূর্খেরা মহাপণ্ডিত উপাধি পাবে। জ্ঞানীরা লজ্জায় লুকাবে। নামবে অজ্ঞতার অন্ধকার। ইমাম আলা হযরতও বলেছিলেন না-\n\nসুনা জাঙ্গাল রাত আন্ধেরি ছায়ি বাদলি কালি হ্যাঁয়\n\nআখোঁ কে কাজল সাফ চুরালে চোর অ্যায়সে বালাকি হ্যাঁয়\n\nজনশূন্য জঙ্গল রাত অন্ধকার কালো মেঘে আকাশ ভরা \n\nচুরি করে চোখেরও কাজল, চোর এমন হতচ্ছাড়া! \n\nহে বাংলাদেশ সাবধান হও। তোমার প্রিয় শায়েখের পূজা করতে গিয়ে- পুরো ইসলামকে লজ্জিত করছ কি-না, ভেবে দেখ।\n\n \n\n \n\nভারতীয় অতিথি এসেছেন। বিশাল মুফতি মানুষ। মানযারে ইসলামে পড়েছেন। ইমাম আ’লা হযরত এঁর প্রতিষ্ঠিত মাদ্রাসায়। যোগাযোগ আগেই হয়েছে। বলল নারায়ণগঞ্জ যেতে। গেলাম। আমাকে আর ছাড়ে না। বললাম- হযরত থাকা সম্ভব না, অফিস আছে। শেষে নিজেই এলেন। তাঁর সারল্যে অবাক হলাম। হোটেলে এসি ছিল। ছিল আরামের সব আয়োজন। তবুও এলেন গালিবের গরিব ঘরে।\n\nবৃহস্পতিবার অফিস করলাম। এরপর ছুটি মিলল। সাপ্তাহিক, ঈদে মিলাদুন্নাবির ছুটি। শুক্র থেকে রবিবার অবধি। টানা তিনদিন। অতিথি বললেন- এবার চলুন। নিয়ে যাবেন ব্রাহ্মণবাড়িয়া। সেখানে তাঁর মাহফিল আছে। ছুটির সদ্ব্যবহার হবে। বিনাবাক্যে রাজী হলাম। বাংলার আকাশে তখন বুলবুলের ঘনঘটা। ট্রেনের জানালায় মেঘকান্না দেখতে দেখতে যাত্রা শুরু হল। \n\nগন্তব্যে পৌঁছেছি। এসেছি সীমান্তবর্তী এলাকায়। বি-বাড়িয়া এমনিতেই সুন্দর। যতবার গিয়েছি মুগ্ধ হয়েছি। এবার বাড়াবাড়ি সুন্দর লাগছে। বুলুবুলের কান্না প্রকৃতিকে ফেসওয়াস করিয়েছে যেন। সবুজের অসহ্য সৌন্দর্য চোখ চিড়ছিল। আমাদের মেজবান একজন পীর সাহেব। ভদ্রলোকের ব্যক্তিত্ব একখান! দেখলেই শ্রদ্ধা জাগে। বাড়িটাও বেশ পুরাতন। ফুলের গাছের শেষ নেই। প্রাচীন বকুল গাছটা মহাকালের সাক্ষী হয়ে দাঁড়িয়ে যেন। \n\nপৌঁছেছিলাম সকালেই। নাস্তা করছিলাম। পীর সাহেবও ছিলেন সাথে। হঠাৎ একটা ছেলে ঢুকলো ঘরে। বিদ্ধস্ত চেহারা। একহারা গঠন। বয়স ষোল-সতের। এসেই পীর সাহেবের হাত জড়িয়ে ধরল। কাঁদতে লাগল। নাস্তার মাঝামাঝি ছিলাম। এছাড়া বাড়ির ভেতরে যে কেউ হুটহাট ঢুকতেও পারে না। ঘটনার আকস্মিকতায় বিব্রত আমরা দুজন। আমি আর মুফতি সাহেব। কিন্তু পীর সাহেব প্রশান্ত। যেন কিছুই হয় নি। ছেলেটার মাথায় হাত বুলালেন। তাঁর হাতে রুটির টুকরো ছিল। খাবেন বলে ছিঁড়েছিলেন। সেটা খাইয়ে দিলেন ছেলেটাকে। পানিও দিলেন। এরপর জিগালেন ঘটনা কী। \n\nছেলেটা যা বলেছিল তার সারমর্ম এমন- সে মাদ্রাসায় পড়ে। অসুন্নি মাদ্রাসা। বাবা-মা দুজনেই অসুন্নি। তবুও মিলাদ পড়ে সে। মাজারে যায়। মদিনা-মুনিব (দ) এঁর নাম শুনে কাঁদে। এসব করে লুকিয়ে লুকিয়ে। কিন্তু কীভাবে যেন সব জানাজানি হলো। বাবা-মা শাসালো। ভাত বন্ধ করবে বলল। মাদ্রাসাতেও ট্রিটমেন্ট চলেছে। মগজ ধোলাইয়ের চেষ্টা হয়েছে। শেষতক এসেছে হুমকি, বিদাতি-মুশরিকদের (সুন্নিদের) কাজ করলে বহিষ্কার হবে। \n\nছেলেটা মানে নি কিছুই। মুখ বুজে ছিল এতদিন। কিন্তু আগামীকাল ঈদে মিলাদুন্নাবি। তার প্রাণ পুড়ছে। ইয়া রাসুলাল্লাহ- বলে চেঁচাতে চায়। মুস্তাফা জানে রহমত এর সুর তুলতে চায় গলা ছেড়ে। সমস্যা আরো গভীর। জুলুসে যাবে সে। জুলুসে তাঁকে কেউ না কেউ দেখবেই। দেখলেই সংবাদ রাষ্ট্র হয়ে যাবে।  একদিকে মাদ্রাসার হুমকি, অন্যদিকে বাবা-মার ঘর ছাড়ার ঘোষণা; দুটাই বাস্তবায়ন হবে। কোনদিকে যাবে বুঝছিল না। শেষে সিদ্ধান্ত নিয়েছে। কী হয় হোক। কিছুর পরওয়া সে করে না। জুলুসে সে যাবেই। বাবা-মাকে মানবে না। \n\nএতক্ষণ শুনছিলাম ছেলেটাকে। কণ্ঠে অসম্ভব দৃঢ়তা। কথায় নির্মোহ প্রেম। মদিনার প্রেম। শেষ কবে এমন প্রেম দেখেছি জানি না। শরীর কাঁটা দিয়ে উঠেছে। খাওয়া ছেড়ে উঠলাম। বেসিনে গেলাম। চোখ ধুতে হবে। কী যেন পড়েছে। পানি গড়াচ্ছে এজন্য। \n\nআচ্ছা, এই যে ছেলেটা। একে কে বলেছে বাড়ি ছাড়তে? কে বলেছে মায়ের আঁচলের গন্ধ মুছতে? বাবার বুকের পরম আশ্রয় ত্যাগের সাহস এলো কোত্থেকে? এই অদম্য শক্তির উৎস কী!\n\nএ শক্তির উৎস মদিনা। মদিনা সব সম্পর্কের মানদণ্ড। মদিনাপ্রেমের অমৃত যে পিয়েছে, সে হিমালয় টপকাতে পারে। \n\nতা বুঝলাম। কিন্তু ছেলেটাকে শিখালো কে এসব? বুঝালো কে? চরম বৈরি পরিবেশেও এমন প্রেম পেল কীভাবে? \n\nএ উত্তর দিয়েছিলেন শায়েখ আহমেদ সাদ। তিনি বলেন- মিলাদ উদযাপন বিরোধিদের সাথে তর্কের কোনো যুক্তি নেই, ভালোবাসা অর্জন করা যায় না, ভালোবাসা শুধু দানেই পাওয়া যায়, এটি শুধুই উপহার।\n\nআসলেই তাই। এই ছেলেটা আমার জন্য শিক্ষা। আমাদের জন্য শিক্ষা। প্রেমকে শুধু প্রেম দিয়ে অর্জন করা যায়। যুক্তি-তর্কে প্রেমের কাজ নেই। প্রেম নিজ সংজ্ঞায় স্বতন্ত্র। প্রেমিকের ধর্মও তাই ভিন্ন। সামান্য মা-বাবার প্রেমে যদি কোনো কারণ না থাকে, তবে মদিনার প্রেমে, যে প্রেম সব প্রেমের প্রসূতাগার- সে প্রেমের যুক্তি খুঁজো কেন ভাই!\n\nআমাদের কৌশলগত পরিবর্তন দরকার। দলীল আর হৃদয়ের মিল দুটাই দরকার। দলীল প্রয়োজনীয়। কিন্তু প্রেম অপরিবর্তনীয়। প্রেম ব্যতিরেক প্রেমের চাষ সম্ভব নয়। আসুন, প্রেমিক হই! আর প্রেমিকের চাষ করি। \n\nছেলেটা চলে যাচ্ছে। পীর সাহবে আশ্রয় দিয়েছেন। ব্যবস্থা নেয়া হচ্ছে। দরজা দিয়ে বেরোলো ছেলেটা। আমিও পিছে পিছে গেলাম। দাঁড়ালাম দরজায়। ছেলেটা উঠানে নেমেছে। বুলবুলিয় আকাশ ফোঁটা ফোঁটা ঝরছে। টাপাস টুপুস টাপাস টুপুস। ছেলেটা ভিজছে। বাতাসের শোঁশোঁ শব্দ। যেন কানে কানে কিছু বলছে আমার। মনে হচ্ছিল, বাতাস বলছিল- \n\nদো বুন্দ ইধার ভি গিরা জানা (দুটি বিন্দু এদিকেও বর্ষাও না) ইয়া রাসুলাল্লাহ! \n\n_________"
  },
  {
    "1": "বেদাতি ধর! জবাই কর!",
    "2": "বেদাতি ধর! জবাই কর!\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nব্রাহ্মণবাড়িয়া জেলা। একই জেলায় দুটি রাজ্য। এক, শহর এলাকা। দুই, গ্রাম অঞ্চল। বিভেদটা শুধু শহুরে-গ্রামীণ না। পুরো শহর ওহাবি অধ্যুষিত। আর গ্রামঞ্চল প্রায় পুরোটাই সুন্নি প্রধান। এর কারণটা ঠিক বুঝি না। শহরের সীমা যেন ‘লক্ষ্মণ রেখা’। যেটা নির্ধারণ করেছে সুন্নি এবং ওহাবি রাজ্য। এমনটা আর কোথাও দেখি নি। \n\nএবার ঈদে মিলাদুন্নাবির দিন। তিনদিন আগেকার কথা। ইলশে গুঁড়ি বৃষ্টি হচ্ছে। এরিমধ্যে ক’জনের মিছিল চলছে। না, মিলাদুন্নাবির জুলুস না। এদের বেশভূষা, মানে- পাঞ্জাবি-টুপি সুন্নিদের মত না। স্লোগান, মুখভঙ্গি, বাচনভঙ্গি সব সুপরিচিত আমার। এদের হাতে লাঠি। হাঁটার স্টাইল উদ্ধত। সহজ কথায় অসুন্নি পরিচয় স্পষ্ট। \n\nআর যাই হোক। সব বুঝলাম। কিন্তু শেষে গিয়ে চমকে গেলাম। এতদিন জানতাম আইএস, আল-কায়েদা জবাই করে। বাংলাদেশে, দিন-দুপুরে, জনাকীর্ণ শহরে কেউ চেঁচাবে- একটা একটা বেদাতি ধর! ধইরা ধইরা জবাই কর!... এ কথা কল্পনাতেও আসে নি কখনো। \n\nথমকে গিয়েছিলাম। না, তাদের প্রতি বিদ্বেষ-ঘৃণা থেকে না। ভয় পাচ্ছিলাম। ভবিষ্যৎ ভাবছিলাম। আজকের এই রাজনৈতিক পরিস্থিতিতেও যদি এমন কথা শুনতে হয়, তবে রাজনৈতিক পালা বদলে অবস্থা কোথায় দাঁড়াবে! বিষয়টা সত্যি ভাববার। কোথায় যাচ্ছে আমার প্রিয় দেশটা? শেষ অবধি কী আফগানিস্তান হয়ে যাব?\n\nক’দিন আগে ভিডিও দেখেছিলাম একটা। আগেই বলছি, এখানে ধর্মীয় বিভেদ ছড়াবেন না। কোনো ধর্মের সমালোচনা আমার উদ্দেশ্য নয়। যাহোক, ভিডিওটি ফেসবুক পেইজে আপলোড করা হয়েছিল। পেইজটি একটি ধর্মের প্রতিনিধিত্ব করেছে। বাংলাদেশে ধর্মটির অনুসারী কম। বিভিন্ন সময় তাদের উপাসনালয় ভাঙা, বাড়িতে আক্রমণ করা, ফেসবুকে ভুয়া আইডি খুলে উস্কানি ছড়ানো, সাম্প্রদায়িক দাঙ্গা লাগানো- ইত্যাদি ইত্যাদি বিষয়ে বিবৃতি দিয়েছে ভিডিওটি।   \n\nকষ্টের বিষয়টা কী জানেন? ভিডিওটি এসবের জন্য দায়ী করেছে মুসলিমদের। এবং এর প্রমাণও দিয়েছে। প্রমাণ হিসেবে কয়েকটি বক্তব্য দিয়েছে। তাদের ভাষায় বিভিন্ন মুসলিম স্কলারদের বক্তব্য।  আর সে বক্তব্যগুলো যেভাবে ঘৃণা, বিদ্বেষ, উগ্রতা দেখেছি তাতে আমারই গা শিউরে উঠেছে। কথিত স্কলাররা উদ্ধৃতি দিচ্ছে কোরআন-হাদিসের। ব্যাখ্যা করছে নিজের মত। ইসলামের মত এত সুন্দর জিনিষটাও এতটা কদর্য, ধ্বংসাত্মক ভাবে উপস্থাপন করা যায়, জানা ছিল না।  \n\nআর অবাক বিষয় কী জানেন? সেই স্কলারদের কেউই সুন্নিপন্থী নন। ছিল ওহাবিতন্ত্রের সালাফি, আহলে হাদিসপন্থী। ভিডিওটা কমেন্টবক্সে দিয়েছি। তো, এই যে ওহাবিদের ঘৃণা-বিদ্বেষ; এসবকে কেন্দ্র করেই আজ ইসলামকে চিহ্নিত করা হচ্ছে। অভিশপ্ত ইবনে-নজদিকেই ইসলাম ভাবা হচ্ছে। আফসোস! \n\nসব বিষয়গুলোকে একত্রিত করুন। দুটি পয়েন্ট পাচ্ছি। ওহাবিতন্ত্র শুধু যে ভিন্নধর্মীদের ধ্বংস করতে চায় তাই না। বরং এরা মুসলিমদেরও জবাই করতে চায়।  বিষয়টা মুসলিম-অমুসলিম না। তাদের নিজ গোত্রের বাহিরে কোনো মানুষ এদের হাত থেকে নিরাপদ নয়। তারা বাদে সবাই কাফের, হত্যার যোগ্য। \n\nএ গোত্রবাদি মানসিকতা বিরুদ্ধে প্রথম লড়েছেন রাসুল-অতুল (দ)। আরবের গোত্রপ্রথা ভেঙে এক নতুন সভ্যতা শুরু করেছিলেন। আজ সেই গোত্রবাদেই ফিরছে ওহাবিরা। মানুষকে মানুষ না ভাবা, খুনকে বৈধ ভাবা- এটাই ওহাবিদের মৌলিক বৈশিষ্ট্য। এটা আমার দাবী না। তাদের আচরণ তাই প্রমাণ করে। \n\nওহাবিদের দাবী ইমাম আ’লা হযরত নাকি তাকফিরি। তাকফিরি মানে কাফের কাফের করা। নিজেকে ছাড়া কাউকে মুসলিম না ভাবা। এখন আপনারাই বলুন- তাকফিরি কারা? উগ্রপন্থী কারা? সন্ত্রাসী কারা? চরমপন্থী কারা? ধ্বংসাত্মক কারা? মানুষের-মানবতার হুমকি কারা? \n\nইমাম আ’লা হযরত শত বছর আগেই সাবধান করেছিলেন। ওহাবিতন্ত্রকে ইসলাম ও মানবতার শত্রু  হিসেবে চিহ্নিত করেছেন। আজ শত বছর পরেও ওহাবিরা তাই প্রমাণ করছে। মুজাদ্দিদের কথা মিথ্যে হয় না। ইমাম আ’লা হযরত এঁর কথাও তাই মিথ্যে নয়।   \n\nআজকের বি-বাড়িয়া যে চিৎকার, সেটাই বিবর্তিত হয়ে রুপান্তর হবে সুইসাইড বোম্বারে। শহীদ ফারুকির মত জবাই করবে হাজার ফারুকিকে। এরাই এই সবুজ দেশটাকে নিস্পাপের রক্তে লাল করবে না- তা কে জানে। \n\nজানি, শাহবাগেও চেঁচানো হয়েছিল- একটা একটা শিবির ধর! ধইরা ধইরা জবাই কর!... আমি-আমরা এই মানসিকতারও বিরোধী। একই ভাবে শিবিরের রগকাটা রাজনীতিও মানি না কস্মিনকালে। সুন্নি-সুফিরা ধ্বংসে নয়, বিনির্মাণে বিশ্বাসী। তাই বি-বাড়িয়ার সেই স্লোগানের সাফাই গেয়ে লাভ নেই।\n\nহে বাংলাদেশ! ভবিষ্যৎ ভয়ংকর। সতর্ক হও। দিনে দিনে দিন আসছে কঠিন। ওহাবি কসাই, প্রস্তুত করতে জবাই। আর কসাইদের জন্য কথা একটাই- মানুষ না হ, অন্তত অমানুষ হইস না।\n\n- হুযুর! আপনাকে তারা গালি দেয়। কিছু বলেন না কেন?\n\n- দিক, বেশী করে দিক। যতক্ষণ আমাকে গালি দিবে ততক্ষণ আমার আক্বা সাল্লালাহু আলাইহে ওয়া সাল্লামের নামে কুৎসা লিখতে পারবে না। \n\nউত্তরটা ইমাম  আ\u0027লা হযরত এঁর। ইমাম নিজের ওপর দোষারোপ সহ্য করেছেন। যাতে তাঁর মুনিব (দ) এঁর সম্মান রক্ষা হয়। \n\nআর আজকে আমাদের দোষে মহান আকাবেরগণ লাঞ্চিত হয়। \n\nকিছু বলার নেই। গরিবের অত বলতে নেই। হিসেবটা তোলা থাকল কেয়ামতের জন্য। শুনেছি সেদিন সুবিচার হবে।\n\n \n\nশরতের সকাল। ফটফটা সকাল না। অন্ধকার কাটে নি। এখন রাত লম্বা। স্বছ সকালে সময় লাগে। চট্টগ্রামে নামলাম। জিইসি মোড়ে।  বাইকে মুরাদপুর এলাম। হকসাব আসবেন। আমাদের সৈয়দুল হক। তিনি এলেই এগোবো। যাব মওলার দরবার। আসতে দেরী হচ্ছে। রাস্তায় মোটা আইল্যান্ড। শুলাম সেখানে। কখন আসবে আসুক। একটু জিরিয়ে নেই। \n\nঘুমিয়ে পড়ছিলাম। তখনি এলেন তিনি। কোঁকড়া চুল। ভরাট স্বাস্থ্য। কৃষ্ণ সুন্দর। রসিক মানুষ। রিক্সায় উঠলাম দুজনে। নামলাম অক্সিজেন মোড়ে। সিনজিতে সোজা ফরহাদাবাদ। রফিক দাদার বাসায়। আর কিলোমিটার পাঁচেক। এরপরই মওলার দরবার। গোসল সারলাম। রফিক’দা আতিথেয়তার অবতার। সেই সকালেই বিরিয়ানি খাওয়ালো। ভারী ভুঁড়ি নিয়ে রওনা হলাম।  \n\nঝংকার মোড়ে দাঁড়িয়েছি। আর তিন কিলোমিটার। মোড়ে একটা ফটক। বিশাল গেইট। গেটের গায়ে এক শাহানশাহের নাম খঁচিত। বাদশার বাদশাহী ফটক। আবার সিনজি নিলাম। বা দিকে বসেছি। ইচ্ছে করেই বসেছি। এদিকে সব দেখা যায়। \n\nবেলা বেড়েছে অনেকটা। বৃষ্টি বিধৌত আকাশ। পিচঢালা কালো পথ। দুদিকে সমৃদ্ধ সবুজ। উপরে তাকালাম। মওলার দরবারী আকাশের অসীমতা দেখব। তখনি দেখলাম গম্বুজের মাথা। গম্বুজের রঙটা ঠিক চিনি না। হালকা মেরুন। সাথে হালকা গোলাপি। দুটো মিশলে যা হয় সেই রং।  অপরিচিত রং। তাই তার নাম দিয়েছি- ভাণ্ডারী রং। \n\nশেষ মোড়ে থামলাম। সিনজি বিদায় করব। মাটিতে নামছি। ভেতরটা পুড়ছে। প্রতিবার এমন হয়। এ মাটিতে পা দিতে কুণ্ঠিত হই। ইমাম আলা হযরত বলেছেন না – হেরেম কি জমিঁ অর কাদাম রাখকে চালনা, আরে ছের কে মওকা হ্যাঁয় ও জানে ওয়ালে।  মানে- পবিত্র ভূমিতে মাথায় হেঁটে চলতে হয় হে পথিক!\n\nএ মোড়েও একটা ফটক। দরবারের সীমা শুরু। চোখের সীমা। চোখের আড়ালের সীমা তো মহাকাল ব্যাপী। যাহোক, আজ জুমা বার। এখান এগারোটা। ভাবলাম মসজিদ যাই। নামায পড়ি। ধীরে স্থির হই। হৃদয় প্রস্তুত করি। এরপর জিয়ারতে যাব। যেয়ে অবাক হলাম। এখনো আড়াই ঘণ্টা বাকি। দেড়টায় জামাত। ইতোমধ্যে মসজিদ ভর্তি। মানুষ গজগিজ করছে। অথচ কোনো অনুষ্ঠান নেই আজ। অবশ্য, এটি মওলার দরবার।  এখানে প্রীতিটি দিন উৎসবের। প্রতিটি রাত সাধনার। \n\nআমি ঢাকার পাবলিক। পাবলিক বাসে চড়ে অভ্যস্ত। ঠেলাঠেলি ভালো জানি। সে অভিজ্ঞতা লাগালাম। ঢুকে পড়লাম ভিতরে। নামায শেষে বেরোলাম। তানভীর কল করেছে। কয়েকটা মিসড কল। এলাকার ছেলে। আমিই আসতে বলেছিলাম। ছেলেটা সম্ভাবনার। একটু ঘষলেই ঝলঝল করবে। \n\nবিকেল চারটা বাজল। ভাণ্ডারের অলিগলি ঘুরছি। কড়া রোদে পুড়ছি। এখনো জিয়ারতে যাই নি। সাহস হচ্ছে না। রফিক’দা সাথেই ছিলেন। ধমকে উঠলেন। টেনে টেনে জিয়ারতে নিলেন। \n\nমওলার সামনে দাঁড়ালাম। এক সময় কাঁদতাম। ডাকতাম। চাইতাম। ইদানীং মরেছি। পচেও গিয়েছি। আগের কিছুই হয় না। মূর্তি হয়ে যাই। কথা আসে না।  না মুখে, না মনে। ঠায় দাঁড়িয়ে থাকি। আসলে, এঁনাদের কাছে চাইতে নেই। আমার ক্ষমতাই বা কতটুকু! কীবা চাইতে পারব! তিনি জানেন কী প্রয়োজন। তিনি তো পিতা, আশ্রয়। তাই চুপ থাকি। আসামীর অনুতপ্ত অনুভবে। \n\n___\n\nপরদিন আবার গেলাম। সাথে রফিক’দা আছে। আছে আসিফ। জামেয়ার ছাত্র সে। দারুণ লিখে। একটু পরিচর্যা দরকার। বয়সে ঠিক হবে। যাহোক, সারাদিন গেল। সন্ধ্যা হয়েছে। রফিক’দা ব্যবসায়ী মানুষ।  তিনি ফিরলেন। আসিফ সহ ঘুরছি। বললাম- চল মোটা, বাবা ভাণ্ডারীর কাছে যাই। আসিফ আমার আদুরে। বিশাল স্বাস্থ্য। তাই ‘মোটা’ ডাকি।\n\nআসিফ বলল- দাদা! একটা কথা বলি? \n\n- বল। \n\n- আসলে… দেখে, সাথে থেকে কেউ বুঝেব না আপনি রেযাখানি। ভাববে ভাণ্ডারী। \n\nহাসলাম। রেযাখানি শব্দটা নেতিবাচক। বিরুদ্ধবাদীরা বলে। ইমাম আলা হযরত এঁর অনুসারীদের বলে। আসিফ মজা করেই বলেছে। রসিকতাটা গ্রহণ করলাম। তাই হেসেছি। বললাম, \n\n- প্রেমে পার্থক্য নেই। বিভাজন নেই। প্রেমের সামগ্রিক শিক্ষাই হচ্ছে হারানো। নিজেকে হারিয়ে ফেলা। যদি দরবার হয় মুনিবের। ইমাম শাফিও নাভিতে হাত বাঁধতেন। যখন ইমামে আযমের জিয়ারত যেতেন। অথচ তাঁর মাযহাবে নাভিতে হাত বাঁধে না। এটাই তাসাউফ। এটাই সুফিধারা। \n\n- তাই বলে আপনার মত দেখি নি কাউকে।  \n\n- আলা হযরত বলেন না- তুঝছে কুত্তে হাজার ফিরতে হ্যাঁয়। মানে, আমার মত হাজার কুকুর এভাবেই ঘুরছে। তাঁদের না দেখাটা আমাদের সীমাবদ্ধতা। আমরা দ্রুত সিদ্ধান্ত নেই। চটকরে সমাধানে পৌঁছাই। এ জন্যই সব গুলিয়ে ফেলি। আল্লাহ্ও বলেছেন- হে মানবজাতি! তোমরা বড়ই তাড়াহুড়ো। এ তাড়াহুড়ো থেকেই তর্ক। বড়ছোট মাপি। ফেসবুকে রাজ্য উদ্ধার করি। আসিফ, ভাই আমার। দেখতে শিখো। দৃষ্টি ও দৃষ্টিকোণের পার্থক্য বুঝো। \n\n- কিন্তু এই যে এটা-ওটা হচ্ছে। এগুলোকে কী বলবেন? \n\n- প্রাচীন গাছ দেখেছ আসিফ? খুব প্রাচীন। দেখবে, সেটার গায়ে পরগাছা। শ্যাওলা জমেছে। বাসা বেঁধেছে পাখি। গাছেই খাচ্ছে। নোংরা করছে। এখন দোষ কী গাছের? না পরগাছা, শ্যাওলা, পাখির? এটা দোষ না। এটাই প্রকৃতি, বৈশিষ্ট্য। তুমি বিশাল হলে ছায়া দিবেই। ছায়া যত বিশাল আশ্রয়ের পরিধিও তত বড়। একই ভাবে গাউসে ভাণ্ডার এক মহাকাশ সমান আশ্রয়। এই যে শ্রমিক, মুজুর, দারিদ্র পীড়িত মানুষ। এরা হচ্ছে পরগাছা, শ্যাওলা, পাখি। এরা আশ্রয় নিয়েছে। এ আশ্রয় কিন্তু সুইসাইড বোম্বার বা রগকাটা দল দিবে না। দিতে পারবেও না। কখনো না। এখন, তোমার কী সামর্থ্য আছে এই দারিদ্রগোষ্ঠির আর্থসামাজিক মুক্তি দেবার? এদের শিক্ষিত করার? তোমার মত উচ্চ মানসিকতা সম্পন্ন মানুষ বানাবার? না নেই। আমাদের কারো নেই। এটাই সভ্যতা। প্রকৃতির অলিখিত সংবিধান। তো, তোমার কী অধিকার আছে এ লোকগুলোর আশ্রয় কেড়ে নেবার? এদের কী ইচ্ছে নেই? সাধ নেই? তাঁর কী চায় না আল্লাহ্‌ কে পেতে? মদিনার ঘ্রাণ নিতে? এদের দেবার ক্ষমতা না থাকলে, কেড়ে নেবার অধিকার আমাদের দিল কে? \n\n- তাই বলে সব মেনে নিতে হবে? এটা কী স্বাধিনতার অপব্যবহার না? \n\n-  বিষয়টা এখানেই। আমরা চেঁচাচ্ছি এটা সমস্যা, ওটা সমস্যা। কিন্তু সমাধান কি করছি? কে করলে কতোটুকুই করছি? বলছি না যা হচ্ছে সবঠিক।  কিন্তু বেঠিককে ঠিক কী শুধু মাইকে, আর ফেসবুকে হয়!\n\n- তাহলে? \n\n- এসো, মানুষের মাঝে মেশো। প্রেমে ভাসো। অন্যকে ভাসাও। মা ও সন্তানের মাঝে তরবারি এনো না। এটা প্রকৃতি বিরুদ্ধ। আসিফ! ইমাম আলা হযরত একটা বিষয় খুব ভালোভাবে শিখিয়েছেন।শিখিয়েছেন- যে যতোটুকু মানবিক, সে ততটুকু ধার্মিক। যে মানবিক না, সে ধার্মিক না। তাই, মানুষকে বুকে জড়াও। মানুষের মূল্যবোধ বিনির্মাণ করো। আর শিক্ষাই  মূল্যবোধের প্রধান প্রকৌশলী। শিক্ষা ছড়াও। বৃষ্টির মত ছড়াও। বৃষ্টি ঝরলে সবার জমিতে পরে। হিন্দু-মুসলিম দেখে না। তেমনি তোমার বিস্তার হোক। জ্ঞান সেবার সাধক হও। আর এটাই তাসাউফের; আজমিরের, ভাণ্ডারের, বারেলির, সিরিকোটের মৌলিক পাঠ।\n\n_____\n\nসেদিন সারারাত ভাণ্ডারেই ছিলাম। সৈয়দ আব্দে মুস্তাফা তারেক ভাই এসেছিলেন।  ছিল আরো অনেকে। ভোরে, নামায পরে বেরিয়েছি। সারারাত বৃষ্টি হয়েছে। সকালেও হচ্ছে। ইলশে গুঁড়ি বৃষ্টি।  ভাণ্ডারের প্রথম ফটকে দাঁড়িয়েছি। পাতার ফাঁক দিয়ে ভাণ্ডারী রঙয়ের গম্বুজ দেখছি। বৃষ্টিটা বাড়ল। মোটা মোটা ফোঁটা পড়ছে। \n\nসবাই সিনজিতে উঠেছে। আমি শেষে উঠলাম। বৃষ্টিতে আরেকটু ভিজি। আহা! গাউসে ভাণ্ডার!পিতা যেমন লুকিয়ে রাখে সন্তানের কুকর্ম অপার মমতা দিয়ে। তেমনি তোমার মমতা বৃষ্টির মিষ্টিজল হয়ে ঢাকছে পাপী পুত্রের নোনা অশ্রুকে।"
  },
  {
    "1": "কবরে ভূতের ভয়",
    "2": "কবরে ভূতের ভয়\n\n\u003d\u003d\u003d\u003d\u003d\u003d\u003d\u003d\u003d\n\nবেচারি খেয়েছিল বিষ। পুরাই আত্মহত্যা। পাড়ার শেষে গোরস্থান। বেশ পুরাতন। বাঁধাই করা, সুনির্দিষ্ট গোরস্থান না। যে যার মত কবর দেয়। পুরো গোরস্থানই বাঁশ বাগান। পুরাতন কিছু গাছও আছে। জমাট ঝোপঝাড় তো ছিলই। দিনে-দুপুরেও গা ছমছম করত। গোরস্থানের মাঝ দিয়ে রাস্তা। একটা মসজিদ আছে। আছে একটা স্কুল। প্রাইমারি স্কুল।  স্কুল আর মসজিদের মাঝ বরাবর বিশাল খোলা জায়গা। এটা ঈদগা। রাস্তাটা ঈদগা ছুঁয়েছে। ঈদগার ওদিকে, রাস্তার পাশে- বেচারির কবর হল। মানুষ হাঁটতে চলতে কবরটা দেখে। ভয়ে কাঁপে। বুকে থুথু দেয়। লা-হাওলা পড়ে।  \n\nতখন বছরের শেষ। শীত শীত সময়। গ্রামেই ছিলাম। কালেভদ্রে গ্রামে যেতাম। থাকতাম লম্বা সময়। গ্রামে তখন-এখন একটাই বন্ধু আমার। নাম বলব না। সারাদিন একসাথে থাকতাম। কুকামের খুব কমটাই বাকি ছিল- যা করি নি দুজনে। সবচে সহজ উদাহরণ দেই। বিকেলে পুকুরে নামতাম। কাদা মাখতাম গায়ে। পুকুরপাড়ে গা শুকাতাম। কাদা জমে হতাম মূর্তি। সন্ধ্যা নামত। এগোতাম গোরস্থানের দিকে। \n\nসন্ধ্যায় লোকে কম থাকে। তখন এতটাও ডিজিটাল ছিলাম না। কেউ নামায পড়ে। কেউ মাঠ থেকে ফিরেছে। গোসল করে। চা-মুড়ি খায়। এরপর হেলেদুলে বেরোয়। হাটে-বাজারে যায়।  কেউ যায় গেরোস্থের কাছে। দিনের মজুরী তুলতে। \n\nএই সন্ধ্যা-সময়টা ছিল আমাদের। মানে দুই বন্ধুর। লোক কম থাকত। হঠাৎ দু’এক জন পথচারী মিলত। কিছুই করতাম না। গোরস্তানের রাস্তায় মূর্তির মত দাঁড়াতাম শুধু। পথচারী দেখত আমাদের। এই ধরুন হাত বিশেক দূর থেকে। এরপর হত দেখার অবস্থা। কারো হাঁটু কাঁপে। কেউ চ্যাঁচ্যাঁয়- ও আল্লাহরে! বাঁচাও রে! এবং সবাই শেষ এক কাজেই করে। ঝেরে দেয় দৌড়। সে কী দৌড় রে বাবা! ভীতু খরগোশ এমন দৌড়ায় না হয়ত।  মানুষের মনে কতটা ভয় জমা থাকে- তখন বুঝেছিলাম। \n\nএকটা ঘটনা বলি। এরপর মূল গল্পে ফিরছি। গোরস্থানের পাশেই ছিল নদী। মরা নদী। মাস তিনেক পানি থাকে। এরপর খেলার মাঠ। অবশ্য নদীটার আরেকটা ব্যবহার ছিল। নদীটা ছিল সুবৃহৎ গণশৌচাগার। শৌচাগার মানে টয়লেট। টয়লেট করতে করতে খোলা আকাশের তারা গুণবার সুবিধা সম্বলিত গণশৌচাগার। কবি হবার নৈসর্গিক সুযোগ। লোকে খুব আনন্দে ব্যবহার করত।  আহা কী আনন্দ আকাশে বাতাসে- এ গান গাইত কিনা, জানা নেই অবশ্য। \n\nসেদিনের টার্গেট নদী এলাকা। রাস্তায় আর যাওয়া যাচ্ছে না। ফিসফাস বাড়ছে। মানুষের কৌতূহল ভয়ংকর জিনিষ। ঘনঘন গেলে পিটানিও খেতে পারি।  তো- নদী এলাকায় দুজনে। আকাশে ভরা চাঁদ। আমাদের মূর্তিদেহ বেশ চকচক করে। পায়ের শব্দ শুনলাম। কেউ আসছে। বন্ধুকে বললাম- ‘তুই খাঁড়ে থাক, মুই বসি আছো’। আমার বন্ধু লম্বা, ছিপছিপে। তালগাছের মত। আমি বেঁটেখাটো। দশাসই ভুঁড়ি। বসলে আরো বাড়ে। \n\nকথা মত কাজ। বন্ধু দাঁড়িয়ে। আমি বসে। দুজনে শ্বাস নিচ্ছি। যতটা জোরে সম্ভব। জাতে পেট আর বুকের ছাতি বড় দেখায়।  বিকট শব্দ হচ্ছে- হাহ হাস হাহ হাস হাহ। আফ্রিকান গণ্ডারের মত। আমাদের মক্কেল মশাই কাছিয়ে এসছে। দুটি মূর্তির মত কিছু দেখতেও পাচ্ছে। সন্দেহে পড়ে গেল। তখনি ঘটলো বিপত্তি। কে জানত মক্কেলের হাতে টর্চ থাকবে! সেটাই টিপল সে। আলো ছুটল গুলির গতিতে। এক্কেবারে আমাদের গায়ে। অবস্থা তখন বেগতিক। দৌড়ে ভাগব সে উপায় নেই। চোখে দেখি না কিছু।  অন্ধাকারে চোখে আলো পড়লে দেখা যায় না। সেকেন্ড পাঁচেক গেল। আলোটা সরলো। বা নিভল। আমরা ভয়ে শেষ। আজ নিস্তার নেই। পরিণতি বরণে প্রস্তুত। কিন্তু কেউ আসছে না। চ্যাঁচামেচি নেই। নিয়মিত বিরতিতে একটা শব্দ শুনছি শুধু- ধপাস! ধপাস! \n\nচোখ এতক্ষণে সয়ে আসছে। বন্ধুর সাহস বেশী। এগিয়ে গেল। আমাকেও ডাকলো। গেলাম। লোকটা যেখানে ছিল সেখানে দাঁড়ালাম। কেউ নেই। একটা টর্চ মাটিতে পরে।  বন্ধু নিল সেটা। আমাদের বিপরীতে, মানে লোকটা যেদিক থেকে এসছিল- সেদিকে তাক করল। বোতাম টিপল। যা দেখলাম তার বর্ণনা এমন- একটা মধ্যবয়স্ক লোক দৌড়াচ্ছে। কিন্তু ভারসাম্য নেই। বা রাখতে পারছে না। দশ হাত অন্তর ধপাস ধপাস পরছে। ধপাস ধপাসের উৎস বুঝলাম।  লোকটা যত দূর যায় ততই ঢুলে। ধপাসের পরিমাণ বাড়ে। শেষে দেখলাম- বেচারার লুঙ্গিটা আর দেখা যাচ্ছে না। কখন খুলেছে কে জানে! কে রাখে সে খবর। পালাতে পারলেই বাঁচে।   \n\nআমরাও পালালাম। এখানে থাকাই বিপদ। বাকিটা জানলাম সকালে। কাহিনী এমন- মংলু গেছিল নদীতে। পরম প্রকৃতির ডাকে। যেয়ে দুটা জ্বীন দেখেছে। একটা ইয়া লম্বা, মেঘ ছুঁইছুঁই (আমার বন্ধুর কথা বলছে)। আরেকটা হাতির চাইতেও মোটা (মানে আমি)। মোটা জ্বীনের ভুঁড়ি ফুটবলের মত লাফায়। মংলুর হাতে টর্চ ছিল। সেটা জ্বীনেরা নিয়েছে। খুঁজে পাওয়া যাচ্ছে না। মংলু দৌড়ে বাড়ি ফিরেছে। কিন্তু ছিল জন্মদিনের পোশাকে। মানে- নিচের দিকে পুরাই ফাঁকা। বড়কথা হচ্ছে- মংলু এখন অজ্ঞান। মাঝে একবার জ্ঞান ফিরেছিল। কাহিনী বলতে বলতে আবার জ্ঞান হারিয়েছে। আরেকটা তথ্য- মংলুর লুঙ্গি মিলেছে। বেচারা পেটে এত চাপ ছিল যে- দৌড়াতে দৌড়াতে ছেড়েছে সব। লুঙ্গিটা আর ব্যবহার উপযোগী নেই।  ৫৭০ সাবানেও গন্ধ যাবে না।  \n\nএমন কুকাম করেছি তখন। মূল গল্পে আসি। সেই বিষ খাওয়া গল্পে। তো- মহিলার কবর রাস্তার ধারে। লোকে ভয় পায়। অনেকে অদ্ভুত শব্দ শুনে। সন্ধ্যার পর খুব একটা মাড়ায় না সেদিকে কেউ। আমার বন্ধু লৌহধাতু। আজব চিজ। কিছুই ডরায় না। আমি ভেড়ার মত। সামনেরটা পিছে পিছে যাই। মানে বন্ধু যেদিকে যাবে- আমিও যাব। তখন গ্রামেই ছিলাম। বন্ধু ডাকলো। গেলাম। জানালো- কবরের রহস্য উদ্ধার করবেই করবে। জিগালাম কোন কবর, কী রহস্য? বলল- ‘বিষ গেলা কবরের শব্দের উৎস রহস্য’।  সে যাবেই। আমাকেও নিবে। কী আর করা! আমি নিরুপায়। \n\nসে রাতেই বেরোলাম। হাতে টর্চ। এক প্যাকেট মুড়ি। কয়েকটা কাঁচা মরিচ। বন্ধু জিগালো- ‘মুড়ি কেন?’ তাকে ভুঁড়িটা দেখালাম। বললাম- ‘কত রাত থাকি কে জানে, ক্ষুধা তো লাগবেই’। আসলে কথা ভিন্ন। মুড়ি চিবালে শব্দ হয়। আশপাশের শব্দ শোনা যায় কম। গোরস্থানে ঝিঁঝিঁ, শেয়াল ডাকবে। ভয় লাগবেই আমার। বলা তো যায় না- কবর থেকে যদি ডাকে কেউ! ডাকুক না ডাকুক- কিচ্ছু শুনতে চাই না। মুড়ি খাব- জগত ভুলে যাব। \n\nরাত এগারোটায় বেরোলাম। ঈদগার কোণে একটা পুরাতন কূয়া। ব্যবহার হয় না। ওটাতে হেলান দিলাম। বন্ধুর কুতকুতে চোখ। পুরো গোরস্থান দেখছে। আমি মুড়ি চিবোতে মনোনিবেশ করলাম। সাথে মরিচ কামড়াচ্ছি। ভয় আর মরিচের কম্বিনেশন হল দারুণ। শীতের রাতেও ঘাম ছুটলো। আরেকটা ফলাফলও পেলাম। দুই মাড়ি ছিলে গেছে। আধকেজির মত মুড়ি চিবিয়েছি। মাড়ি এখন করছে আহাজারি।\n\nতখনি বন্ধু গুঁতালো। বলল- ‘শুনেছিস?’ আমার রোম দাঁড়িয়ে গেলো। মুড়ির বদৌলতে শুনি নি কিছুই। বললাম- ‘তুই শুন, আমি বাড়ি যাব, ও আম্মা আমারে নিয়া যাও, আম্মা গো’। বললেই তো যাওয়া যায় না। একা যাবার সাহস নেই। হাত পা অবশ হচ্ছে। বেশী করে মুড়ি চিবাতে লাগলাম।  \n\nএবার চাপা চিৎকারে ডাকলো বন্ধু। লাফিয়ে উঠলাম। কবরের দিকে ইঙ্গিত করল সে। তাকাতে চাচ্ছি না। কিন্তু কৌতূহলের কাছে হারলাম। বন্ধু টর্চ জ্বালিয়েছে। এক্কেবারে কবরের ওপর। কবরের পায়ের দিককার মাটি কিছুটা নড়ছে। খুবই অল্প অল্প করে। কত সময় গেল জানি না। চোখ সেঁটে গেছে। নড়াতে পারছি না। \n\nহঠাৎ বেরোলো সেটা। ইঞ্চি দশেক দীর্ঘ। তিন-চার ইঞ্চি ব্যাস। কেমন যেন লোমশ কালো। শুয়ে শুয়ে বেরোচ্ছে। বুকে ভর দিয়ে। বেরিয়েই টর্চের দিকে তাকালো।  জ্বলে উঠল দুটো চোখ। এরপর চ্যাঁচ্যাঁলো- চিক! চিক! চিক! \n\nব্যাস! বহুত দেখেছি। আমারে আর পায় কে! দিলাম চিৎকার- ওরে খোদারে...! সাথে লাগালাম দৌড়। দৌড়ে আমার কত প্রতিভা সেদিন জেনেছি। এক দৌড়ে পাড়ায় ঢুকলাম। প্রথম ঘরটাই মসজিদের মুয়াজ্জিনের। দরজায় পেটাতে লাগলাম। মুয়াজ্জিম বেরোলো। এরপর মনে নেই। \n\nচোখ খুললাম। দেখি মুয়াজ্জিনের কোলে আমি। তার হাতে পানির গ্লাস। পানি খেলাম। পুরো জগ সাবাড় করলাম। সে জিগালো ঘটনা কী। জানালাম সব। শুনলো সে। বলল- “সব বুঝলাম, কিন্তু তোমার বন্ধু কই?” আসলেই তো! বন্ধু কই?  ভাল্লুকের গল্পের মতই বন্ধুরে ফেলে ভেগেছি। \n\nমুয়াজ্জিন ক’জনকে জুটালো। গেলাম গোরস্থানের দিকে। খুঁজতে হল না। বন্ধু আগের জায়গায় দাঁড়িয়ে। নড়ছে না। বিদ্যুতের খাম্বা যেন। ডাকলাম তাকে। সাড়া নেই। বাকিরাও ডাকলো। উত্তর নেই। জড়াজড়ি করে বন্ধুকে ঘাড়ে নিল সবাই। মুয়াজ্জিমের ঘরে আনলো। বিছানায় শোয়ালো।  \n\nআধঘন্টা বাদ কথা বলল সে। ডাকলো আমাকে। ঘরে কেমন একটা গন্ধ পেলাম। উৎকট গন্ধ। কিন্তু কিসের বুঝছিলাম না। বন্ধু বলল- ‘দোস্ত আমার কাপড় পাল্টায় দে, শীতের রাতে ভেজা কাপড়ে ঠাণ্ডা লাগে’।  ভেজা কাপড়! মানে কী! \n\nতাকালাম প্যান্টের দিকে। গন্ধের উৎস সাথে সাথে বুঝলাম। আমার লৌহধাতু, অসমসাহসী বন্ধু- ভয়ে প্যান্ট গিলা কার দিয়া! \n\n{পরে অনেক খুঁজে জেনেছি- সে রাতে কবরে আদতে ভূত ছিল না।  ধেড়ে ইঁদুর বেরিয়েছিল। শব্দের উৎস ছিল- ধাড়ি ইঁদুরের চিক চিক চিক। }\n\n \n\nখা খা বক্ষিলারে খা... কথাগুলো চেনা চেনা? এটা মন্ত্রের লাইন। খুব পরিচিত। দু’একবার শুনেন নি- এমন না। এ মন্ত্র কাদের? বেদে ওঝাদের। বেদে কারা? \n\nবেদেরা যাযাবর সম্প্রদায়। নৌকায় বসবাস। ভিটে-বাড়ি নেই।  সাপ ধরত। বিষ নামাত। বাতের ব্যথা, দাঁতের পোকা, ভূতের ছ্যাকা তাড়াত। মনে পরেছে? জ্বী, আমরা সবাই জানি। \n\nএখন প্রশ্ন করি, বাতের ব্যথায়, দাঁতের পোকায় বেদের কাছে কি যান এখনো? না, যান না। কারণ এসব সেকেলে। কুসংস্কার। ডিজিটাল বাংলায় অচল।  মনে এসব ধারণাই আসছে। \n\nজ্বী, আপনার ধারণা সত্য। জনসংখ্যা বেড়েছে। সভ্যতা বদলেছে। বন কমেছে। প্রাণি বিলুপ্ত হচ্ছে। এখন কল্পনায়, এলিয়েন ঘুরপাক খায়। শ্যাওড়া গাছের পেত্নীর ভয় শ্মশানঘাটেও নেই। সেখানে ল্যাম্পপোস্ট জ্বলে।  আলো-ছায়া খেলে। মানুষ এখন অতি-যুক্তিবাদী প্রজাতি। \n\nযাকগে, বেদের এ লেখায় নায়ক-খলনায়ক না। একটা ধারণা তৈরী করলাম মাত্র। আজকের কথা আপনাকে-আমাকে নিয়ে। আমাদেরকে নিয়ে।  ফেবু ফ্রেন্ডলিস্টে প্রায় সবাই সূফীপন্থী, আহলে সুন্নাত ধারার। কেউ পুরোপুরি, কেউ জীবনের চাপে মাঝারী, কেউ কেউ দরদী। এই দরদীরা নিরব থাকে। কথা কয় না। সমাজ ও পরিবেশের দায়ে চুপ থাকে। কিন্তু বুকে-মস্তিষ্কে আজন্ম ও মৃত্যু সূফিধারা লালন করে।   \n\nতো, আমাদের সবারি অবস্থা সেই বেদের মত। বিলুপ্ত সম্প্রদায়। কবি নজরুল বলেন- সংখ্যায় মোরা বাড়িয়া চলেছি গরু-ছাগলের মত। জ্বী, আমাদের সংখ্যা বেড়েছে। মুসলিম বেড়েছে। কিন্তু মানুষ বাড়ে নি।  মানুষ বাড়লেও মুমিন বাড়ে নি। \n\nকী, গুবলেটে লাগছে কথাগুলো? ভাইরে, লবণ আর চিনি দেখতে এক। সাদা। কিন্তু স্বাদে আলাদা। আসুন খুলে কই। \n\nএ দেশে শাহজালালের। এখানে প্রত্যেক মুসলমান অবচেতনে সূফীধারা প্রভাবিত। মস্তিষ্কের দুটি অংশ। এক, চেতন- যেটা বাহ্যিক জগত। আমরা যা দেখতে চাই এবং দেখি, এটাই চেতন। দুই, অবচেতন- আমরা না চাইতেও যা দেখি; সেটাই অবচেতন। আপনি জানেনও না আপনার নানীর কপালে কটা চুল। কিন্তু আপনার অবচেতন জানে। সে গুণে রেখেছে।  অচেতনকে সচেতন মন জানেই না। এক ঘরে বসবাস, তবুও জানি না তার চলছে নিঃশ্বাস- বিষয়টা এমন। \n\nযাহোক, সাইকোলজি ছাড়ি। দেশের ৯৮ ভাগ মুসলিম শাশুড়িকে দেখেই সালাম করে। সেটা মাছের মাথার লোভেই হোক না কেন। এই যে সালাম করা, কদমবুচি করা- এটা এলো কোত্থেকে? ৯০ ভাগ জানে না। এটা এসছে আমাদের আচার-সংস্কৃতি থেকে। এ সংস্কৃতি এলো কোত্থেকে? ইসলামি মূল্যবোধ থেকে। ইসলাম পেলেন কোথায়? টুকরা টিভি বা টাই-তোয়াই থেকে? না, ইসলাম এনেছেন বাবা শাহজালালেরা, সূফীরা।  \n\nএই যে না জেনেও পালন করা- এটাই অবচেতন। আর এখানেই লবণ-চিনির তফাৎ। বেড়েছি গরু-ছাগলের মত। দেশের সংখ্যা গরিষ্ঠ। কিন্তু বাস্তবতা ভিন্ন।  আমরা লবণ মুসলমান। চিনির মতই সাদা। প্রায় কেউই চেতন ও চেতনায় মুসলিম নই। প্রকৃত মুমিনের সংখ্যা এদেশে হিন্দুদের থেকেও সংখ্যা লঘু।\n\nযেমনটা বলছিলাম- বেদেরা বিল্পুপ্ত, আমরাও বিলুপ্ত। দিনে দিনে মাকাল ফল হচ্ছি। বাহিরে খোলস চমৎকার, ভেতরে নিরেট অন্ধকার।  এজন্যই আমরা আজ দেশের মূল স্রোতের কাছে সেকেলে, কুসংস্কারি, ডিজিটাল বাংলায় অচল। বেদেরা বিবর্তিত, পরিবর্তন হয় নি; আমরাও হই নি। \n\nআজকের বাংলায় দিনে দিনে সূফীমত পিছাচ্ছে।  লক্ষ্য করেছেন কি? সুশিক্ষিত মানুষ সালাফি হবে, সেকুলার হবে, এমনকি সেলফিশ অজ্ঞেয়বাদী হবে- কিন্তু সূফীপন্থী হবে না।  রাজনীতিবিদ, প্রফেসর, ডক্টর, আমলারা নতুন যে বাংলাদেশ গড়বে সেখানে তারা সবার পক্ষে বলবে, মাজারী কুসংস্কারাচ্ছন্নদের কথা বলবে না। সব অনুমতি দিবে, আমাদেরকে দিবে না।\n\nডিসি, টিএনও, ওসি, এসপি যদি ঘৃণা করে সূফীমত, আপনি আমি ওরশ-ওয়াজ-মিলাদ আর জুলুস করতে পারব? লক্ষ লক্ষ লোকের জুলুস হয়, তবু প্রতি বছর রুট পারমিট কমে, কেন কমে? আমাদের লক্ষ কোটি জনতা, কিন্তু পারমিট বাড়ানোর ক্ষমতা যার হাতে- সে সুন্নিদের ঘৃণা করে। বছর বছর জুলুস লোকসংখ্যায় বড় হয়, কিন্তু মিডিয়া কাভারেজ প্রতি বছর কমে!\n\nকারণটা একই।  সাংবাদিক, এডিটর, প্রকাশক ও বুদ্ধিজীবিরা আমাদেরকে পাত্তা তো এখনি দেয় না, সামনে করবে কী!\n\nদোষ এদের না, দোষ আমাদের।  আমরা পিছিয়ে পড়া জনগোষ্ঠীর জন্য বহু প্লাটফর্ম তৈরী করে রেখেছি বলেই তাদের সংখ্যা বাড়ছে।\n\nঅথচ শিক্ষিত, প্রভাবক, রুচিশীল মানুষের জন্য প্লাটফর্ম বানাইনি, তাদের আগের প্রজন্ম আমাদেরই ছিল, কিন্তু পরের প্রজন্ম আমাদের পথে বাঁধা হচ্ছে।\n\nঅথচ, দেশের প্রভাবক সমাজে এখনো অসংখ্য সূফিপন্থী, সুন্নি। নিজের নিজের মত করে থাকেন। নিজ সমাজে কাউকে সূফিপন্থার কথা বলতে পারেন না। বললে তো কোথাও গিয়ে বসতে হবে, বসার জায়গা নেই। সমাজতন্ত্রীদের আছে, কথিত প্রগতিশীলদের আছে, জামাতি ও সালাফিদের তো বহু আগে থেকেই আছে। প্রায় প্রত্যেক অসুন্নিদের আছে।  আছে অন্যান্য ধর্মাবলম্বীদেরও অভিজাত সেন্টার। সবারই আছে। আমাদের নেই।\n\nকল্পনা করুন তো- সূফিত্ব, সূফিধারা নিয়ে কথা বলার একটা মুক্ত জায়গা। অভিজাত, রুচিসম্মত, সুসজ্জিত। সবটুকু শীতাতপ নিয়ন্ত্রিত। গ্রিন টি আর কফিতে চুমুক দেয়ার সুযোগ। পাশে একটা লাইব্রেরিতে থরে বিথরে সূফী বই- বাংলা, ইংরেজি, আরবি... পড়ার সুযোগ, বাসায় নিয়ে যাবার সুযোগ, ফ্রেশ কপি কেনার সুযোগ, কলম-খাতা... সারাটাদিন খোলা।\n\nআবার আড্ডা আছে।  আসবেন সূফিরা, কবিরা, লেখক-আলিম-গবেষক-অধ্যাপক- অভিজাত শ্রেণী; এক কথায় প্রভাবক মানুষ। যারা একটা পরিবেশের অভাবে বসতে পারেন নি। আসছেন শিক্ষার্থী আর আামাদের মত সাধারণ তরিকতপন্থী মানুষ। \n\nরাত এগারোটা পর্যন্ত। প্রতিদিন, কেউ না কেউ, কিছু না কিছু। কোন বাঁধা নেই, কৃত্রিম নিয়ম নেই। দরবার, দল, তরিকা, মাজহাব, মাসলাক, সংগঠন- তফাত নেই।\n\nকনফারেন্স রুমঃ প্রকাশনা, পুরষ্কার বিতরণ, আধুনিক জীবন ম্যানেজমেন্টের কোর্স ও ওয়ার্কশপ, ক্যালিগ্রাফি, নাতের চর্চা, মোরাকাবা, তিলাওয়াতের কোর্স, সূফি বইর পাঠচক্র, এমনকি ইলমি কিছু কোর্স করার সুযোগ। দেশকে প্রভাবিত করবে, জাতি গড়বে এমন কিছু মানুষ তৈরি হবার, নেটওয়ার্ক করার সুযোগ...\n\nঠিক এটাই। তাসাউউফের একটা এলিট ক্লাব। সাহসটা করতে চাচ্ছেন কয়েকজন সৃষ্টিশীল সূফিপন্থী। অভিজাত ক্লাব বা সেন্টারের খরচ যেভাবে চলে, সেভাবেই চালনো। সদস্যদের চেষ্টায়। \n\nকিন্তু আছে বাঁধা: আমাদেরই কিছু মানুষ সর্বশক্তি দিয়ে সমস্যা খুঁজবেন। এটা আমাদের ধরণ। এটা আমাদের স্বভাব। খুঁজলে সমস্যা পাবেনই। মানুষের ভাবনার ক্ষমতা দারুণ।  ষড়যন্ত্রের গন্ধ পাবেন? প্লিজ পাইয়েন না। পেলে আমরা যারা ভয়ে ভয়ে সাহস করছি তারা দৃষ্টান্তমূলক শাস্তি পাবো। এমন বিক্ষত হব, যে আর কেউ বাপের জন্মে আধুনিক সূফি সেন্টার করার কথা ভাববে না।\n\nআসলে কী, জানেন, আমাদের শক্তিও আমরা, দুর্বলতাও আমরা। আমরা সাহস করি বলেই কিছু করে ফেলতে পারি, আমরা বিরোধিতা ও সমালোচনা করি বলেই করতে গিয়ে করি না। পারি না।\n\nঠিক কারো বিরুদ্ধেই নয়। আমাদের নিজেদের আলোকায়ন, আমাদের নিজেদের ভিতরের সৃষ্টিশীল সত্ত্বাকে উন্মোচন... আমাদের কবিদের গড়ে তোলা, আমাদের লেখক, আমাদের সাংবাদিক, আমাদের প্রভাষক, আমাদের সমাজ-নির্ণকদের গড়ে তোলার আন্দোলন। তারা এমনভাবে সূফিত্বকে উপস্থাপন করবেন, যে, কারো বিরোধিতার দরকার পর্যন্ত পড়বে না।\n\nপরামর্শ দরকার, দরকার পরিকল্পনা, স্থান নির্ধারণ... অনেক অনেক কিছুর জন্য শুরু করা দরকার।\n\nঢাকায় দ্য স্পেস সূফি সেন্টারের জন্য মেম্বারশিপ আহ্বান- অনেক ভেঙেছি, টুকরাগুলো লাগুক জোড়া, দেখি ছোট্ট কিছু গড়তে পারি কিনা।"
  },
  {
    "1": "বিরিয়ানি",
    "2": "বিরিয়ানি\n\n\u003d\u003d\u003d\u003d\u003d\n\nকে খান নি বিরিয়ানি? না খেলে দূরে যেয়ে মরেন। আমি দরবারি, মাজারি মানুষ। দরবার মানেই তবারক। তবারক মানেই খিচুড়ি, খোর্মা, জিলাপি। সবাইকে ছাপিয়ে বিরিয়ানি। কখনো ভেবেছেন দরাবারি কালচারে বিরিয়ানি এলো কোত্থেকে? আরবে বা অন্য অঞ্চলে তো এমন নেই। আজ সে কেচ্ছাই হবে।\n\nচলুন, আগে ইতিহাস জানি। ইরান অঞ্চলের ভাষা ফার্সি। ফার্সিতে বিরিঞ্জি ও বিরিয়ান। বিরিঞ্জি মানে চাল। আবার ভাতও হয়। বিরিয়ান অর্থ ভেজে নেয়া। বা রোস্ট করা।  ফার্সির বিরিঞ্জি আর বিরিয়ান মিলে উর্দুতে হয় বিরিয়ানি। ফার্সিতে না হয়ে কেন উর্দুতে হল? অনেকই বলেন বিরিয়ানি পারস্যের খাবার। কিন্তু আজকের বিরিয়ানির অরিজিন ভারতেই। এর পিছনের অবদান মুঘলদের। উর্দু একটা সংকর ভাষা। আরবি, ফার্সি, পুস্ত, তুর্কি, ভারতের আঞ্চলিক শব্দ মিলিয়ে উর্দু তৈরি। উর্দু ভাষার দারুন ইতিহাস আছে। আরেকদিন জানাব। \n\nমশলার দেশ ভারত। বিশ্বের অন্যান্য অঞ্চলে মশলার অত ব্যবহার নেই। ভারতে গোস্তের প্রচলন ছিল। কিন্তু খুব বেশি না। শাকাহারি বা ভ্যাজিটিরিয়ান প্রথা ছিল। মুঘলরা ভারতে আসে। সাথে আসে তাদের কুজিন। কুজিন মানে রন্ধনপ্রনালী। মুঘলদের খাবারে গোস্ত বেশি। মুঘল কুজিনে মিশে ভারতীয় মশলা। তৈরি হয় ভিন্ন কুজিন। যাকে বলে মুঘলাই।  আজকের বিরিয়ানিও একটা মুঘলাই খাবার। \n\nতাজমহল তো জানেন। শাহজাহানের বউর সমাধিস্থল। বউর আসল নাম মমতাজ। মমতাজের তাজ দিয়ে তাজমহল। মমতাজ ছিল প্রজাহিতৈষিণী। সবার খোঁজ-খবর রাখত।  সে একবার সৈন্যদের ব্যারাকে গেল। যেয়ে দেখে অপুষ্টিতে ভুগছে সৈন্যরা। সৈন্যের শক্তি দরকার। শক্তির জন্য আমিষ জরুরী। বুর্চিকে ডাকলেন মমতাজ। বললেন- চালের সাথে গোস্ত মিশাও। সঙ্গে দাও ঘি। ঘিয়ে ভাজা ভাজা হবে চাল-গোস্ত। এরই সাথে মিশানো হল বাদাম। আরো কয়েক প্রকার মশলা। \n\nযদিও ঐতিহাসিকদের বিভিন্ন মত। তবে এটাই বেশি প্রসিদ্ধ। যাহোক, সেই বিরিয়ানির স্বাদ হল সেইরাম! সৈন্যরা তো দিওয়ানা হলই, বিরিয়ানির গল্প গেল রাজদরবারে। সেখানেই থামল না। ছড়িয়ে পরল সারাদেশে। উৎসবের মূল খাবারে পরিণত হল দ্রুতই।  \n\nএবার দরবারে আসুন। সূফীদের খানকাহতে বিরিয়ানি এলো কীভাবে? আজকের খানকাহ আর সে যুগের খানকাহ এক না। সূফীগণই এদেশে ইসলাম আনেন।  মুসলিম বানান। বোম ফুটান নি। বুকে জড়িয়ে, ভালোবেসে বানিয়েছেন। সূফীদের কাজ ছিল দাতব্য নির্ভর। দান, দয়া, শিক্ষা, চিকিৎসা, খাইয়ে, আশ্রয় দিয়ে মুসলিম করেছেন। \n\nসে যুগ ডিজিটাল ছিল না। ছিল না ব্রয়লার মুরগী। গোস্ত ছিল অসুলভ। আজকের যুগে চাইনিজ-চাওমিন, বার্গার, পিৎজা যেমন সাধারণের ধরাছোঁয়ার বাইরে। কিন্তু জিভে জল আনে। ঠিক সে যুগে বিরিয়ানিও ছিল তেমনি। \n\nআর এখানেই সূফী খানকাহতে বিরিয়ানির প্রবেশ। মাসিক-সাপ্তাহিক হলকা হয় খানকাহে। হলকা সূফীদের সমাবেত অনুষ্ঠান। আজকের সেমিনার-সেম্পজিয়াম বলতে পারেন। জিকির হত, মিলাদ হত, বক্তব্য হত, আলোচনা হত। একেই হলকা বলে। হালকা না কিন্তু।  অনুষ্ঠান শেষে হত তবারক বিতরণ। তবারক সবাই নিত। আসত দরিদ্র মানুষও।\n\nসূফীগণ এখানেই সিদ্ধান্ত নেন। সপ্তাহে অন্তত একটা দিন হলেও দরিদ্ররা যেন ভাল খাবার পায়। সেরা খাবারটা পায়। অপুষ্টিতে যেন না ভুগে।  পেটপুরে খাওয়ানো হত গরিবদের। এভাবেই শুরু হয় খানকাহে বিরিয়ানির প্রচলন। খাজা গরিবে নেওয়াজ, দাতা গঞ্জে বখস লাহরি সহ সারা ভারতেই সূফীদের খানকাহে দিনে মণকে মণ খাবার রান্না হয়। কেন? পীর সাহেব কী নিজেই সব খান? সূফীদের দাতব্য, মানবতা কেন্দ্রিক মানসিকতার ছাপই হচ্ছে এই ব্যবস্থা। মানা না মানার সিদ্ধান্ত আপনার। আমার তর্ক ভাল্লাগে না। \n\nএবার আজকের দিনে আসুন। আগে ছিলাম মাছে-ভাতে বাঙালি। এখন ব্রয়লার-মিনিকেটে ডিজিটাল। আগে অপুষ্টিতে ভুগতাম। এখন ভুগি বহুমুত্রে। মূত্র মানে প্রসাব। বেশি প্রসাব করাই বহুমূত্র।  পরিচিত শব্দে ডায়বেটিকস। আরো আছে হার্টব্লক, হাই প্রেসার। সচেতনরা তাই হাই ক্যালরি এড়ায়। এক বুড়া আর বড়লোক মানুষ। আমার পরিচিত। শরীরে নানান অসুখ। তিনি মাহফিলেই যান না। অথচ পাক্কা সুন্নি।  জিগালাম কারণ কী? উত্তর- বিরিয়ানির ভয়ে। তবারক ফেলতেও পারে না। গিলতেও পারে না। সে ভয়ে যাওয়াই কমিয়েছে। \n\nএকটু ভাবুন তো। সে সময়ে সূফীগণ সিদ্ধান্ত নিয়েছেন সময়ের তাগিদে। সে সিদ্ধান্ত কালচারে পরিণত।  বলছি না কালচার বাদ দিতে। নিজে আমি গোঁড়া কালচারি। কিন্তু সময়ের সাথে বদলানো কি জরুরী নয়? মানুষ যা নিতে পারে না- তা জোর করে গিলাব কেন? এতে আমরা কী জনবিচ্ছিন্ন হচ্ছি না? একটা নির্দিষ্ট গোষ্ঠি কি নাক সিটকায় না? আমাদের ছোটলোক ভাবে না? উত্তরগুলো নিজেই ভাবুন প্লিজ। \n\nটাঙ্গাইলের সন্তোষ এলাকা। মওলানা ভাসানির মাজার। জিয়ারতে গিয়েছিলাম। তাঁর নাতির বাসায় দাওয়াতও খেয়েছি। আমার অন্যতম সৌভাগ্য সেটা। যাকগে, তাঁর জিয়ারত শেষে বেরোচ্ছিলাম। দরজার বিপরীতে একটা গাছ। বেশ মোটা। সেটাতে একটা সাইনবোর্ড। লেখা আছে- আমার দরবারে যেই আসুক, অভুক্ত হলে খাদ্য দাও। জিজ্ঞেস করিও না তার জাত কী? সে মুসলিম কিনা? \n\nঅভুক্ত মানে ক্ষুধার্ত। আচ্ছা, ক্ষুধা কি শুধু পেটেই থাকে? মগজে থাকে না? জ্ঞানের ক্ষুধা হয় না? দর্শনের ক্ষুধা হয় না? চেতনার ক্ষুধা হয় না? \n\nসূফীগণ কি শুধু পেট ভর্তি করেছেন? তাঁরা কি জ্ঞানের দরজা, দর্শন ও চেতনা দেন নি? না দিলে আপনি আমি মুসলিম হলাম কী করে? মদিনা চিনলাম কী করে? কীভাবে জানলাম সূফীধারা ও আহলে সুন্নাত? \n\nএক ডেকচি বিরায়ানিতে আনুমানিক তিরশ হাজার খরচ। এর অর্ধেক খরচে কি স্বাস্থ্যকর খাবার হয় না? স্বাস্থ্যকর খাবার কি তবারক বানানো যায় না? বাকি অর্ধেক দিয়ে কি শিক্ষা, দর্শন, চেতনার সেবা করা যায় না? \n\nএকটা বইয়ে কথা ধরুন। পাঁচ ফর্মার একটা বই। ৬০ গ্রামের অফসেটে ছাপাবেন। মোটা কভার না দিলে এক হাজার কপিতে খরচ হবে তিরিশ হাজার টাকা। দুই ডেকচি বিরিয়ানির স্থানে এক ডেকচি রাঁধুন। বাকি টাকাতে বই ছাপুন। বিনামূল্যে বিলি করুন।  মেধাবীদের শিক্ষা সাহায্য করুন। আজকে যে ছেলে-মেয়ে আপনার অনুদানে বাড়বে- সেই আগামীতে আহলে সুন্নাতের হাল ধরবে। আর বিরিয়ানি রাত্রে খেলে সকালে বের হয়। দুর্গন্ধ ছড়ায়। \n\nআসুন সমাজমুখি হই। জনবিচ্ছিন্নতায় ইসলাম বিশ্বাসী না। ইসলাম জনসম্পর্কে বিশ্বাসী।  নবাব সিরাজ গুটিকয়েক ইংরেজের কাছে হেরেছে। জানেন কেন? তার জনসম্পৃক্ততা ছিল না। এটাই মূল কারণ। \n\nআহলে সুন্নাতকে বিরিয়ানি ডেকচি থেকে বের করুন। ছড়িয়ে যান সমাজ-সভ্যতায়। তথ্য-প্রযুক্তি ও বিশ্বায়নের যুগে। আর কত এড়াবেন সমস্যাকে? সমস্যার সমাধান করাই সমাধান। এড়ানোটা সমাধান না।  দরবারের ধুপকাটির গন্ধে মাদকতা থাকে। কিন্তু মুক্তি থাকে না। মুক্তি থাকে সত্যকে তুলে ধরায়। সময় ও সভ্যতার সামনে। \n\nজানি বেকার চেঁচাচ্ছি। বাকিদের কথা জানি না। কিন্তু যারা যুবক, আপনারা আসুন। চলুন আমরা শুরু করি। কাউকে তো শুরু করতে হবে। আমাদের জাগতে হবে। \n\nকবিতায় আছে না- আমরা যদি না জাগি মা কেমনে সকাল হবে..."
  },
  {
    "1": "মহিষ",
    "2": "মহিষ \n\n\u003d\u003d\u003d\n\nতখন ইন্টারে পড়ছি।  ক্লাস করতাম না। সারাদেশ ঘুরছিলাম। গিয়েছি ৬১ জেলায়। ছোট থেকেই ছিলাম যাযাবর।  এজন্য খেতাব জুটেছে দুটি। এক, ইবনে বাতুতা। দুই, গালিভার ট্রাভেলস। পরিচিত ও বন্ধু মহলে এ নামেই ডাকে। \n\nযাকগে, সেই সময়ের কথা। এক ফেসবুকিয় ভাই ছিলেন। তিনি দাওয়াত করলেন। তার বাসায় না। শ্বশুর বাড়িতে।  এই ভাইকে খুব শ্রদ্ধা করি। তার পরিচয় দেই একটু। দেশের পনেরোটি বড় দরবারে একটির গদিনিশিন তিনি। মানে- পীর সাহেব।  তার শ্বশুর বাড়ি আরেক দরবারে। এবং এ দরবারটি দেশের তিনটি বড় দরবারের একটি।  \n\nসময় মত পৌঁছালাম। মূল দরবারের বহু আগে ফটক। মূল ফটকের কয়েক কিলোমিটার আগে থেকেই মানুষের সুবিশাল সারি (লাইন)। গাড়ি থামল মূল ফটকে। এখান থেকে হাঁটব। দরজা খুলেছি কেবল, অমনি শুনলাম চ্যাঁচামেচি। বিপরীত থেকে পড়িমরি করে মানুষ ছুটছে। যাকে বলে- জান হাতে নিয়ে দৌড়ান। ঘটনা বুঝছি না। একজনকে থামিয়ে জিগালাম। সে থামতে চায় না। শুধু বলে- মহিষ ছুটছে! পাগলা মহিষ ছুটছে! মানুষ মারতাছে! মানুষ মারতাছে!\n\nমহিষ ছুটা স্বাভাবিক। মহিষের মানুষ মারার সাথে ঘটনা কি! কৌতূহল হল। জনস্রোতের বিপরীতে এগোলাম। ঘটনা নিজ চোখে দেখতে। পঞ্চাশ গজ গেলাম। এখানেই মূল কাহিনী। যা দেখলাম তা অবিশ্বাস্য। একটা যুবক মহিষ। চোখ দুটো টকটকে লাল। শিঙ দুটা মাঝারী। মহিষের মাথায় একটা মানুষ। মানুষটার পিছে একটা ব্যাগ। সে ব্যাগে ঢুকেছে একটা শিঙ। কোনোভাবে আটকে গেছে। মহিষ ও মানুষ কেউই তাই আলাদা হচ্ছে না।  মানুষটাকে মাটিতে ঠেসে ধরেছে মহিষটা। আর ছ্যাঁচড়ে ঠেলে নিচ্ছে। এখানে রাস্তা পিচ ঢালা। তবুও খুব অমসৃণ। ফলে মানুষটার চামড়া ছিলে-ছিঁড়ে রক্ত ছুটছে।  \n\nরক্ত ভয় পাই। কি করব বুঝছিলাম না। চেঁচিয়ে বললাম বাঁচান মানুষটারে। কেউ এগোয় না। বলে- পাগলা মহিষে আমারেও মারব। বিবেক মানছিল না। টিভিতে স্পেনের একটা খেলা দেখেছিলাম। ষাঁড়ের সামনে লাল কাপড় দোলায় একজন। ষাঁড় সেদিকেই ছুটে যায়। এখন লাল কাপড় নেই। কাপড়ই নেই। কাঁধের ব্যাগটা নিলাম। একটু এগিয়ে গেলাম। মহিষটার সামনে নাড়তে লাগলাম জোরে। \n\nমহিষের এতক্ষণে হুঁশ হল। নতুন প্রতিপক্ষ পেয়েছে। লোকটাকে ব্যাগটা খুলতে বললাম। বেচারার বুদ্ধি ঠিক ছিল। হুকুম মতই কাজ করল। ব্যস! ছুটে গেল মহিষ। লোকটা বাঁচল। ফাঁদে পরলাম আমি। সিদ্ধান্ত নিয়েছি দৌড়াব না।  মহিষ-মানুষ দৌড় প্রতিযোগিতায় কুলিয়ে উঠব না। ব্যাগটা হাতে নিয়ে এপাশ ওপাশ করছিলাম। মহিষ ছুটে আসে, আমি সরে যাই। এভাবে কয়েকবার হল। \n\nমিনিট খানেক কাটল। এতক্ষণে ফেসবুকিয়ে ভাই এসেছেন। তিনি চেঁচিয়ে উঠলেন। আমাকে সাহায্য করতে বলছেন। তিনি জামাই মানুষ। তার কথায় টনক নড়ল সবার। মহিষটাও হাঁপিয়েছে। নেতিয়ে আসছে। কয়েকজন রশি ছুঁড়ল। আটকালো প্রাণিটাকে। \n\nআমিও ধপ করে বসলাম। বহুত হয়েছে হিরোগিরি। বুকে শ্বাস আসছে না। ফেসবুকিয় ভাই এলেন। প্রায় কোলে করে বাসায় নিয়ে গেলেন। জিরচ্ছিলাম। তখনি এলেন ফেসবুকিয় ভাইর বউর বড়ভাই। যিনি এ দরবারের অনেক পীরের একজন। ফেসবুকিয়ে ভাইকে দেখেই বললেন- জামাই! আমার লাখ টাকার মহিষটা ছুইটা গেছে; আহারে আমার লাখ টাকার মহিষ! \n\nসালাম দিলাম তাকে। জিগালাম- ঐ লোকটার কী অবস্থা? হাসপাতালে নেয়া হয়েছে? তার জবাবে চমকে উঠেছিলাম। আর যাহোক, কোনো পীর সাহেবের এ মানসিকতা মানায় না। কসম খোদার! যদি পারিবারিক সূত্র ও শিক্ষা এবং ইমাম আ’লা হযরতকে না চিনতাম; তবে-  সেদিনের তার কথায় ওহাবি-সালাফি হয়ে যেতাম। তিনি বললেন- রাখো তোমার লোক, আমার মহিষ পাই না, তুমি আছো মানুষ লইয়া। \n\nআচ্ছা, একজন শিক্ষিত মানুষের কথা ভাবুন।  ভাবুন নিরপেক্ষ দৃষ্টিতে। সে কী ভাববে সে পীরের কথায়? মহিষ আগে না মুরিদ আগে? আচ্ছা, মুরিদ ও রাখলাম। মুরিদ আগে না মানুষ আগে? মানুষের চেয়ে লাখ টাকা বেশি! যুবসমাজ তো আর সাধে সালাফি হচ্ছে না। \n\nএদেশে ওহাবি-সালাফি বাড়ছে না। বরং সুন্নিরা কমছে। আর কমাচ্ছি আমরাই। পৈতৃকসূত্রে পাওয়া দরবারিরা। দরবার আমাদের জমিদারি না। পীরেরাও সামন্তবাদি প্রভূ নয়। দরবার-তরিকত আমাদের আমানত। প্রাচীন সূফীদের সংসার-সমাজ-দেশ-মা-মাটি ত্যাগের বিনিময়ে পাওয়া আমানত। আর আমানতের খেয়ানত বিষয়টা ভালো না। \n\nআমাদের এ অসূফী আচরণ, সেবাকে পুঁজিতে পরিণত করেছে। বাবা শাহজালালেরা মা-মাটি ছেড়ে, হাজার মাইল দূরে, শীত-বর্ষা-চৈত্র উপেক্ষা করে, অপশক্তি পরাজিত করে- আমাদের এই সুফলা বাংলার ছায়ায় দিয়েছেন স্নিগ্ধ সূফিধারা ও সুন্নিয়াত।  আর আমরা... বন্ধু! বিবেকের দুয়ারে হানো আঘাত!\n\nপীর ফার্সি শব্দ। মানে- বৃদ্ধ, জ্ঞানী।  বৃদ্ধ মানে অভিজ্ঞ। অভিজ্ঞ-জ্ঞানীর কাছে মানুষ পরামর্শ নেয়। পীরের কাজ কন্সাল্টেন্সি করা, পরামর্শ দেয়া। মুরিদের সমস্যা সমাধান করা। সমস্যা শুধু স্বর্গ ও নরকের না। সমস্যা বেঁচে থাকাতেও থাকে। পীর মুরিদকে সাহায্য করবে। মানসিক, আর্থিক, আত্মচেতনার স্বচ্ছতা দেয়ার মাধ্যমে।  আর্থিক মানেই শুধু টাকা দেয়া না। আর্থিক স্বচ্ছলতার পথ দেখানোই মূল সমাধান। কেউ কাউকে দিলেই অভাব পূর্ণ হয় না। সৃষ্টির অভাব অসীম। এ জন্যই সে অসীম খোদাকে চায়। \n\nযাকগে, বেশি বকছি। শেষ করি। মুরিদের বাচ্চার স্কুল বেতন নেই। আর আমরা লাখ টাকার চাদর চড়াই মাজারে। চাদর চড়াবেন চড়ান, নিষেধ তো নেই।  কিন্তু অপব্যয় কেন? আ’লা হযরত বলেন- একটি চাদর পুরান না হলে দ্বিতীয়টা চড়ান অনর্থক। দরবারগুলোতে যে পরিমাণ মহিষ-নজরানা আসে, তার অর্ধেক অপব্যয় হয়। এটা নিজ অভিজ্ঞতায় দেখেছি।\n\nসেই অর্ধেকে জমান প্লিজ।  বাকি অর্ধেকে ওরস করুন। বাকি অর্ধেক দিয়ে মানবসেবা করুন। একটা ফান্ড বানান। আপনার নিজ দরবারের প্রচারই করুন। আপনি সারাদেশ-পৃথিবীতে ছড়ালে আমি গালিবেরই লাভ। এখানে হিংসে নেই। আপনি আশায়ারি-মাতুরিদি ও মাযহাব-তরিকত মানলেই হল। আপনি যেই হন- আপনার প্রচারেই সুন্নিয়াত প্রচার পাবে।\n\nসূফীরা সেবক মাত্র। খোদার প্রিয়সৃষ্টি আদমের সেবক। মানুষের সেবক। যে আদম সন্তান হয়ে এসেছেন স্বয়ং মদিনা-মুনিব (দ)। \n\nসেবক থেকে ভক্ষক হলে- যতই যাই করি, অদূর আগামীতে আমরা বিলুপ্ত ইতিহাস হব। খাজা বাবা- শাহজালালের আমানতের হবে চরম খেয়ানত।  হবেই না কেন- প্রত্যেক ক্রিয়ারই যে আছে সমান ও বিপরীত প্রতিক্রিয়া।"
  },
  {
    "1": "আমাদৌ বাম্বার সূফি ব্যবসা",
    "2": "আমাদৌ বাম্বা\u0027র সূফি ব্যবসা\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\n- স্যার, আপনি কোন জেলার? \n\nকাজ করছিলাম। পাশ থেকে জিগালো কেউ। তাকালাম। চিনি না। এখানেই এই সমস্যা। প্রায় কাউকে চিনি না। আমাকে সবাই চেনে বা চিনছে। কয়েক মুহূর্ত কাটল। সে আবার জিগালো- স্যারে কি মাইন্ড করলেন? \n\n- দেখুন, এ কোম্পানি যে একটা জেলখানা জানা ছিল না!\n\n- মানে? \n\n- বললেন \u0027কোন জেলার\u0027? মানে বড় জেলার, না ছোট জেলার- এই তো, নাকি?\n\n- কি যে কন স্যার, জিগাইছি গ্রাম কই? \n\n- দোকানের দাঁড়িপাল্লায়। \n\nলোকটা ত্যাঁদড় প্রকৃতির। এড়াচ্ছি বারবার। তবুও নড়ে না। এদিকে আমি আছি ক্যাচালে। খাতা ভর্তি হিসেব। সারা বছর গণিতে ফেল্টুস। গণিতের আশীর্বাদে আদুভাই হলাম। ক্লাস সেভেন সেকেন্ড ইয়ারে পড়লাম (এক ক্লাসে দুবার)। এখন কোম্পানি ধরিয়েছে হিসেবের খাতা।  \n\nওহ! বলাই হয়নি আপনাদের। গালিব এখন চাকর, পেটের চাকর।  চাকরি করি। সকালে যাই। লাখ টাকা গুনি। আর সন্ধ্যায় পাঁচ টাকার লোকাল বাসে চড়ি। আমার ভবঘুরে বেঁচে থাকা এখন লাইফ সাপোর্টে আছে। মরে নি।  সুযোগে বাঁচতেও পারে। যাকগে, লোকটা এখনো দাঁড়িয়ে। জানি কি চায়। আজ একাউন্ট ফাঁকা। টাকা নেই। কিন্তু সে মানবে না। তাই এড়াচ্ছি। লোকটাকে একটা ছড়া শুনালে ভালো হত।  \n\nছড়ার ভূমিকা এমন- ছেলের টাকা দরকার। বাবাকে চিঠি লিখল : টাকা নাই টাকা চাই, ইতি - তোমার আব্দুল হাই।  বাপও কম যায় না। উত্তর পাঠালো : টাকার বড় চাপ, কইরা দিস মাফ, ইতি- তোর বাপ। \n\nআমার চাকরি ওই বাপের মত।  ওয়ার্কার আর মালিকের চাপে চ্যবনপ্রাশ অবস্থা। যাকগে, অফিস শেষ পাঁচটায়। তাড়াতাড়ি বেরোই। ভাল্লাগে না শ্রম-ঘাম-মজুরির জগৎ। আজ বেরোতেই দেখি রাস্তায় অজগর দাঁড়িয়ে। অজগরের আগামাথা নেই। চলছে তো চলছেই। আমাজান জঙ্গলে অজগর থাকে। ঢাকার কংক্রিট জঙ্গলেও আছে। মাইলকে মাইল জ্যামের অজগর। এক গাড়ির নিতম্বদেশে আরেক গাড়ি। এক সুবিশাল যান্ত্রিক অজগরের শরীর যেন। আমাজনের অজগর পশু পেঁচিয়ে গিলে। ঢাকার অজগর গিলে ক্লান্ত শরীরের অপেক্ষা, ঘরে ফেরার আকুতি। \n\nহাঁটতে লাগলাম। অনেকেই হাঁটছে। জ্যাম শেষের অশেষ অপেক্ষায় বিরক্ত সবাই। যদিও আমি নাদুসনুদুস। ভুঁড়িটা আপন মহিমায় প্রকাশিত। তবুও বেশ হাঁটি। পনেরো মিনিটে জনা পঞ্চাশেক পিছিয়ে গেল।  আর হাঁটতে থাকলে দার্শনিক হয়ে যাই। বেঁচে থাকার গণিত মেলাই। \n\nমনে পরল ফেসবুকের কথা। মাস দেড়েক ধরে ঢুকছি না। চাকরিটা মাথা খাচ্ছে। এখন চাইলেও লিখতে পারি না। লেখা আসে না। কোথায় যেন কি হয়েছে আমার! একটা লেখায় সময় লাগে কয়েক ঘণ্টা।  আগে সময় ছিল বিস্তর। মাথায় কবিতা ঘুরত। পৃথিবী উদ্ধারের চিন্তা আসত। অফিসের হিসেবে জীবন এখন বেহিসেব। সৃজনশীলতা পালাচ্ছে ধীরেধীরে। কবে না পুরোটা হারায়। \n\nচার হাজার বছর আগেকার কথা। মিশরের পিরামিড গড়ে উঠছে কেবল। ফারাও রাজাদের দখলে মিশর।  পিরামিড বানাত দাস শ্রমিকেরা। ফারাওরা পুরো একটা জাতিকে বন্দী করেছিল। জাতিরটার নাম হিব্রু। চারশ বছর দাস থেকেছে হিব্রুরা। নিয়ম ছিল- গতরে খাটো আর খাও। না হলে মরো। পরে মূসা (আ) এদের মুক্ত করে। এরাই আজকের ইহুদী ও জায়নিস্ট। \n\nআজ ফারাও নেই। আছে পূঁজি ও ধনতন্ত্র। আর আমাদের মতরা হচ্ছে ছাপোষা শ্রমদাস। খাটি আর খাই। খাদ্য জোগাতে যায় পুরোদিন। সন্ধ্যা কাটে খেতে। রাত যায় ঘুমিয়ে খাদ্য হজম করতে।  চব্বিশ ঘন্টাই খাদ্য চক্রের ফাঁকি। এ সভ্যতায় আমাদের মেধা ও ইচ্ছে চাঁদের মত। ধরাছোঁয়া যায় না। ঈদে-পার্বনে দেখা মিলে একবার। \n\nক্ষুধার রাজ্যে পৃথিবী গদ্যময়- আগে চাকরি ছিল না, সাহিত্য ছিল। এখন আছে, তাই সাহিত্য নেই।  একটা জিনিষ ভাবুন তো। আট ঘণ্টা অফিস। চার ঘন্টা যাওয়া-আসা। সাত ঘন্টা ঘুম। বাকি থাকে পাঁচ ঘণ্টা। একজন লেখকের চব্বিশ ঘন্টাও কম পরে যায়। সেখানে পাঁচ ঘণ্টা সে কাপড় ধুবে, রান্না করবে, নাকি লিখবে? লিখতে হলে পড়তে, ভাবতে হয়। কিন্তু পড়া-ভাবার সময় কই! এই সভ্যতা, এই অর্থনীতি কি মানুষের সজীব সত্তাকে পণ্যের উৎপাদন সমীক্ষার জাতাকলে পিষ্টে দিচ্ছে না? মানুষের মুক্তি কই! চেতনার মুক্তি কই!\n\nআচ্ছা, আমাদের যদি একটা অর্থনীতি থাকত! সমাজতন্ত্র, পুঁজিবাদ আছে। মুসলিমদের কি অর্থনীতি নেই? সবাই বলবেন জাকাত ব্যবস্থা, সুদহীন মুসলিম অর্থনীতি।  কিন্তু মুসলিম অর্থনীতির সামগ্রিক রূপ কি? বলবেন, শতশত বছর আগে মুসলিম অর্থনীতি বিশ্ব দাপিয়েছে। আব্বাসি-ওসমানিরা ছিল, ইত্যাদি ইত্যাদি। \n\nএসব ইতিহাসের কথা। যে ইতিহাস কবরের মত নিরব। আজকের যুগে কি আমাদের কিছু নেই? হয়ত মাথা চুলকাচ্ছেন। ভাবছেন কিছু ব্যাংকের সামনে তো ‘ইসলামি’ শব্দটা দেখেছেন। মাছকে পানিতে ডুবে যাওয়া থেকে বাঁচানো- এই অবস্থা ইসলামি ব্যাংকগুলোর। এদের সাথে ইসলামের দূরতম সম্পর্ক আছে কিনা জানি না। এদেশে বেজন্মা জামাইত্তারা এসব বানিয়েছে। ইসলামের জন্য নয়। নিজের অস্তিত্ব রক্ষার জন্য।   \n\nইমাম আ’লা হযরত যদিও শতাব্দী আগেই ইসলামি অর্থনীতির রূপরেখা দিয়েছিলেন। এবং যুগের নিরিখে মুসলিমদের টিকে থাকার জন্যই সে অর্থব্যবস্থা ছিল। তিনি পশ্চিমাদের আগেও মুসলিমদের ব্যাংক প্রতিষ্ঠার তাগিদ দেন। যে ব্যাংক জামাইত্তাদের থেকে আলোকবর্ষের তফাৎ।  আফসোস! আমরা তাঁর কথা মানি নি, বুঝি নি। বুঝলে-মানলে আজ মুসলিমদের এ অবস্থা হত না। \n\nচাঁদহীন রাতেও তারকা থাকে। মিটমিটে আলো দেয়। পথ দেখায়। আজকের অন্ধকার মুসলিম আকাশেও এমন একটি ধ্রুব তারা আছে। যিনি সাম্রাজ্যবাদীদের আঙুল দেখিয়ে প্রতিষ্ঠা করেছেন একটি অর্থব্যবস্থা। যাতে আছে ব্যাংক, আছে ব্যবসা।  যে অর্থব্যবস্থা ভিত্তি মানবতা ও সাম্য। \n\nসেনেগাল। পশ্চিম আফ্রিকার দেশ। ১৮৫৩ সালের কথা। ভারতে যেমন ধবলকুষ্ঠ ইংরেজেরা চুষেছে। তেমনি সেনেগাল তখন চুষছে ফ্রান্স। মানুষের নাভিশ্বাস উঠে আর নামে। তখনি এক শিশু জন্মায়। নাম- আমাদৌ বাম্বা। শিশুটি যুবক হয়। গড়ে তোলে ভ্রাতৃসংঘ। নাম দেয় ‘মুরিদি’। তাঁরা শুরু করে সামাজিক আন্দোলন। নিয়ন্ত্রণে নেয় পুরো সেনেগালের অর্থনীতি। যা কাঁপিয়ে দেয় ফ্রান্সের সাম্রাজ্যবাদের সুরক্ষা। \n\nফ্রান্স যুদ্ধে নামে। কিন্তু টিকে উঠে না। কত কসরতের করে! বন্দী করে। জেলে পাঠায়।  লাভ হয় না। শেষে আমাদৌ বাম্বার সাথে সমঝোতা করে। যে ফ্রান্স কালো চামড়ার সেনেগালদের মানুষই ভাবত না- তারাই আমাদৌ বাম্বাকে “দা কলোনাইজারস কমিটি অন মুসলিম অ্যাফেয়ার্স” এর কন্সাল্টেন্ট বানায়।  \n\nআমাদৌ বাম্বা একজন কবি ছিলেন। ছিলেন আপাদমস্তক সূফি। তরিকতের শায়েখ ছিলেন। লক্ষাধিক তাঁর মুরিদ।  যাঁরা তরিকত চর্চা ও ব্যবসা দুটাই করে। আত্মার সাথে দেহের খোড়াকও জুটায়। তাঁদের ব্যবসা ও ব্যাংকিং আজ নিউইয়র্ক থেকে ফ্রান্সের প্যারিস হয়ে টোকিও অবধি। এমনকি দুবাইতেও।  যদি দেখেন এক কৃষ্ণাঙ্গ ফেরি-অলা মাদুলি সহ টুকটাক জিনিষ ফেরি করছে। নিশ্চিত ধরে নিন তিনি একজন মুরিদি। আমাদৌ বাম্বার সূফি-ব্যবসা ব্যবস্থার অংশীদার। যেখানে সময়ের শোষণ নেই। আছে মানুষের মুক্তি।   \n\nআল্লাহ্‌ বলেন- হে মরিময়! তোমার পাশের খেজুর গাছকে ঝাকি দাও, খেজুর পাবে, আহার করো। আল্লাহ্‌ হুকুম দিলেই কি খেজুর ঝরে পরত না? পরত। কিন্তু বান্দা নিজে না এগোলে আল্লাহও সাহায্য করেন না। একইভাবে আমাদৌ বাম্বাও বলেন- তুমি ধার্মিক হবে, হও; কিন্তু জমিতে লাঙ্গল দিতেও শেখো।  ইমাম আ’লা হযরতও বলেন- তেরি দারপে আনা মেরা কাম থা, মেরি কিসমৎ জাগানা তেরে কাম হ্যাঁয়। মানে- তোমার দরজায় আসাটা আমার কাজ ছিল, আমার ভাগ্য বদলানো তোমার কাজ। \n\nএই যে দরজায় যাওয়া, খেজুরগাছ ঝাঁকি দেয়া, লাঙ্গল চালানো শেখা- সব একটা স্থানেই ইঙ্গিত দেয়। আমাদের শুরু করতে হবে। শেষের দায়িত্ব খোদ আল্লাহ্‌র।  আল্লাহ্‌ কখনোই তাঁর বান্দার সততাকে বিমুখ করে না। আমাদৌ বাম্বা শুরু করেছিলেন। সফল হয়েছেন।  \n\nআমরা তো শুরু করছি না। কি শুরু করতে হবে এটাও জানি না! আঠারো কোটি মানুষের নেহাৎ পাঁচকোটি দরবারী, সুন্নি, সূফী রয়েছেন। পাঁচ কোটি মানুষ কী একটি ভিন্ন অর্থনীতির সূচনা করতে পারি না? যেখানে মানবতা, মেধার মূল্যায়ন থাকবে! থাকবে ইসলামের মূখ্য ও মৌলিক শিক্ষা। \n\nআফসোস! মহিষ নিয়ে ব্যস্ত সম্প্রদায় এসব কবে বুঝবে। কবে শিখবে অধিকার আদায় আমাদৌ বাম্বার মত! কবে নজারানা আর মাইকে চেঁচামেচির যুগ শেষ হবে! সুন্নিরা লড়াই শিখবে। শিক্ষার লড়াই। অর্থনীতির লড়াই। \n\nএসবি ভাবছিলাম। আর হাঁটছিলাম। সেই অফিস থেকে বেরিয়েই হাঁটছি। আকাশটা মেঘলা। ইলশে গুড়ি বৃষ্টি হচ্ছে। ভালোই হল। আমার মত পরাজিত সৈনিকের নোনাজলগুলো আড়াল হচ্ছে। \n\nবুক ফেটে দীর্ঘশ্বাস বেরোয়। ভেঙে পরি। কিন্তু শক্ত হই। আবার দাঁড়িয়ে উঠি। কারণ খোদার রহমত থেকে নিরাশ হতে নেই। জানি, একদিন আসবে চেতনার মুক্তি। যেমনটা আ’লা হযরত বলেন- খওফ না তু কার রেযা, তু হ্যাঁয় আব্দে মুস্তাফা, তেরে লিয়ে আমান হ্যাঁয়, তেরে লিয়ে আমান হ্যাঁয়। \n\nহে রেযা! দুশ্চিন্তা করিও না। তুমি মুস্তাফার দাস। তোমার শান্তি অবধারিত, শান্তি অবধারিত!\n\n \n\nনামায শেষ। মুসল্লিরা বেরোচ্ছে। দরজার গোড়ায় ভিড় জমেছে। ভিড় দেখলেই কৌতূহল হয়। মুসল্লিরা উঁকিয়ে দেখছে। ভিড়ের মধ্যিখানে এক যুবক। বিনয়ী কিন্তু দৃঢ়চেতা মুখ। মাথায় পাগড়ি। সফেদ পাঞ্জাবি। গলায় খয়েরি চাদর। দেখলেই ভাল্লাগে। চুম্বুকের মত টানে। \n\nযুবক বক্তব্য দিচ্ছে। ধীরে ধীরে সাবলীল শব্দে। কথায় কী মায়া। যেন মা আদর করছে বুকের শিশুকে। ভিড় বাড়তেই থাকে। মানুষ তন্ময় হয়ে শুনে। বাঁধা ঘটালো মসজিদ কমিটি। বের করে দিল যুবককে। বক্তব্য চলবে না। মসজিদে দাওয়াত দেয়া নিষেধ। যুবক মুচকি হাসে। উত্তর করে না। মসজিদ থেকে বেরোয়। মসজিদের সামনেই রাস্তার মোড়। সেখানে দাঁড়ায়। আবার দাওয়াত দেয়া শুরু। মানুষ এখানেও ভিড় জমায়। \n\nসে যুবক অতিদরিদ্র। মা খাবার রেঁধে দেয়। খাবারের বাটি আর বইয়ের ঝোলা নিয়ে বেরিয়ে পরে। মোড়ে, বাজারে, মসজিদে, খানকাতে দাওয়াত দেয়- হে মানুষ! ফিরে এসো সত্যের দিকে। ইসলামের দিকে। হে মুসলিম! ফিরে এসো মদিনাপ্রেমের দিকে। হে প্রেমিক! ফিরে এসো ইবাদতের দিকে। হে আবেদ (ইবাদতকারী)! ফিরে এসো সমাজ বিনির্মাণে। \n\nএ ঘটনা সত্তুরের দশকের। চল্লিশ বছর আগের। সেই ভিড় আজ একটি অদম্য আন্দোলন। যে আন্দোলন ছড়িয়েছে ছয়টি মহাদেশে।  কোটি কোটি মানুষ আন্দোলনে যুক্ত। অসম্ভবকেও সম্ভব করেছে। ইসলামের আকাশে এনেছে শরতের পূর্ণিমা।  \n\nসে যুবক কে, কি আন্দোলন- জানার দরকার নেই। বলছি না সে আন্দোলনে যুক্ত হন। বলছি- তাঁর লক্ষ্যের দিকে তাকান। আপনি যে মাযহাব, মাশরাব, মাসলাক, তরিকা, সিলসিলা, দরবার, খানকারই হন না কেন; আপনার লক্ষ্য সেই মদিনার সবুজ গম্বুজ। সে যুবকেরও পরম লক্ষ্য মদিনা। এটাই আমাদের মোহনা, মিলনস্থল। আমরা কেউ আলাদা না। আমরা স্বতন্ত্র। কিন্তু মিলেমিশে একাকার, যখন প্রশ্ন মদিনার।  আর এটাই ইসলামের সৌন্দর্য। \n\nসে যুবক আজ ইসলাম, আহলে সুন্নাতের ধ্বজাধারী। নিরব বিপ্লবের সার্থক নায়ক। আচ্ছা সে একাই এত বিশাল কিছু করল, দেশী-বিদেশী বিপত্তি ডিঙালো, সারাবিশ্বে ছড়ালো, এমনকি আমাদের বাংলাদেশেও; কিন্তু আমরা কোটিকোটি সুন্নি, হাজারো দরবার মিলে বাংলাদেশটাই সামলে উঠছি না, কেন পারছি না? ভেবেছেন!\n\nযুবকের কিছু পলিসি ছিল। চেঁচামেচি না করা, নিরবে নিজের কাজ করা, বিরোধিতায় কান না দেয়া। এ তিনটি মূল পলিসি। কিন্তু তাঁর কাজটা কি? তাঁর কাজ ছিল- দাওয়াত।  জ্বী, দাওয়াত দেয়া, আমন্ত্রণ করা। ইসলামের দিকে আহ্বান করা। \n\nসূফী-সুন্নিদের কাজ মূলত দুটি। প্রথমত- দাওয়াত। দ্বিতীয়ত- সভ্যতা বিনির্মাণ। সুন্নিরা ধ্বংস করে না। বিদ্রোহ করে না। বিপ্লব করে।  প্রথমে দাওয়াত দেয়। নিজের বক্তব্য উপস্থাপন করে। এরপর সিদ্ধান্ত নেয়ার, ভাববার স্বাধীনতা দেয়। ওহাবি-আইএসের মত মাজার ভাঙে না। ঐতিহ্য ধ্বংস করে না। জামাত-শিবিরের মত রগ কাটে না। নিজের দর্শন অন্যের ঘাড়ে চাপায় না। সূফীরা মানবতা, চারিত্রিক মাধুর্যতা দিয়ে মানুষকে বুকে জড়ায়, ভালোবাসে। \n\nযাহোক, সে যুবক সূফীদের প্রথম কাজটি করেছে, করছে। দাওয়াত দিচ্ছে। ইসলাম কতটা সুন্দর ও মহাবৈশ্বিক তাই উপস্থাপন করেছে। শরীয়তের প্রদীপে জ্বালিয়েছে তাসাউফের আলো। সে আলোয় পতঙ্গের মত মানুষ ঝাঁপিয়ে পরছে। এটাই তাঁর কৌশল। \n\nবঙ্গ–সুন্নিদের, আমাদের পিছিয়ে থাকা এখানে। আমরা দাওয়াত দেই না। নিজেদের একপ্রকার জমিদারপুত ভাবি। পূর্বপুরুষদের উরস করি। মহিষ জবাই, হাদিয়া নেয়া একটা খাজনা আদায়ের কালচারে পরিণত হয়েছে। তিতা সত্য হচ্ছে- আমরা বাপদাদাদের মৃত্যু বেঁচে খাই। \n\nনিজেকে প্রশ্ন করুন- কতোটুকু করেছেন? কি করেছেন? বাপদাদাদের কেচ্ছা-কাহিনী বলে বেড়াই।  তিনি সেটা ছিলেন, তিনি ওটা ছিলেন। আপনার অবদান কতটুকু? উরসে দশ হাজার মানুষ হয়। যা আপনার বাপদাদার অবদান। কিন্তু ভেবেছেন- আপনার হাতে বায়াত হচ্ছে কয়জন? বছরে বারো জনও হবে না? প্রতিমাসে একজন। অথচ প্রতিদিন হাজারে হাজারে যুবক ওহাবি-সালাফি হয়। এরাই একদিন আপনার বাপদাদার মাজার ভাঙবে। আপনাকে জবাই করবে শহীদ ফারুকির মত। তখন পালাবেন কোথায়! \n\nএকই সমস্যা আলেম সমাজেরও। মাহফিলে যাচ্ছেন, মোটা হাদিয়া পাচ্ছেন, সুর আর চেঁচামেচিতে মাইক ফাটাচ্ছেন- ভাবছেন রাজ্য উদ্ধার করলাম। কিন্তু বাস্তবতা কবিরাজি ওষুধের থেকেও তিতা। যারা প্রতি কথায় ‘জ্বী হুজুর’ বলে তাদের সমাজেই আপনি সীমাবদ্ধ। আপনারা সুন্নিকেই সুন্নি বানাচ্ছেন। কিন্তু মুসলিমকে মুমিন বানিয়েছেন কবে- ভেবেছেন? \n\nমোঘল সাম্রাজ্যের সময় বড় বড় দালান হত। কী সুন্দর দেখতে! এখনো দাঁড়িয়ে আছে। কিন্তু সে যুগের ইঞ্জিনিয়ারিং এখন চলে না। এখন শততলার দালান হচ্ছে। যুগ পাল্টেছে। ইঞ্জিনিয়ারিং এর মত আপনারাও বদলান। কারণ- আপনারই সমাজ বিনির্মাণের প্রধান ইঞ্জিনিয়ার। \n\nদোষ শুধু পীর-আলেম শ্রেণির না। আমাদের সচেতন, সাধারণ সুন্নি সমাজেরও আছে। আমি একটা ম্যাসে থাকি। রমজান মাস। মৌসুমি কিছু নামাযি হয়েছে। সেরকমই একজন নামাযি রুমমেটকে বলল- চলেন নামায পড়ি। রুমমেটের উত্তর- ভাই, এখন নামায-কালামের বয়স হয় নাই। বয়স হোক, দাঁড়ি পাকুক, এরপর আল্লাহ-বিল্লাহ করা যাইব। \n\nরুমমেটের সাইকোলজি দেখুন। সে ইসলামকে একটি সময়ভিত্তিক রিচুয়াল, ধর্মানুষ্ঠান ভাবে। ইসলাম তার কাছে সামগ্রিক জীবনব্যবস্থা না। সচেতন সুন্নিদের অবস্থাও এমন। মিলাদ পড়া, মাজার জিয়ারত করেই ভাবে দায়িত্ব শেষ। নির্লজ্জ সত্য হচ্ছে আপনারা লজ্জা পান। নিজেদের সুন্নি দাবী করতে লজ্জা পান। মানুষ আপনাকে ব্যকডেটেড, খ্যাতখ্যাত ভাববে- এই ভয়ে থাকেন। \n\nকী করে ভাবলেন সূফি-সুন্নিরা ব্যকডেটেড! প্রকৃত সূফির দিকে তাকান। ‘তিনি হুজুর’ এ দৃষ্টিতে দেখবেন না। নিরপেক্ষ চোখে দেখুন। দেখবেন- একজন প্রকৃত সূফি চূড়ান্ত আধুনিক। দারুণ ফ্যাশনাবল। একইভাবে তাসাউফ, সূফিধারা, আহলে সুন্নাত একটি চিরনন্তন ঐশীদর্শন। সর্বাধুনিক জীবনাচার।  \n\nসুন্নি হওয়ার জন্য দাঁড়ি-টুপি-জোব্বা পড়তে হবে না। আপনার চারিত্রিক মাধুর্যতা বলে দিবে আপনি সুন্নি, আপনি সূফিধারার।  নিজেকে সুন্নি বলতে লজ্জা পাওয়ার সাইকোলজি ছাড়ুন। আহলে সুন্নাতের দিকে দাওয়াত দিন। দাওয়াত দিতে মোড়ে মোড়ে ঘুরতে হবে না। ধরুন- ইফতার করছেন কলিগের সাথে, নিজের ভাগের একটা খেজুর তাকে দিন। এটাও একটা দাওয়াত। অফিসের দারোয়ানকে দেখে মুচকি হাসুন। কুশল জিজ্ঞেস করুন- এটাও দাওয়াত।  রিক্সা-অলাকে ‘যাবি’ না বলে ‘যাবেন’ বলুন।\n\nএকদিন সেই কলিগ, দারোয়ান আপনার দিকে ঝুকবে। এরপর তাকে সূরা ফাতিহা শিখান। প্রথমেই ‘জাতিনূর’ না ‘সিফাতি নূর’ এ লাফাবেন না। কোর’আনের বাংলা অনুবাদে কানযুল ঈমান দেখান। এখানেই আপনার সার্থকতা। শুরুটা সুঁই দিয়ে হওয়া দরকার। ধপ করে আকাইদের এটোম বোম ফেলিয়েন না। কাজে দিবে না। \n\nনিজের স্থান থেকে দাঁড়ান। সবাই বিল গেটসের জামাই না। আমাদের সাধ্য সীমাবদ্ধ। একাই সম্ভব না। আমরা সমাজের একেকটি অংশ। সবাই সমাজের প্রতি কোণ থেকে দাঁড়ালে সমাজ বদলাবেই। আজ না হোক, পরশু বিজয় আসবেই। \n\nপীর-মাশায়েখ, আলেম, সাধারণ সুন্নি সমাজ সবাইকে প্রত্যকে কাজে দাওয়াতমুখি হতে হবে। এটাই সময়ের সবচে বড় দাবী।  মদিনা-মুনিব (দ) মক্কী জীবনে দাওয়াত দিয়েছেন। সভ্যতা বিনির্মাণ করেছেন মাদানী যুগে। আমাদের এখন মক্কী যুগের কৌশলে এগোতে হবে। কৌশলী হতে হবে। আপনি কি সেটা মুখে বলবেন না। কাজ করুন। করতেই থাকুন। আপনার কাজই তা প্রমাণ দিবে আপনার পরিচয়ের। \n\nএকটা গল্প শুনেছিলাম। কাঠুরিয়া সারাদিন কুঠারে শান দিত। বউ জিগালো কারণ কি। কাঠুরিয়া বলে- সারাদিন এ কারণেই শান দেই যাতে এক কোপে গাছটা ফেলে দিতে পারি। কষ্ট কম হবে। \n\nকাঠুরিয়ার মত কৌশলী হন। ধৈর্য ধরুন। অবস্থা, প্ল্যাটফর্ম তৈরী করুন। এরপর ঝোপ বুঝে কোপটা দিবেন। \n\nইমাম আ’লা হযরত বলেন- হার কাম কি এক ওয়াক্ত হ্যাঁয় রেযা। প্রত্যেক কাজের একটি সময় আছে। \n\n \n\nজ্ঞানীদের জন্য ইশারাই যথেষ্ট।"
  },
  {
    "1": "অভিজাতরা কেন সালাফি হচ্ছে",
    "2": "অভিজাতরা কেন সালাফি হচ্ছে\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nবড় ভাইর বন্ধু তিনি। বহুজাতিক কোম্পানির বড়কর্তা। পঞ্চাশ ছুঁইছুঁই বয়স। হঠাৎ করে ইসলামমুখি হয়েছেন। দাঁড়ি রেখেছেন। হুযুর রেখে কোর’আন শিখছেন। ফোনে একদিন যেতে বললেন। গেলাম। উত্তরা এলাকার অভিজাত বাড়ি। কড়া নিরাপত্তা। দারোয়ানকে পরিচয় দাও, নাম ঠিকানা লিখ। এরপর ঢোকার অনুমতি। \n\nবসার ঘরে অপেক্ষা করছি। নজর পরল বইয়ের তাকে। সারিসারি বই। তিনি সৌখিন মানুষ। বই আগেও দেখেছি। কিন্তু একটা জিনিষে দৃষ্টি আটকাল। অনেক নতুন বই দেখছি। বলাই বাহুল্য ইসলামি বই।  কিন্তু বিষয়টা অন্যখানে। একজন লেখকের বই দিয়ে পুরো একটা সেলফ ভর্তি। নাম বলব না। তিনি কুষ্টিয়া বিশ্ববিদ্যালয়ের অধ্যাপক ছিলেন সম্ভবত। হেসে হেসে কথা বলতেন টিভিতে। ভারতের ফুরফুরা দরবারে সাথে আত্মিয়তার সম্পর্ক ছিল তার। এখন তিনি প্রয়াত। যাহোক, এই লেখক একজন লামাযহাবি। স্পষ্ট করলে ওহাবিতন্ত্রের সালাফি ঘরনা। \n\nএসব দেখছিলাম। এরমধ্যে আমার মেজবান এসছেন। আলাপ শুরু হল। কয়েক ঘণ্টা গেল। তিনি আস্তে আস্তে আমার প্রতি আশ্বস্ত হচ্ছেন। নতুন তথ্য জানাচ্ছি। তিনি অবাক হচ্ছেন। এক পর্যায়ে জিজ্ঞেস করলাম- দাদা, আপনি দেখি জনৈক অধ্যাপকের বই কিনে ফতুর হচ্ছেন, ঘটনা কি? তার উত্তর এমন- আরে তিনি তো ভালো লোক, কী সুন্দর ব্যবহার, হেসে কথা বলেন, চেঁচিয়ে বক্তব্য দেন না, আর শিরিকের বিষয়ে সোচ্চার। কী বলব বুঝছিলাম না। একটা মুচকি হাসি দিয়ে প্রসঙ্গ শেষ করলাম। \n\nদ্বিতীয় ঘটনা সাম্প্রতিক। এক বিশ্ববিদ্যালয়ের শিক্ষক। যুবক মানুষ। কয়েকটি ব্যতিক্রম বইয়ের লেখক। আমার ফেসবুক বন্ধু তিনি। সেদিন নিউজফিড দেখছিলাম। তার একটা পোস্ট এলো। তিনিও জনৈক অধ্যাপকের বিষয়ে লিখেছেন। তিনি বলছেন জনৈক অধ্যাপক নাকি গ্রামবাংলার কুসংস্কার যুক্ত হুজুরদের জব্বর আঘাত হেনেছেন।  তিনি নাকি সহিহ হাদিস দিয়ে বুঝিয়েছেন আমরা বাংলাদেশের মুসলমান কতটা অশিক্ষিত। তিনি বাংলাদেশের মুসলিমদের শিক্ষিত করার চেষ্টা করেছেন। \n\nএখানেও চুপ ছিলাম। ধপ করে বলার মত কিছু পাই নি। এবার শেষ উদাহরণ। আমার ভালোবাসার ইরফান ভাই। চট্টগ্রামের মানুষ। ধনাঢ্য পরিবারের। থাকেন ঢাকার অভিজাত এলাকায়। পরশু কথা হচ্ছিল ইনবক্সে।  প্রচণ্ড বিমর্ষ পেলাম। কারণ জিগালাম। এরপরে তার বক্তব্যের সারমর্ম তুলে ধরছি। বললেন- \n\nচট্টগ্রামের অনেক শিক্ষিত সুন্নি পরিবার মসজিদ-মাদ্রাসা চালায়। কিন্তু যাদের ঘরে আলেম নেই এদের প্রায় সবাই সুন্নিয়াত থেকে বেরিয়ে গেছে। সোজা কথায় ওহাবি হয়ে গেছে। এখন শুধু কালচারের কারণে সুন্নি প্রতিষ্ঠান, গাউসিয়া খতম ইত্যাদি প্রোমোট করছে। ধনী সুন্নিদের ওহাবিরা কব্জা করছে। চট্টগ্রামের উত্তর-দক্ষিণ-পূর্ব-পশ্চিম ঘুরে গত কয়েক বছরে সবদিকে একই অবস্থা দেখলাম। এদের মধ্যে ধনাঢ্য পরিবারের পিছে পিছে কয়েকটা সুন্নি আলেম ঘুরে। কিন্তু ওহাবিবাদী কথাগুলার কোনো প্রতিবাদ করে না। আজকে এক অনুষ্ঠানে গিয়েছি। এক বুড়া হুজুরকে দেখলাম। সে নাকি শেরেবাংলা হুজুরের সাথে একখাটে ঘুমিয়েছে। অনুষ্ঠানে কিছু সালাফিও ছিল। সালাফিরা আলাপ উঠিয়েছে যে শিক্ষিত হয়ে কেউ পীর-মুরিদি কীভাবে করে? এটা মূর্খদের কাজ।  সে বুড়া হুযুর একটা কথারও প্রতিবাদ করে নি। টাকার জন্য গেছিলো এক সওদাগরের কাছে। জানেন ভাই, জামেয়া মাদ্রাসার পাশের মহল্লাতে এখন ওহাবি মাদ্রাসা। জামেয়ার পাশের মহল্লার নতুন মসজিদ সবগুলোতে ওহাবি ইমাম। (এ পর্যায়ে একজন শিল্পপতির নাম নিলেন) সূফি সাহেবের খেদমতগুলো থেকে লংটার্মে সুন্নিয়াতের কী লাভ হচ্ছে বলেন? সুন্নি কমিটিগুলো কি পারে না তার সাথে বসে মাস্টারপ্ল্যান করতে? সে খরচ তো কম করছে না। এসব নিয়ে ভাবে না সুন্নিরা। আমার নানাবাড়ির গ্রামে ওহাবিদের অস্তিত্ব কল্পনা করা যেতো না। সেখানের মসজিদে দেখি আজকাল একটা ছেলে বুকে হাত বেঁধে নামাজ পড়ে। একবারে সালাফি হয়ে গেছে। \n\nতিনি আরো বলছিলেন। থামিয়ে দিলাম। সহ্য হচ্ছিল না। চিন্তায় মাথা ব্যথা শুরু হল। এরকম হাজার উদাহরণ আছে। কিন্তু কেন এমন হচ্ছে? শতশত বছর ধরে লালন করা সূফিধারা ও সুন্নিয়াত থেকে কেন অভিজাত শ্রেণি নাক সিটকাচ্ছে? ভেবেছেন!\n\nকারণ জানতে হলে, আগে অভিজাতদের সাইকোলজি বুঝতে হবে। যাদের বুনিয়াদী বংশ, অর্থবিত্ত, প্রভাব-প্রতিপত্তি আছে, উচ্চশিক্ষিত সমাজ- এরাই অভিজাত শ্রেণি। অভিজাতরা সৌন্দর্য পছন্দ করে। কোটি টাকার ইরানি কার্পেট পায়ের তলায় বিছায়। কাশ্মীরি গোলাপ না পেলে লাখ টাকার কাগজের গোলাপে ঘর সাজায়। মানে এরা পরিচ্ছন্ন থাকতে চায়। শুধু ঘর সাজানো না- সামাজিকতা, মেলামেশা, এমনকি ধর্ম পালনেও। এরা স্বাধীনচেতা, যুক্তিবাদী হয়। হুযুর যাই বলবে তাই মানার প্রবণতা নেই। হুজুরের কথার সাথে নিজের চিন্তা মিশাবে।  এরপর সিদ্ধান্ত নিবে। \n\nএদের সংস্কৃতি ভিন্ন। গ্রামের হত দরিদ্র সমাজ হুজুরের সুরেলা ওয়াজ ঘন্টঘন্টা শুনবে। কিন্তু অভিজাতদের অত সময় নেই। এরা ধর্মকে জীবনের একটা অংশ মনে করে। পরিপূর্ণ জীবন ব্যবস্থা ভাবে না। আপনার-আমার মত সময় নেই তাদের।  এরা ধর্মকে একটা রিচুয়াল বা ধর্মানুষ্ঠানে সীমাবদ্ধ ভাবে। তাই শর্টকাট ইসলাম খুঁজে। \n\nআর এখানেই সুন্নিরা পরাজিত। বাংলাদেশে ওহাবি বিপ্লবের পিছে ওহাবি-সালাফিদের অবদান খুব কম। পুরো অবদান সুন্নিদের নিজের। আমরা স্কলারি বা পাণ্ডিত্য সুলভ কথা বলি না। সমাজ-স্থান বুঝি না। মাইক পেলেই দেই টান। চেঁচামেচি আর বক্তব্যের গরমে ময়দান উতালা করি। কিন্তু অভিজাতরা তথ্য চায়, যুক্তি চায়। আবেগ তাদের খুব সহজে তাড়িত করে না।  \n\nগুলশানে এক কোটিপতির বাসায় অনুষ্ঠান। ঈদে মিলাদুন্নাবির (দ) অনুষ্ঠান। আমি উপস্থাপক। এক হুযুর এসেছেন। তিনি নাকি টিভি-রেডিওতে কাজ করেন। বক্তব্য শুরু করল। হায় খোদা! বিশ মিনিটের জায়গায় এক ঘন্টা টানলেন।  কোনো তথ্য নেই, উপাত্ত নেই। সুরের ঠেলায় মাইক ছেঁড়ার অবস্থা। শ্রোতারা বিরক্তির চরমে। ভদ্রতা করে উঠে যাচ্ছে না শুধু। \n\nএকবার ভাবুন তো, যে লোক এ বছর বিরক্ত হয়ে ফিরলেন, তিনি কি আগামী বছর আসবেন? না, আসবে না।  এটাই বাস্তবতা। আর এখানেই ওহাবি-সালাফিরা সুযোগ নেয়। এরা রেফারেন্সের ভেল্কি দেখায়। নিজেকে আধুনিক সাজায়। আর সঙ্গত কারণেই অভিজাতরা তাদের দিকে ঝুঁকে। অভিজাতদের অত গবেষণার সময় নেই যে ওহাবি, কে সুন্নি। হুযুর হলেই হল। এরপর হুযুর যদি হয় মডার্ন, আধুনিক মুখোশের- তাহলে কথাই নেই। \n\nঅভিজাত ও শিক্ষিতরা সংস্কারবাদী হয়। নিজেকে সামগ্রিক সমাজ থেকে আলাদা ভাবে। কেউ নতুন কিছু করলে আগ্রহ দেখায়। এটা তাদের অবচেতন বা সাবকন্সেস সাইকোলজি।  আর এখানেই সুন্নিরা ধরা খাচ্ছে। সুন্নিদের নতুনত্ব, নবায়ন নেই। \n\nসুন্নিরা মাজারকেন্দ্রিক ব্যবসার যথার্থ প্রতিবাদ করে না। সুন্নি নামধারী ভন্ডদের যথেষ্ট প্রতিহত করে না। ওহাবিদের গালি দেয়, কিন্তু মানুষকে গঠনমূলক ভাবে বুঝায় না ওহাবি-সালাফিদের মৌলিক ত্রুটি কোন জায়গাতে। কালচার না বুঝে কথা বলা সবচে বড় সমস্যা। আর একজন আলেমের সবচেয়ে বড় দায়িত্ব- দুষ্টের দমন শিষ্টের পালন। এটা করছে না। সুন্নিরা কেমন নেতিয়ে গেছে। শেরেবাংলার সেই বিপ্লবী চেতনা এখন মরচিকার মত। \n\nমূলত এসব কারণেই অভিজাতরা সুন্নিদের দেখলে নাক সিটকায়। পশ্চাৎপদ জনগোষ্ঠী ভাবে। সহজ ভাষায় ফিকিন্নির জাত। অথচ সূফিরাই সবচে অভিজাত পরিবার থেকে এসেছে, আসে। বাবা শাহজালাল, শাহ আমানত, মাখদুম রূপস এভাবেই সব আউলিয়াগণ সবচে অভিজাত পরিবার থেকে এসেছেন। \n\nএমনকি মাদানি যুগে দেখুন। প্রথম দিকের সাহাবিরা বেশীরভাগ অভিজাত। হযরত আবু বকর, হযরত ওসমান, মওলা আলী, মা খাদিজা- তাঁরা সবাই সমাজের সবচে সম্মানিত পরিবারের। ইতিহাসের শুরু থেকেই ইসলাম প্রচারে সবচে বেশী এগিয়েছে অভিজাত শ্রেণি।  \n\nশিক্ষিত সমাজের দিকে দেখুন। শিক্ষিতরা শুধু কুষ্টিয়ার সেই অধ্যাপকের দিকে ঝুঁকে কেন? আমাদের কি কেউ নেই! ঢাবি, চবি, শাবিপ্রবি, জবি বিভিন্ন বিশ্ববিদ্যালয়ে অনেক অধ্যাপকদের চিনি। যারা অনেকেই বিভাগীয় প্রধান। আপাদমস্তক সুন্নি। তাঁরা এগুচ্ছেন না কেন? আলেম সমাজ করছেন কি? দোহাই আপনারা বদলান। স্মার্ট হন। সোসাইটি ও কালচার বুঝুন। মানুষের ভাষায় কথা বলতে শিখুন। সাইপ্রাসের নাজিম হাক্কানিকে দেখুন। তাঁর ডেপুটি হিশাম কিব্বানিকে দেখুন। তাঁরা সূফি হয়েও চূড়ান্ত আধুনিক। \n\nশুধু সামাজিক আন্দোলন দিয়েই হবে না। রাজনৈতিক অংশগ্রহণও সর্বোচ্চ প্রাধান্য দেয়া দরকার। দাওয়াতি কার্যক্রম বেশী দরকার সুন্নিদের। পড়াশুনা বাড়ানো ওয়াজিব হয়ে গেছে। সুন্নিদের গবেষক, লেখক, কবি, বক্তা, রাজনীতিক, শিক্ষক, প্রশিক্ষক- শ্রেণি গড়ে তোলা এখন ওয়াজিব। এর সাথে মানবিক কার্যক্রমে সর্বোচ্চ অগ্রাধিকার দিতে হবে। \n\nএসব যদি না করি, যেভাবে চলছে, সেভাবেই যদি চলে- খুব বেশী দিন নেই, যখন সুন্নিরা বিরলপ্রাণি বা এলিয়েনে পরিণত হবে। বর্তমানেই তো সুন্নি-সূফিরা এদেশে হিন্দুদের থেকেও সংখ্যালঘু। \n\nসামনে দিন, আরো আসছে কঠিন।  মনে রাখবেন- নিজে না চাইলে আল্লাহ্‌ও ভাগ্য পরিবর্তন করে না।"
  },
  {
    "1": "প্রায় পুরো গল্পটি অসত্য, অসত্য মানেই মিথ্যা না",
    "2": "প্রায় পুরো গল্পটি অসত্য, অসত্য মানেই মিথ্যা না\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nহাঁটছি। জনমানুষ নেই। দোকানপাট বন্ধ। ল্যাম্পপোস্ট জ্বলছে মিটিমিটি। কয়েকটা কুকুরও হাঁটছে। ভাবভঙ্গীতে আলসেমি। গ্রামের কুকুর মাঝরাতে মানুষ দেখলেই চেঁচাবে, কামড়াবে। ঢাকাইয়া কুকুররা ডারউইনবাদী। বিবর্তিত হয়েছে। শহুরে নাগরিকের মতই কোনো কিছুর ধার ধারে না। শীতের রাত। কেমন একটা আধোভৌতিক পরিবেশ। রাতের রাজধানীতে রাজকীয় এক শিথিলতা আছে।  গম্ভীর, তবে নিরব না। এসব দেখছি, ভাবছি, হাঁটছি। \n\nতখনি একটা কাভার্ডভ্যান সামনে দাঁড়াল। পিছন থেকে এসেছে। ব্রেক কষল কষে। রাস্তা বন্ধ। অগত্যা থামলাম। আধো অন্ধকারে তাকালাম গাড়িতে। বড়বড় অক্ষরে লিখা- পুলিশ। কয়েকজন নামল। ইয়া লম্বা, ঘাড়ে আরো লম্বা বন্দুক। ঘিরে ধরল আমাকে। বন্দুক বের করেছে। পুরোই ফিল্মি স্টাইলে। কি করব বুঝছি না। মিস্টার বিনের মত অবাক চোখে দেখছি।  \n\nকয়েক সেকেন্ড গেল। সবাই চুপ। গাড়ির সামনের দরজা খুলল। একজন বেরোলেন। কর্তাগোছের কেউ। ইনি আরো এক কাঠি লম্বা। তার বন্দুকটা অবশ্য ছোট। রিভালভার বলে সম্ভবত।  সামনে এলেন। তাকালাম। সুদর্শন মানুষ। পুলিশ এত সুন্দর হয় জানতাম না। এসেই ধমকে উঠলেন- “বাবা কয়টা আছে বল?” কি বলব বুঝছি না। বাবা কয়টা মানে! \n\n- স্যার! যতদূর জানি, জন্মসূত্রে আমার বাবা একজন। এবং এগারো বছর হল তিনি গর্তবাসী (কবরে)। \n\n- মশকরা করস! থাপ্রাইয়া বত্রিশ দাঁত ফালামু। \n\n- ফর ইউর কাইন্ড ইনফরমেশন স্যার, আমার দাঁত চব্বিশটা। বাকিগুলো গজায় নি এখনো। \n\n- এইডা তোর লাস্ট চান্স।  ক’ বাবা কয়টা আছে?\n\n- স্যার, মানুষ হিসেবে আমার বাবা হযরত আদম। মুসলিম হিসেবে হযরত ইব্রাহিম। জন্মসূত্রে মরহুম সূফী হিলাল উদ্দিন। বিয়ে করি নি স্যার। তাই শ্বশুর ও উকিল বাপের নাম জানা নেই। \n\nসবার মুখ থমথমে। কর্তা ভদ্রলোকের চেহারায় বিচিত্র বিরক্ত। কর্মচারীরা হাসতে চাচ্ছে। কিন্তু বড়বাবুর বিচিত্র বিরক্তির জন্য পারছে না। কর্তা একজনকে ইশারা করলেন। আমাকে সার্চের নির্দেশ দিলেন। মাননীয় সার্চকর্তা খুঁতখুঁতে। শরীরের ভাঁজে ভাঁজে খুঁজলেন। বিশেষ ভাঁজগুলোতে গুঁতিয়ে দেখলেন। নিরাশ কন্ঠে বললেন- স্যার নাই, একটাও বাবা নাই। আরেকবার অবাক হলাম। বাবাকে কীভাবে কেউ শরীরের চিপায় লুকাবে! যাকগে, পুলিশকর্তা আবার বলে উঠলেন। এবার কন্ঠ কিঞ্চিৎ নরম। সাথে সম্মান মিশানো। \n\n- আপনার দেশ কই?\n\n- স্যার, এটাও জন্মসূত্রে বাংলাদেশ। \n\n- আরেহ! গ্রামের বাড়ি কই?  \n\n- গ্রাম রংপুরে স্যার। \n\n- এখানে থাকস কই? (তার বিরক্তিভাব আবার ফিরছে)\n\n- এখানে থাকি বাড়ি-অলার বাসায়।\n\n- তোরে আমি... করস কি তুই? (এবার বিরক্তি শেষ সীমায়)\n\n- আপনার সাথে কথা বলছি।\n\nবেচারা আর পারল না। চেঁচিয়ে উঠছিলেন। কিন্তু সামলে নিলেন। গাড়িতে হেলান দিলেন। বুঝা গেল তিনি ভদ্রলোক। কয়েক মুহূর্ত কাটল। কাছে ডাকলেন ইশারায়। \n\n- নাম কি তোর? \n\n- গালিব স্যার। \n\n- পড়াশুনা করস?\n\n- জ্বী। \n\n- কোন ক্লাসে?\n\n- নবম শ্রেণিতে স্যার। \n\nতিনি মোবাইল জ্বালালেন। আলো ফেললেন আমার চেহারায়। কি যেন দেখছেন, ভাবছেন। আলো নিভালেন। \n\n- গালিব! তুমি কি হিমু বেশী পড়? নিজেকে হিমু ভাব? (গলায় এবার মাঝারি স্নেহ)\n\n- না স্যার, পড়ি না। তবে শুনেছি। \n\n- পড়া উচিৎ। স্যার হুমায়ুন আহমেদের সৃষ্ট চরিত্র। তুমি অনেকটা হিমুর মত। গল্প উপন্যাস পড়ত? প্রিয় লেখক কে? \n\n- পড়ি স্যার। বেশীরভাগ সেবার অনুবাদ। স্যার হ্যাগার্ড প্রিয় উপন্যাসিক।  \n\n- হুম.. আচ্ছা, রাত তিনটায় যাচ্ছিলে কই? রাস্তায় কেন? \n\n- স্যার, সামনের মোড়টা পেরোলেই একটা এটিএম বুথ পাবেন। সেখানকার দারোয়ান শাহীন ভাই। তিনি দোতারা বাজান। দোতারা শুনতেই যাচ্ছিলাম।  \n\n - বাসায় কিছু বলে না? বেরোলে কি করে? \n\n- সন্ধ্যা থেকে বাহিরে স্যার। রাস্তাতেই ছিলাম। বসে বসে মানুষ গুনছিলাম। একধাপ ঘুমিয়েও নিয়েছি বসে বসে। \n\nভদ্রলোক মুচকি হাসলেন। পুলিশের হাসিও যে এতটা সুন্দর হয় জানতাম না। তিনি ছেড়ে দিলেন। হুমকিও দিলেন। এরপর কোনো দিন দেখলে নাকি চোদ্দশিকে ঢুকাবেন। মুক্তি পেয়ে দিলাম দৌড়। পৌঁছালাম শাহীন ভাইর আড্ডায়। তিনি দোতারা বাজাচ্ছেন। দুলেদুলে গাইছেন- অ্যাকে আমার ভাঙা নাও, তার ওপরে তুফান বাও, ছলকে ছলকে উঠে পানি রে, মুর্শিদওওও...সাথে দু’জন চৌকিদারও আছে। এরা এলাকা পাহারা দেয়। কিন্তু শাহিন ভাই গলা ছাড়লে চলে আসে। আসর বসায়। আসরের মাঝখানে আগুন জ্বলছে। শীত ভাগানোর ব্যবস্থা। আজ বেশ ঠাণ্ডা। তবুও গরম লাগছে আমার। পুলিশের আশপাশে থাকলে মরা লোকেরও ঘাম ছুটার কথা। \n\nশাহীন ভাইর কণ্ঠের দরদ আর দোতরা দুটাই হর্ণের মত। না, লঞ্চ-স্টিমারের হর্ণ না। গ্রিক মিথলজিতে হর্ণ এক অপদেবীর নাম। যার কন্ঠ মধুরতা কেউ এড়াতে পারে না। জাহাজের নাবিকেরা হর্ণের মূল শিকার ছিল।  মাঝ সাগরে হর্ণ গান ধরত। নাবিকেরা সুরে মোহিত হত। হারাত হিতাহিত জ্ঞান। জাহাজ বাইত সেদিকে। ব্যস! এভাবে যেতে যেতে খেত ডুব পাথরে ধাক্কা। এরপর মৃত্যু। \n\nশাহীন ভাইকে আমি হর্ণ ভাবি। অন্য জগতে টেনে নেন। অবশ্য পুরুষ হর্ণ ছিল কিনা জানি না। শাহীন ভাইর গান শুনলে ঘন্টার পর ঘন্টা কাটে। তিনি হাঁপিয়ে যান। আমার স্বাদ মেটে না, আশাও ফুরায় না। তাকে বলি- ও গানওয়ালা তুমি আরেকটা গান গাও, আমার কোথায় যাওয়ার নেই, আমার আর কিচ্ছু করার নেই। আজকেও তার গলা বাড়ছে, কমছে। একটার পর আরেকটা গান হচ্ছে।  আমরা তালি দিয়ে তাল মিলাচ্ছি। এভাবে রাত কাটতে লাগল। আর হারালো যাচ্ছে কুয়াশার চাদরে, মহাকালের ইথারে।   \n\nভোর হয়েছে। মসজিদের মাইক মুখরিত। আল্লাহু আকবার... আসসালাতু খাইরুম মিনান নাউম...। শাহীন ভাইর ডিউটি শেষ। এবার কোথায় যাব ভাবছি। বাসায় ভূমিকম্প চলছে। কয়েকদিন যাওয়া যাবে না। তাই পথই পাথেয় (সম্বল)।  চলা শুরু করলাম। আমার এই পথ চলাতেই আনন্দ, খেলে যায় রৌদ্র ছায়া বর্ষা আসে সুমন্দ- গানটা গাওয়ার দারুণ সুযোগ আজ। \n\nখিলখেত এলাকার রেললাইনে পৌঁছেছি। রেললাইন ধরে উত্তর মুখে এগোলাম। রেললাইনে হাঁটার একটা ফায়দা আছে।  সহজে পা-ব্যথা হয় না। লাইনের স্লিপার গুলো মাপে মাপে রাখা। ফলে পা নির্দিষ্ট ছন্দে চলে। পরিশ্রম কম হয়। বিমানবন্দর রেলস্টেশনে পৌঁছালাম। ভেবেছি এখানে বিশ্রাম নিব। কিন্তু মানুষ বেশী। ঘুম হবে না। হাঁটতে থাকলাম। কয়েক ঘন্টা হাঁটলাম। পৌঁছালাম জয়দেবপুর রেলস্টশনে। তের-চোদ্দ কিলোমিটার হেঁটেছি। শরীর আর কুলায় না। \n\nপ্ল্যাটফর্মে বসার জায়গা আছে। সেখানে শোয়া যায়। শুলাম। ঘুম আসে না। মানুষের পায়ের শব্দ, টোকাইদের হইহুল্লোড়, ঘাম গায়ে শুকিয়েছে, এখন গা চিটচিট করছে- সব অসহ্য অনুভূতি। উঠে বসলাম। তাকালাম চারপাশ। কত মানুষ! তাদের সবারি গন্তব্য আছে। কিন্তু আমি যাব কোথায়? আমার গন্তব্য কি? জীবন এমন কেন? ভাবনাগুলো চাবুক পেটাচ্ছে। কিছু লিখতে হবে। না হলে চাবুক থামবে না। অনেক কাগজ আশপাশে। একটা কুড়ালাম। কলম জুটালাম পাশের দোকান থেকে।  লিখলাম- \n\nএই অবধি রেললাইনের প্ল্যাটফর্ম \n\nএরপর কোথা জানি না, জানি না তা একদম।\n\nসাথে শুধু কলম আর\n\nছেঁড়া পাতা কবিতার,\n\nপাশে ঘুরে টোকাইর দল\n\nকরে চলে হট্টগোল, \n\nঅবিরাম হরদম\n\nএরপর কোথা জানি না, জানি না তা একদম। \n\nমাছিদের ভনভন\n\nগায়ে ময়লার আস্তরণ\n\nনিয়ে শুয়ে থাকা, হাহ! এই হল বেঁচে থাকা।\n\nপাশে মানুষ হাঁটে, খশখশে পায়ে সেঁচে\n\nআমার ঘুম প্রতিক্ষণ\n\nএরপর কোথা জানি না, জানি না তা একদম। \n\nলিখতে লিখতে ঘুমিয়ে পরেছি।  হঠাৎ ভাঙল। এক ভিক্ষুক সমানে চেঁচাচ্ছে- আমার আল্লাহ্‌ নবীজির নাম, কয়টা টাকা দিয়া যান। তার চিৎকারেই ঘুম ভেঙেছে। \n\nআকাশ দেখলাম। বিকেল হয় হয়। লম্বা ঘুম দিয়েছি। রাত থেকে কিছু ঢুকেনি পেটে।  এখন বিবিয়ানা গ্যাসফিল্ড জমেছে। অ্যাসিডিটি চরমে। খাবার এক জায়গাতেই পাব। আমার বন্ধু রাশেদের বাসায়। খালাম্মা দেখেই বলবে- কিরে মুখ শুকিয়েছিস কেন, আয় খেতে আয়।  কিন্তু রাশেদের বাসা খিলখেতে। আবার উলটা হাঁটতে হবে। \n\nফিরতি পথ ধরেছি। উপরে বিশাল আকাশ ঝুলে। যতই দেখি নিজেকে ছোট মনে হয়। আণুবীক্ষণিক অ্যামিবার মত ছোট।  এত বিশাল মহাবিশ্বে আমার দরকারটা কি? কচুরিপানার মত কেন ভাসছি? প্রশ্নের উত্তর পাই না। খুব অসহায় লাগে। একা লাগে। কান্না আসে। স্টেশনের ভিক্ষুকের মত চেঁচিয়ে উঠি- হে আল্লাহ্‌! তোমার নবীর নামের সম্মানে উত্তর দাও, কেন বেঁচে আছি? কেন এই বেঁচে থাকা মালিক?\n\nআমার কান্নায় আকাশ কাঁদে না। কেউ দেখে না। প্রকৃতি নিজ গতিতেই চলে। সন্ধ্যা ঘণায়। উপরে একঝাঁক পাখি উড়ে, বাসায় ফিরে। শুধু গালিবরাই ঘরে ফিরে না।  একা কাঁদে কালো সন্ধ্যার আড়ালে। কিছু মানুষ শুধু কাঁদতেই জন্মায়। গালিব হয়ত তাদেরই একজন।  \n\n (বিশেষ দ্রষ্টব্য- ইয়াবা কে আদর করে বাবা ডাকা হয়। এটা অনেক পরে জেনেছি। )"
  },
  {
    "1": "মদিনার পথে",
    "2": "মদিনার পথে\n\nতোমাদের মাঝে নামাজি দেখি\n\nহজ্বের পরে সমাজি দেখি\n\nসহিহ হাদিসের মেজাজি দেখি\n\nকামাক্ষা ফেরত বাবাজি দেখি\n\nউন্নয়নের নেতাজি দেখি\n\nমুসুর ডালের পেঁয়াজি দেখি\n\nছাত্র মরে, দাঁত ক্যালানি দেখি\n\nকাঁটাতারে ফেলানি দেখি\n\nরূপসির গালে ময়দা দেখি\n\nভিআইপিদের পেয়াদা দেখি\n\nফেরি ছাড়ার কায়দা দেখি\n\nফেসবুকিয় জেহাদ দেখি\n\nসাথে গণতন্ত্রের মেয়াদ দেখি\n\nমতিঝিলে হেফাজত দেখি\n\nবলাকা ভাঙ্গা সুন্নত দেখি\n\nট্রেনে বাসে হুড়াহুড়ি দেখি\n\nমুন্নি-রিফাত জড়াজড়ি দেখি\n\nলাফায় লাফায় ক্রিকেট দেখি\n\nদেওলিয়া শেয়ার মার্কেট দেখি \n\nচামড়ার ফাঁকা আড়ত দেখি\n\nঘুমে জাগরণে ভারত দেখি\n\nটুজি গতির ডিজিটাল দেখি\n\nসুশিল নামের মেন্টাল দেখি \n\nসারা ফেসবুকে বুড়িবুড়া দেখি\n\nসীসার মধ্যে দুধের গুড়া দেখি\n\nরাস্ট্রিয় ব্যাংকে হ্যাকিং দেখি\n\nকিছু বললে ক্রসফায়ারিং দেখি-\n\n(হইছে আর কওন যাইব না)\n\n \n\nএত দেখি, দেখি না একটা মানুষ\n\nযারা শ্বাস নেয় চলে শুধু ফুঁসফুস।\n\n \n\nএই শহরে লাশ হাঁটে-\n\nযাদের বাঁচতেই আয়ু কাটে\n\nযারা জীবন খুঁজে না-\n\nমুখে মৃত্যুর গন্ধ ছুটে। \n\n \n\nমুক্তি চাই তোমাদের থেকে\n\nছুটতে চাই মদিনার দিকে\n\nকিন্তু যাব কোথায়\n\nরাস্ট্র সীমানায়\n\nদিয়েছ কাঁটাতারের কালিমা এঁকে।\n\n \n\n \n\nএরদোগানের দেশ তুরস্ক। সে দেশেই জন্মায় ওসমানি সাম্রাজ্য। ১২৯৯ সালে। ছড়ায় কয়েকটি মহাদেশে। পৃথিবীর প্রায় অর্ধেকটাতে। মধ্যপ্রাচ্য, পূর্ব-ইউরোপ, উত্তর-আফ্রিকায়। শাসন করে ছয় শতাব্দী। এবং এঁরাই মুসলিমদের শেষ প্রকৃত অভিভাবক। সুলতান সুলেমান সিরিয়াল দেখে ওসামানিদের চিনিয়েন না আবার। কানার হাতী দেখার অবস্থা হবে। \n\n১৯১৮ সাল। প্রথম বিশ্বযুদ্ধ শেষ। যুদ্ধে ছিল দুটি দল। একদলে ওসমানি সাম্রাজ্য, অস্ট্রিয়া-হাঙ্গেরি, জার্মানি ও বুলগেরিয়া। একে কেন্দ্রীয় শক্তি বলে। অন্যদিকে মিত্রশক্তি- সার্বিয়া, রাশিয়া, যুক্তরাজ্য বা ইংরেজ, ফ্রান্স, জাপান, ইতালি, রুমানিয়া ও অ্যামেরিকা। জিতে মিত্রশক্তি।\n\n১৯১৮-২০ সাল।  তিন বছর ছিল বীভৎস।  জবাই হয় গালফ অঞ্চল। ওসমানিরা হেরেছে।  বিপরীতে ছিল ধবলকুষ্ঠ ইংরেজ। এরা ওসামানি সাম্রাজ্যকে টুকরো টুকরো করে। সিরিয়া, ইরাক, জর্ডান সহ বহু রাষ্ট্র জন্মায়। গর্ভস্থ হয় আজকের ইজরাইল। ১৯৪৮ এ হয় ভূমিষ্ঠ। \n\nএরই ধারাবাহিকে- ১৯৩২ সালে সৌদ্দারা বৌদি/সৌদি রাজ্য বানায়। সৌদ্দা উত্থানে ইংরেজরাই ইঞ্জিনিয়ার। এরা জানত বিশ্বমুসলিম বন্দুক-বোমায় থামবে না। তাই ইসলামের আবেগের আরবকে হাতিয়ার বানায়। কাঁটা দিয়ে কাঁটা তুলে। ধর্মের ভেতর ধর্ম ঢুকায়।  মুসলিম উম্মাহর শরীরে ওহাবিবাদের ইঞ্জেকশন ঠুকে। দিশাগ্রস্থ করে মুসলিমদের দর্শন, চেতনা, একতার কেন্দ্রবিন্দু। ওহাবিবাদের রাখাল সৌদ্দারা। এবং ইংরেজদের পুতুল। এভাবেই শুরু মুসলিমদের লজ্জার ইতিহাসের। যা আজও বয়ে চলছে।\n\nপ্রসঙ্গে আসি। ১৯০৯ সাল। সিংহাসন হারান সুলতান আব্দুল হামিদ খান। প্রদীপ নেভার আগে দপ করে জ্বলে। ওসমানিদের শেষে সময়ে তিনিও ছিলেন তেমন। ঘুরিয়ে দিচ্ছিলেন বিশ্বরাজনীতি। অসম্ভব মেধাবী, অকৃত্রিম মদিনাপ্রেমিক ছিলেন। অনেক বুজর্গ তাঁকে অলিআল্লাহও বলছেন। \n\n১৯১৩ সাল। ভারতের উত্তরপ্রদেশে বারেলি শহর। ইমাম আ’লা হযরত এঁর শহর। সে যুগে চিঠি চলত। ইমামের কাছে চিঠি আসত বিশ্বের প্রায় প্রতি প্রান্তের। দক্ষিণ আফ্রিকা, পর্তুগাল, রেঙ্গুন থেকেও চিঠি গিয়েছিল। চিঠিতে থাকত প্রশ্ন। ইমামের কাছে সমাধান চাইত। এই সমাধানকে এক পরিভাষায় ফতোয়া বলতে পারেন। \n\nযাহোক, এমনি এক চিঠি এলো। প্রশ্ন করেছে জনৈক যায়েদ। এটি ছদ্মনাম।  মাজারে আলো জ্বালানো বৈধ কিনা? এটাই মূল প্রশ্ন। কিন্তু যায়েদ আলো জ্বালানোর বিপক্ষে অনেক যুক্তিও যুক্ত করেছে। এবং মদিনা মুনাওয়ারাতে আলো জ্বলে- এক যুক্তি ও দলীল সে মানে না। এ কথাও জোর দিয়ে লিখেছে। তার দাবী- এটি অটোমান বা টার্কি সুলতান আব্দুল হামিদ খান চালু করেছেন।  সুলতানের কোনো কাজ নাকি বৈধ নয়। এমনকি সুলতানকে প্রকাশ্য পাপী বলেও উল্লেখ করে। \n\nইমাম তৎক্ষণাৎ বিরোধিতা করেন। এবং ৪০টি দলীল দাঁড় করান।  যা প্রমাণ করে যায়েদের যুক্তি নিরেট মূর্খতা। ইমাম বলেন- ইসলামের সুলতানকে মিথ্যে দোষারোপ করা গুরুতর অপরাধ।  যায়েদ এজন্য দোষী সাব্যস্ত। এও বলেন- যায়েদ পুরো চিঠি খুব মনোযোগ দিয়ে লিখেছে। পুরো চিঠি উর্দু ভাষায়। কিন্তু সুলতানের নামের আগে লিখেছে ‘টার্কি সুলতান’।  যা নিতান্তই ধৃষ্টতা।\n\nমিশরকে ইংরাজিতে বলে ইজিপ্ট। ভারতকে ইন্ডিয়া। ঠিক সেভাবে তুর্কিকে বলে টার্কি। ইমাম এটাই বুঝিয়েছেন- পুরো চিঠি উর্দুতে লিখল, কিন্তু সুলতানের নামের আগে ইংরাজিতে টার্কি লিখল কেন? এটা শুধুই সুলতানের প্রতি বিদ্বেষ।  আর ইংরেজদের ভেতর তুর্কিকে টার্কি বলার পেছনে একটা বাজে মনোভাব কাজ করত। ইমাম তা জানতেন ভালোভাবে। \n\nএজন্যই ইমাম টার্কিকে উদ্দেশ্য প্রসূত সাব্যস্ত করেন। এরপর সুলতানের প্রশংসা করেন। এবং আত-তাবারানি ও আল-বায়হাকির একটি হাদিসটি উল্লেখ করেন। অর্থ- সুলতান পৃথিবীর মাটিতে আল্লাহ\u0027র ছায়া। যারা সুলতানকে সম্মান করে আল্লাহ তাদের সম্মান দিক, এবং তাদের অপমানিত করুক যারা সুলতানকে অপমান করে।\n\nপুরো চিঠিটি বারিক উল মানার বি শুমু’ইল মাযার নামে লিপিবদ্ধ হয়। পাবেন আল-ফাতাওয়া আল-রাদ্বাভিয়্যাহ, ৯ম খণ্ড, ৫০৮ পৃষ্ঠায়। \n\nকয়েকটা পয়েন্ট করি। এক- ব্রিটিশ উচ্চারণে টার্কি লেখাতে ইমাম তীব্র বিরোধিতা করেছেন। দুই- ইমাম সুলতানের প্রশংসা করেছেন। তিন- সুলতানের চিরশত্রু  ছিল ইংরেজ বা ব্রিটিশ। \n\nতাহলে কি পেলাম? এক- সুলতানের সমর্থক কখনো ব্রিটিশপ্রেমি হতে পারে না। দুই- ইমাম ইংরাজি ঢঙ্গে সুলতানের নাম লেখাটাও মেনে নেন নি। এতটাই ইংরেজ সাম্রাজ্য বিরোধী ছিলেন। \n\nএখানেই কি প্রমাণ হয় না- ইমাম আ’লা হযরত সুলতান আব্দুল হামিদ খানের একনিষ্ঠ সমর্থক ছিলেন।  আর সুলতানের একনিষ্ঠ সমর্থক ব্রিটিশ দালাল হয় কী করে? প্রশ্নটা আপনাদের কাছেই রাখলাম।  \n\n_______\n\nআহ! হে ইমাম! তুমি এ যুগের সবচে ব্যথিত সত্তা। তোমাকে না চিনেছে শত্রুরা। না চিনেছে অনুসারীরা।  তুমি ছিলে যুগস্রষ্টা। তোমাকে বানিয়েছে মিলাদের মোল্লা। সবাই নিজ সীমায় মাপে তোমায়। নিজের মত চেনে। \n\nইয়া আ’লা হযরত! তোমাকে তোমার মত চিনব কবে! তোমার মত বুঝব কবে! \n\nখোদা! এ জাতিকে তাঁর সূর্যপুরুষদের চেনার, বুঝার শক্তি দাও। তুমি তো রহিম-রহমান।"
  },
  {
    "1": "তোমাদের সম্প্রীতি আর আমার বাসুদা",
    "2": "তোমাদের সম্প্রীতি আর আমার বাসু’দা\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nনানা-দাদার বংশ বিশাল। দাদার পাঁচ বউ। নানার দুই। মামা-খালা সতেরো। কাজিনদের মার্জিন জানি না। চিনিও না সবাইরে। আমার বাপ-চাচা ফুটবল টিমের মালিক। চাচার অবশ্য একজন বেশি। বাড়তি খেলোয়ার আরকি। বাপের বড় ছেলে আটাশ বছরের বড়। আমি এগারো নাম্বার। সবচে ছোট। ভাবেন অবস্থা- বড়ভাইর বাপ হবার বয়সে আমি জন্মেছি।  চাচাত ভাই, খালাত বোনের বাচ্চারাও বয়সে বড়। সে বাচ্চাদেরও বাচ্চা হয়েছে। সে সুবাদে আমি আজন্ম দাদা-নানা। সব শুনে জনসংখ্যা বিস্ফোরণে আমরা অর্ধেক দায়ী- একথা বলতেই পারেন। \n\nবছর সাতেক আগের কথা। এক বোন থাকত দিনাজপুরে। খালাত বোন। বেড়াতে গিয়েছিলাম। বোনের ছেলে মুহিন। বলাই বাহুল্য মুহিনও বয়সে বড়।  বছর চারেকের তো হবেই। মুহিন বলল- মামা চলো শিল্পকলায় যাই। গেলাম। শিল্পকলায় ঢুকেছি। মুহিনের অনেক পরিচিত। আমাকেও পরিচয় করালো। মুহিন পরিচয় দেয়- ইনি আমার মামা, বড় নানীর ছোট ছেলে। যাকে দেখে তাকেই বলে। মুহিনরে থামালাম। বললাম- চল মাঠে যাই। ওখানে গোলজটলা বসেছে। কবি ও কবিতার আড্ডা। \n\nজটলায় পৌঁছালাম। মাঝে একটা লোক বসে। ভুঁড়িটা মাশাল্লাহ। চামড়া তেলচে কালো। কোঁকড়ানো চুল। লম্বা আন্দাজে পাঁচ বাই পাঁচ। মুহিনকে দেখল সে। এই উজ্জ্বল! কত আর দিবি ধকল! এতদিন কোথায় ছিলি ছাগল?- গমগম গলায় গর্জালো লোকটা। ওহ! বলতে ভুলেছি, মুহিনের আরেক নাম উজ্জ্বল। পরিবারের বাহিরে ডাকে। \n\nমুহিন ফিক করে হাসে। বুঝলাম এদের আন্তরিকতা গভীর। এবার আমার দিকে তাকালেন। এই ছেলে, কোত্থেকে এলে? জিগালেন তিনি। উত্তর দিল মুহিন। সে পরিচিত পরিচয়ে- ইনি আমার বড় নানীর ছোট ছেলে। জটলাতে শুরু হল হাসাহাসি। ভদ্রলোক থামালেন সবাইকে। আমাকে ডাকলেন। হাত বাড়ালেন। আমিও বাড়ালাম। ভেবেছি হ্যান্ডশেক করবেন। কিন্তু হাত ছাড়াছাড়ি নেই।  চোখের দিকে দেখছেন। সেকেন্ড বিশেক গেল। আমি হাপিত্যেশ করছি। হাতটা কি ফেরত পাব না! তিনি জোরে শ্বাস নিলেন। হাত ছাড়লেন। মুহিনকে বললেন- এই বড় নানীর ছোট ছেলে, সময় এলে, আকাশে উড়বে ডানা মেলে। \n\nআকাশে উড়ব মানে! সেতো পিঁপড়েও উড়ে মরার বয়সে! ভদ্রলোক ইশারায় ডাকছেন। বলছেন কাছে যেতে আরো। এগোলাম।  জড়িয়ে ধরলেন, বুকে টানলেন, মাথায় হাত বুলালেন। একটা চুমুও দিলেন। সত্য বলতে- তখন এসব বুঝতাম না। অন্তত আজকের মত না।  মুহূর্ত আগেও অপরিচিতকে এভাবে আপন করা যায়- জানা ছিল না।\n\nপাশে বসালেন আমাকে। আড্ডা আবার আরম্ভ হল।  কবিতা, যুক্তিতর্ক সব চলছে। একসময় চুপ সবাই। কথা যেন ফুরিয়েছে। রাতও বেড়েছে অনেক। ভদ্রলোক বলে উঠলেন- গালিব, কবিতা শুনাও, কবিতা তো লেখো, নিজের কবিতা শুনাও। কবিতা লিখতাম সত্য। কিন্তু তাকে বলি নি। বুঝলেন কীভাবে জানি না।  আর নিজের কবিতায় লজ্জা লাগছিল। কোনো কবিতা মনেও নেই। \n\nসে সময় ইমাম আ’লা হযরতকে নতুন চিনছি। তাঁর লিখা কাসিদা-নাত আওড়াতাম শুধু। কিন্তু আড্ডায় বেশীরভাগ বামঘেষা। সবটা না হলেও কিছুটা নাস্তিক প্রকৃতির।  এখানে নাত-কাসিদা চলে না। সেসব বললে ‘ছাগুবাবা’ টিটকারি শুনব। সিদ্ধান্তহীনতায় ভুগছি। ভাবলাম ‘না’ করব। ভদ্রলোক হয়ত বুঝেছেন। বললেন- সঙ্কোচ করিও না, মনে যা আসে বলো। \n\nকী আর করা! চোখ বন্ধ করলাম। গাইতে লাগলাম- লাম ইয়াতি নাযিরুকা ফি নাযারিন/নিদর্শনও কখনো হয় নি রচনা...। মাঝে থেমে থেমে অর্থ করছিলাম। আমার একটা সমস্যা ছিল। নাত গাইলে হারিয়ে যেতাম।  শরীর কাঁপত, চোখ ভিজত। বিষয়টা সহজাত ছিল। চাইলেও দমানো যেত না। এখন অবশ্য নেই। বদলেছি, সময় বানিয়েছে কৃষ্ণগহ্বর। যাকগে, নাত শেষে চোখ খুলেছি। দেখি সবাই অদ্ভুত চোখে তাকিয়ে। ইসলাম-মুসলিমে এনাদের এলার্জি। তারপরেও গেয়েছি উর্দু। এবার বুঝুন অবস্থা। কিন্তু কিছু বলল না। ভেজা চোখের বদৌলতে বেঁচেছি হয়ত। পরিস্থিতি ভিন্ন হয়ে গিয়েছিল। \n\nসবাই উঠে যাচ্ছে।  আমিও উঠব ভাবছি। মুহিনের খোঁজে এদিকওদিক তাকাচ্ছি। তখনি একটা হাত পরল ঘাড়ে। ফিরে তাকালাম। দেখি সেই ভদ্রলোক।  বললেন- এখনি যাবে? চলো ঘুরে আসি। মুহিনও এসেছে এতক্ষণে। সেও রাজী হল যেতে।  \n\nআধঘন্টা পর। দিনাজপুর শহরের একটু বাইরে। বাংগিবেচা ব্রিজের ওপরে আমরা তিনজন। আমি, মুহিন আর সেই ভদ্রলোক। নিচে বইছে ভরাট নদী। উপরে থলথলে চাঁদ। বাতাসও ছুটছে অল্প-আলোসে। ভদ্রলোক চুপচপ। উদাস চোখ। কী যেন দেখছেন। আমরাও নিরব। প্রকৃতির বাড়াবাড়ি সৌন্দর্যে কথা নিষিদ্ধ হয়ত । \n\nগালিব একটা নাত গাও তো- ভদ্রলোকের গলা।  চোখ ঘুরিয়ে দেখলাম তাকে। এতক্ষণ এনাকেও বামপন্থী ভেবেছি। কিন্তু... যাহোক, এরকম পরিবেশে একটা নাত হেব্বি জমবে। উপরে যৌবনা চাঁদ। রূপ গলে গলে পরছে। সেটা দেখেই কবি নজরুলের একটা নাত মনে আসল- মোর নবীরে লুকিয়ে দেখে, তাঁর পেশানীর জ্যোতি মেখে, ওরে ও চাঁদ রাঙলি কি তুই; গভীর অনুরাগে...। \n\nচোখ বন্ধ ছিল। খুললাম। দেখি ভদ্রলোক চাঁদ দেখছেন তো দেখছেন। ক্ষুধা লেগেছে হয়ত। চাঁদকে ঝলসানো রুটি ভাবছেন কিনা, কে জানে! মিনিট খানেক গেল। মুহিন ডাকলেন ভদ্রলোককে। তিনি তাকালেন। তখনি দেখলাম জিনিষটা। ভদ্রলোকের কালো চেহারায় গলিত সোনার একটা চিকন ধারা বইছে।  চাঁদের আলোয় চোখের পানি সোনালী দেখাচ্ছে। তিনি কাঁদছেন! কেন কাঁদছেন? জিজ্ঞেস করা অভদ্রতা। চুপ থাকলাম। ভদ্রলোক অবাক করলেন। জড়িয়ে ধরলেন আমাকে। কাঁদতে লাগলেন। নিঃশব্দ কান্না।\n\nবাসায় ফিরছি। মুহিন বাইক চালাচ্ছে। ভদ্রলোক বিদায় নিয়েছেন। এতক্ষণ ভদ্রলোকের সাথে আছি- কিন্তু পরিচয় জানাই হয় নি। মুহিনকে জিগালাম। যা জেনেছিলাম, তা এখনো, আজ অবধি আমাকে বিস্মিত করে রেখেছে। \n\nভদ্রলোকের নাম বাসুদেব শীল। সবাই বাসু’দা ডাকে। ধর্মে সনাতনী, মানে হিন্দু। এবং আমার নাত শুনেই তিনি কেঁদেছিলেন। এটা আমি বুঝি নি। মুহিন বুঝেছিল। তারা পূর্বপরিচিত, ঘনিষ্ট। তাই বুঝেছিল। \n\nএরপর বাসুদেব শীল আমার কাছেও বাসু’দা হয়েছে। দিনাজপুরে প্রায়ই যাই তার কাছে।  দিন পেরিয়ে বছর হয়েছে। বছরের পর বছর গেছে। বাসু’দা আজও সবচে প্রিয়দের একজন। \n\nএই যে একজন হিন্দু, এই যে বাসুদেব; এরা চেতনার জুয়ায় ট্রাম্পকার্ডকে হাতিয়ার বানাবে না। অভিযোগ করবে না। ধর্ম গেল, বাড়ি পুড়ল, মিলিয়ন মিলিয়ন গায়বে হল- চিৎকার করবে না। এরা জোছনা রাতে কেঁদেই যাবে। কেউ দেখবে না। এরা এমনি রবে, নিরবে।  \n\nবাসু’দা! আমরা সম্প্রদায় ও সম্প্রীতির পরিসংখ্যান চালাবো।  গোগোস্ত আর গোমুত্র খোর হব। বাবরি মসজিদ ভাঙব। সাঈদিকে চাঁদে দেখব। কিন্তু তোমরা অজানাই থাকবে। তোমাদের অজানা অস্তিত্বই হয়ত মহাকালের সৌন্দর্য। \n\nবাসু’দা! তুমি মদিনা-মুনিব (দ) কে ভালোবাসো। এ কারণেই ভালোবাসি না শুধু তোমায়। ভালোবাসি, কারণ; সত্য স্বীকার করো, সত্য ধারন করো। এবং বিশ্বাস করো- যে মানবিক না, সে ধার্মিক না। \n\nআর একথাই আমরা শিখেছি চোদ্দ শতক আগে, মদিনার গুলবাগে।\n\n \n\n \n\nমাননীয় সরকার! \n\nআমার খুন হওয়া দরকার।\n\n \n\nআমারে হত্যা করুন\n\nএকবার সাথে আসুন,\n\nবারো ঘণ্টা চাকরিতে খাঁটুন \n\nতিন ঘণ্টায়- \n\nতিরিশ মিনিটের পথ মাপুন। \n\nবাসের ভেতরে \n\nপ্রেসার কুকারে\n\nসেদ্ধ হন, ঘামে ভিজুন \n\nশরীরের দুর্গন্ধে মাতুন। \n\nএরপর ঘরে ঢুকুন\n\nতরকারি কাটুন\n\nভাত রাঁধুন\n\nকাপড় কাঁচুন\n\nঘণ্টা কয়েক পর\n\nআবার চাকরিতে ছুটুন,\n\nআবার, তিন ঘণ্টায়- \n\nতিরিশ মিনিটের পথ মাপুন। \n\n \n\nজানি ব্যস্ত- করছেন পদ্মাসেতু\n\nউপরে উড়ছে স্যাটেলাইট যেহেতু\n\nতাই আপনারে লাগে না-\n\nকাঙালের ক্লান্তি-কষ্টের কাতুকুতু। \n\n \n\nআমি পিঁপড়া পাবলিক\n\nদল করি না এ কথা সত্য, ঠিক\n\nনেতার ফিতা হবার নাই পিনিক\n\nতাই আবালেরে দিয়েন না ধিক।\n\n \n\nআমি পিঁপড়ে পাবলিক\n\nমোটা চাল কিনে খাই\n\nলীগ-বিম্পির চৌহদ্দিতে নাই\n\nতাই ক্ষমা চাই-\n\nকরিয়েন না গুম\n\nচাই শুধু সাত ঘন্টায় শান্তির ঘুম।  \n\n \n\nআমি ছাপোষা ছোটলোক\n\nতাই অল্পতে করি শোক \n\nআপনি ব্যস্ত উন্নয়নে \n\nডিজিটাল বাংলা দুনয়নে\n\nকখন করবেন রাস্তার মাপজোক,\n\nতবুও বলি পিঁপড়ে আমি\n\nগিলি কী করে হাতি-উন্নতি ঢোঁক! \n\n \n\nআত্মহত্যা নাকি মহাপাপ\n\nকিন্তু আপনি জনতার মা-বাপ\n\nএনকাউন্টারে করুন গুনাহ মাফ।\n\nআমারে- \n\nনা মেরে ধীরে ধীরে\n\nখুন করুন এক্কেবারে \n\nমিটুক বালাই\n\nএই বাঁইচা থাকার গুষ্টি কিলাই! \n\n \n\nআমারে হত্যা করুন-\n\nএই বাঁচা বাঁচার কি দরকার\n\nমরে-গলে-পচে হই সার,\n\nসার হয়ে, \n\nগাছের গাঁ বেয়ে\n\nখাদ্য হই সবুজ পাতার,\n\nসবুজ পাতায় \n\nসবুজ হয়ে\n\nরংটা অন্তত পাই উপহার\n\nযে সবুজ আছে মদিনার।\n\n \n\n \n\nসকাল হয়েছে।  জেলখানার দরজা খুলল।  ষাটোর্ধ এক বৃদ্ধকে টানছে দুজন প্রহরী। পেছনে আসছে জল্লাদ। জেলের ফটকে থামল তারা। উৎসুক জনতা দাঁড়িয়ে দেখছে। জল্লাদের হাত উপরে উঠল। শা শব্দে নামল নিচে। আবার উঠল, আবার নামল। গুনেগুনে দশবার। নির্মম চাবুক চিরলো চামড়া। রক্তের ফিনকি ছুটল। বৃদ্ধ নিরুত্তাপ। কী এক অশেষ মনোবল তাঁর। জালিমের কাছে দয়া চাচ্ছে না।  কাঁদছে না। হিমালয়ের মত স্থির, অটুট। \n\nএভাবে প্রতিদিন চলছিল। দিন, মাস পেরিয়ে একেএকে চার বছর। ১৪৬০ দিন, ১৪,৬০০ টি চাবুক। জনমনে ক্ষোভ বাড়ছিল। একজন বৃদ্ধকে এভাবে দিনের পর দিন এতটা পাশবিক অত্যাচার- সহ্য অসম্ভব! আবার সে ব্যক্তি যদি হয় মহা বৈপ্লবিক কেউ। বিদ্রোহ দানা বাঁধল।  শাসক সমাজ বুঝল বিষয়টা। এ বিদ্রোহ শুরু হলে থামবে না। একটা সুরাহা করতেই হয়। \n\n৭৬৭ সালের ১৪ জুন। বারোশো বাহান্ন বছর আগে। বৃদ্ধার ঘরে ঢুকল জল্লাদ। হাতে চাবুক নেই। আছে একটি বাটি। তাতে খানিকটা তরল। জোর করে গিলালো বৃদ্ধকে। ঢলে পরলেন বৃদ্ধ। সাথে সাথে নিভল কৃত্তিকা নক্ষত্র থেকে ছিনিয়ে আনা জ্ঞানের প্রদীপ। যা সূর্যের থেকেও উজ্জ্বল। সূর্য শুধু পৃথিবী আলোকিত করে। কিন্তু এ বৃদ্ধ যুগযুগান্তরে মানব মানসের খেড়োপাতায় আঁকলেন জ্ঞান-প্রজ্ঞার ঐশী পূর্ণিমা। \n\nএ বৃদ্ধের নাম- নুমান। উপনাম- আবু হানিফা। উপাধি- ইমামে আযম। মানে ইমামদেরও ইমাম।\n\nকখনো ভেবেছেন কেন তাঁকে শহীদ করা হয়েছে? এতটা নির্মম ভাবে। শুধু কাজি বা চিফ অভ জাস্টিসের পদ অস্বীকার করাই কি সব? তিনি কি শুধুই ফিকহ্‌ শাস্ত্র ও মাযহাবের ইমাম? নাকি ইতিহাস ভিন্ন কিছু বলে। চলুন ঘুরে আসি আরব্যোপন্যাসের বাগদাদী যুগে। \n\nকারবালা ঘটে ৬৬১ সালে। আসে উমাইয়া যুগ।  সে সাম্রাজ্য শাসন করে মুসলিম বিশ্ব। টানা ৭৫০ সাল অবধি।  ইমামে আযম জন্মান ৮০ হিজরি, ৬৯৯ সালে। এরপর আব্বাসিরা আসে। ৭৫১ সালের দিকে। টিকে কয়েকশ বছর। ইমামে আযম ৭৬৭ সালে চোখের আড়াল হন, ইন্তেকাল করেন। অর্থাৎ তিনি উমাইয়াদের ৫১ বছর, আব্বাসিদের ১৭ বছর পান। \n\n৭৬৩ সাল, আব্বাসি যুগ।  আল-মানসুর ক্ষমতায়। সে ডাকল ইমামে আযম কে। প্রস্তাব দিল প্রধান বিচারপতি হতে। ইমামে আযম মানলেন না। বললেন- আমি এ কাজের অযোগ্য। মানসুর ক্ষেপে বলল- আপনি মিথ্যুক। ইমামে আযম জবাবে মুচকি হাসলেন।  বললেন- আমি মিথ্যাবাদী হলে আমার কথাই সত্য হল; কারণ- মিথ্যুক কখনো বিচারক হতে পারে না; অতএব আমি যোগ্য না। ব্যস! ইমামকে জেলে ঢুকানো হল। বছরের পর বছর জুলুম চলল। খেতে দিত না। চিকিৎসা ছিল না। অন্ধকার ঘরে রাখত। সে কি বর্বরতা!\n\nশুধু কাজি পদ অস্বীকারের কারণেই কি কারাবাস? যদি তাই হয় তবে এত অত্যাচার কেন? যিনি চিফ অভ জাস্টিস হবার যোগ্যতা রাখেন তাঁকে তো রাজবন্দী বানানোর কথা। রাজবন্দীদের তো নির্যাতন হয় না! তবে কারণ কি? \n\nরহস্য এখানেই। উমাইয়া-আব্বাসিরা সবাই ধোঁয়া তুলশী না। আহলে বাইতের ওপর পাশবিক অত্যাচার করেছে। আহলে বাইত মানে নবীবংশ। যদিও উমাইয়াদের উমর বিন আব্দুল আযিয ব্যতিক্রম ছিলেন। যাহোক, আহ্‌লে বাইতগণ কখনোই উয়ামাইয়া-আব্বাসিদের মানেন নি। ইমামে আযমের যুগে ছিলেন ইমাম যায়েদ বিন আলী। তিনি আহলে বাইতের ইমাম ছিলেন।  তাঁর পিতা শাম্মে হুদা ইমাম জয়নুল আবেদিন আলাইহিস সালাম। যিনি মওলা হুসাইন আলাইহিস সালামের ছেলে। এবং কারবালায় শুধু তিনিই বেঁচে ফিরেছিলেন। \n\nইমাম যায়েদ ছিলেন বিপ্লবী। উমাইয়াদের বিরুদ্ধে লড়েছেন। ইমামে আযম তাঁর হাতে বায়াত নেন। বায়াত মানে অঙ্গীকারাবদ্ধ হওয়া। ইমামে আযম সম্মুখ সমরে যান নি। কিন্তু গোপনে অর্থ সাহায্য করতেন। জানা যায়, তিনি একসাথে বারো হাজার দিরহাম দিয়েছিলেন ইমাম যায়েদ কে। যা বর্তমান যুগে কয়েক কোটি হবে। এভাবে প্রতি প্রত্যেক ক্ষেত্রে ইমামে আযম আহলে বাইতের সেবা করতেন। মৌন বিপ্লবী ছিলেন।  জানিয়ে রাখি, ইমামে আযম ধনাঢ্য ছিলেন। কাপড়ের ব্যবসা করতেন। \n\nইমাম যায়েদের ভাই ইমাম বাকের। ইমামে আযম তাঁর হাতেও বায়াত হন। এবং ইমাম বাকেরের ছেলে ইমাম জাফর সাদেকের নিকট শিক্ষা গ্রহণ করেন। বলতে চাচ্ছি, আহলে বাইতের প্রতি ইমামে আযমের প্রেম ছিল অসীম।  এবং এ প্রেম ছিল, আছে চিরকাল তাঁর মাযহাব হানাফিয়াতের মধ্যে।\n\nআল্লাহ বলেন- হে মাহবুব! আপনি বলুন, যারা ঈমান এনেছে ও সৎকর্ম করেছে (ইসলাম পেয়েছে) সেটার জন্য কোনো পারিশ্রমিক চাই না; শুধু চাই (রাসূলের) নিকটাত্মীয়ের ভালোবাসা (আস-শূরা : ২৩)। নিকটাত্মীয় মানেই আহলে বাইত। ইমামে আযম আল্লাহ্‌র হুকুমই পালন করেছেন মাত্র। শেষ নিঃশ্বাস দিয়েও ভালোবেসেছেন আহলে বাইতকে।\n\nইমাম আ’লা হযরত বলেন- সাথীরা তারকা এবং নৌকা সন্তান রাসুলুল্লাহ-রি। জীবন একটা সমুদ্রের মত। অবলম্বন না থাকলে ডুববেন। আহলে বাইত সে অবলম্বন। সে নৌকা যাতে উঠে নিজেকে বাঁচাবেন। আর সাথীরা, সাহাবারা তারকা বা নক্ষত্র। সমুদ্রগামী জাহাজ নক্ষত্র দেখে দেখে পথ চিনে। সাহাবারা বাতিঘর, দিকের দিশারী। আর আহলে বাইত হচ্ছেন নৌকা বা অস্তিত্ব। নৌকা না থাকলে নক্ষত্র থাকলেও এগোতে পারবেন না। ডুবে মরবেন। \n\nইমামে আযম দুটোই ধরেছিলেন। সাথী ও নৌকা দুটোই। তিনি তাবেয়ি ছিলেন। যে মুমিন মদিনা-মুনিব (দ) এঁর সাক্ষাৎ পায় নি, কিন্তু কোনো সাহাবাদের সাক্ষাৎ পেয়েছেন, তিনি তাবেয়ি।  তাঁর সাহাবাপ্রেম নিয়ে আরেকদিন লিখব। \n\nযাহোক, আব্বাসিরা জানত ইমামের আহলের বাইত প্রেমের কথা। এটাও জানত ইমামে আযমের অর্থ আহলে বাইতের বিপ্লব চলমান রাখছে; রাখতে সাহায্য করছে। কিন্তু কোনো প্রমাণ ছিল না। আর এ বিপ্লব আব্বাসিদের জন্য ছিল হুমকি। তাই ইমামে আযমকে বন্দী করা জরুরী হয়ে পরে। কিন্তু বাহানা পাচ্ছিল না। \n\nএকটা বাহানা পেল। তাঁকে প্রাধান কাজির হবার প্রস্তাব দিল। ইমাম প্রধান কাজি হলে তাঁর ওপর নিয়ন্ত্রণ রাখা যাবে। আব্বাসিদের অনুকূলে আইন পাস, বিচার হবে।  ইমামে আযমও বুঝেছিলেন এসব। তাই এড়িয়ে যাচ্ছিলেন। কাজির পদ প্রত্যাখ্যান করলেন। ব্যস! আর পায় কে! রাজহুকুম অমান্যের দায়ে জেলে ঢুকানো হল।\n\nআরেকটা কারণও ছিল। সে যুগে মুতাজিলা মতবাদ বাড়ছিল। আজকের ওহাবি-সালাফি-জামাতি-ইখওয়ানিদের মত সে যুগে মুতাজিলা ছিল বাতিল ফিরকা, সম্প্রদায়। ইতিহাসের বিষফোঁড়া। ইমামে আযম ছিলেন সে মতবাদের প্রধান বাঁধা। তিনি থাকলে মুতাজিলারা প্রতিষ্ঠা পাবে না। ইসলামের মৌলিকত্ব, আকাইদ ধ্বংস হবে না। আজকেও একই অবস্থা। ইমামে আযম ও হানাফিয়াত বা মাযহাব থাকলে ওহাবিতন্ত্র প্রতিষ্ঠা পাচ্ছে না।  এজন্যই ওহাবিরা মাযহাবের বিপক্ষে আদাজল খেয়ে নেমেছে। \n\nমানসুর নিজেও ছিল মুতাজিলা। তাই ইমামে আযমকে ধ্বংস করতে ছিল বদ্ধপরিকর। সব মিলিয়ে এসব কারণেই ইমামে আযমকে শহীদ করা হয়।  তাঁর অপরাধ কাজির পদ অস্বীকার না। আহলে বাইতের প্রেমই ছিল তাঁর অপরাধ। তাঁর শাস্তি ছিল নবীবংশের প্রতি সীমাহীন প্রেমের জন্য।\n\nআহ! আমার ইমামে আযম। আমার আবু হানিফা। তিনি আমাদের মাযহাব, ফিকহ্‌, হাদিসশাস্ত্র, আকাইদ দিয়ে যান নি শুধু। তিনি আহলে বাইতের প্রেমও শিক্ষা দিয়েছেন। শিখিয়েছেন- সমস্ত কিছু ত্যাগ করেও আহলে বাইতকে ভালোবাসতে। তাঁদের দাসত্ব করতে। আহলে বাইতের প্রেম তাঁকে অমর করেছে। \n\nসময় এসেছে ইমামে আযমকে সঠিকভাবে জানার। ইতিহাসের কালিতে ঢেকে রাখা সত্যকে উদ্ধারের। তাঁর অবদান, গুরুত্ব প্রজন্মের কাছে তুলে ধরার। জাতি যেন তাঁর প্রাণ পুরুষদের না ভুলে। \n\nইমামে আযম কোনো ব্যক্তি বা ব্যক্তিত্ব না। তিনি একটি মহাকাল ব্যাপী প্রতিষ্ঠান। সত্যের সূতিকাগার। তাই আজও এত শতাব্দী পরে, বাংলা প্রান্তরে গরিব গালিবের অন্তরে একটি সুর বাজে- \n\nইমামে আযম জ্ঞানের পরম\n\nআলোকে তোমায় ভালোবেসেছি\n\nহৃদয়ে তোমার ছবি এঁকেছি...\n\n \n\nঘুমটা ভাঙল। চোখে সাদাকালো টিভির স্ক্রিন দেখছি। সামনে চার্লি চ্যাপলিন দাঁড়িয়ে। মা রে মা, মা গো, ক্যান গেলি মা- একটা চিৎকারও শুনছি। বুঝছি না আছি কোথায়। কপলটা দপাচ্ছে ব্যথায়। হাত দিয়ে ছুঁতে চাইলাম। টান পরল কব্জিতে। সুঁইয়ের মত কি যেন বিঁধল। তাকালাম। চোখের ঝাপসা কাটছে। দেখলাম একটা সরু সাদা পাইপ। রগের ভেতর ঢুকানো। মনে পরল ঘটনা। হাসপাতালে আছি। হাতে স্যালাইন লাগানো। আজ রাতেই ভর্তি হয়েছি। চাঁদপুর থেকে ঢাকা সদরঘাটে নেমেছিলাম। শরীর কাঁপছিল। বাসায় যাবার ক্ষমতা নেই। কাছাকাছি সৈয়দ শাহবাজীর বাসা। জানি আশ্রয় পাব, সৈয়দ মানেই আশ্রয়। গেলাম। রাতে চৈত্রমাস আর বর্ষাকাল একসাথে আসলো। চামড়ায় চৈত্রমাসের তাপ। পেটে শ্রাবণের বর্ষা-বর্ষণ। মেঘ ডাকার মত গুরুগুরু গর্জায় পাকস্থলী। এরপর বর্ষা নামে। অঝর বর্ষণ। বর্ণনা সম্ভব না। ভাবছিলাম রবিঠাকুরের বর্ষাপ্রীতির কথা। লিখেছিলেন- আজি ঝরঝর মুখর বাদর দিনে, জানি নে জানি নে; কিছুতে কেন যে মন লাগে না। তাঁর মন কেন লাগছিল না জানি না। কিন্তু আমারটা জানি। পেটের ঝরঝর বর্ষায় শুধু মন না, হাড্ডির জোড়াগুলোও লাগছিল না। ঠকঠক কাঁপছিলাম। বৃষ্টি এতই মুখর ছিল যে সিদ্ধান্ত নিলাম- ছোটঘরেই (টয়লেট) প্লাস্টিক বিছিয়ে শোব। \n\nপরদিন সন্ধ্যায় হাসপাতাল এলাম। ডাক্তার দেখেই ধমকালো- ‘এখন আসছেন ক্যান! মরতে! এক্ষণ ভর্তি হন! এক্ষণ হন!’ সাথে ছিল দুলাভাই। না, মায়ের মেয়ের জামাই না। তবে বোনের জামাই। বেচারার স্ত্রীকে বোন ডাকি। সে সুবাদে দুলাভাই। থাকে সৈয়দ সাহেবের পাশেই। যাহোক, ভর্তি হতে গেলাম। ভর্তি নেয় না। অভিভাবক লাগবে। দুলাভাই অভিভাবক হবে না। কি ক্যাচাল! একটা রিক্সা-অলারে ধইরা আনবো ভাবছি। দুইশ টাকা দিব। বলব অভিভাবক হ’। এছাড়া গতি নেই। আকাশ পাতাল ভাবছি। মেজাজ বিগড়ে গেল। চেঁচিয়ে উঠলাম- দুলাভাই! মইরা গেলে লাশ আঞ্জুমানে মফিদুলরে দিয়েন, গার্জিয়ানের খ্যাতাপুড়ি, খোদা কি ওয়াস্তে ভর্তি করান, আর পারতাছি না। \n\nমেজাজ সামলানো দরকার। দরূদ শরীফ পড়ছি। মনে হল তুষার দাদার কথা। ইমরান হুসাইন তুষার। দুঃখের দিনের দরদী মোর। কল দিলাম, বললাম পরিস্থিতি। তিনি বিনাবাক্যে রাজী। ফোন দিলাম দুলাভাইকে। এপাশ থেকে শুনছি, ফোনে লাউড স্পিকার। রহমান সাহেব (দুলাভাই) আমি কবির (গালিবের) সমস্ত দায়িত্ব নিলাম, ভর্তি করুন। \n\nভর্তি হলাম। স্যালাইন ঢুকল শরীরে। যেদিক যাচ্ছিল, বলে কয়ে যাচ্ছিল। যেন গোবী মরুভূমিতে নীলনদ বইছে। একেএকে তিনটা স্যালাইন গিলেছে এক রাতেই। \n\nআরামে ঘুমিয়ে পরেছিলাম। সে ঘুমটাই ভাঙল এখন। দুটো রহস্য ভাবাচ্ছে। এক, চার্লি চ্যাপলিন। দুই, “মা তুই ক্যান গেলি” এই চিৎকার। আগে প্রথম রহস্য বুঝি। এজন্য চার্লি চ্যাপলিনকে জানতে হবে। সে একজন ভাঁড় বা কমেডিয়ান। সাদাকালো পর্দার নায়ক। বিশ্বযুদ্ধের সময়কার। ব্রিটেনে জন্মেছিল। দেখতে খর্বকায়, ছোটখাট। সিটসিটে চিকণ। নাকের নিচে একটা হিটলারি গোঁফ। মোটামোটি এমনটা তিনি। সেই তিনি এতবছর পর আমার সামনে। এবং এখনো দাঁড়িয়ে আছে। মনের ভুল না। বাতাসেও দুলছে না। বিষয়টা কি! বললাম- হ্যালো চ্যাপলিন সাহেব! হাউ ডু ইউ ডু? \n\n- হেলমু ক্যান? কি চাপতে কন? আর মাঝ রাইতে হা-ডু-ডু খেলুম ক্যান?\n\nআমি ঠাডা খেলাম! ঘটনা কি! চ্যাপলিন বাংলা শিখলো কবে? শুধু তাই না, জাতীয় খেলা হাডুডুর নামও জানে। হাতড়ে মোবাইলটা নিলাম। আলো জ্বাললাম। এখন অনেক রাত। হাসপাতালে তাই আধো আলো অন্ধকার। আলো জ্বলতেই ভিন্ন কিছু দেখলাম। এটা চার্লি চ্যাপলিন না। কিন্তু চ্যাপলিনের বঙ্গদেশী নমুনা। তেরো-চোদ্দের একটা কিশোর। হালকা-পাতলা। পাঁচ ফুটের আশপাশ লম্বা। মোছ গজাচ্ছে কেবল। অপূর্ণ মোছটা মাঝখানে বেঢপ পরিমাণে বেড়েছে। ফলে আধো আলো অন্ধকারে চার্লি চ্যাপলিন ভেবে আমি পাপ করি নি। \n\nজিগালাম নাম কি। বলল জামিল। বললাম-জামিল! চ্যাপলিনের সাথে তোমার বেশ মিল। সে ধমকে উঠল। \n\n- ক্যাচাল থামান! আগে কন হেলতে, চিপতে আর হা-ডু-ডু খ্যালতে কইছেন ক্যান? আপনের মাথায় কী সিট! \n\nকি বলব বুঝছি না। বলেছি হ্যালো, সে বুঝেছে হেলাহেলি। ‘চ্যাপলিন’ কে বুঝেছে যে কিছু চাপতে বলেছি। হাউ ডু ইউ ডু- কে শুনেছে হা-ডু-ডু। এরসাথে কথা বলা অনর্থক। জানলাম সে পাশের বিছানার বাসিন্দা। আমার সহরোগী। প্রথম রহস্য সমাধিত।\n\nমনোযোগ ফেরালাম। দ্বিতীয় রহস্য সমাধানে যাই। মা তুই ক্যান গেলি- এ রহস্য। আমি আছি পুরুষ মেডিসিন ওয়ার্ডে। ভবনের সপ্তম তলায়। পুরো ফ্লোরটা বিশাল হলরুমের মত। তিনটা ভাগ। মাঝে কয়েকটা দেয়াল দিয়ে আলাদা করা হয়েছে। একদিকে পুরুষ ওয়ার্ড। মাঝখানে ডাক্তার ও নার্সদের অফিস। ওপাশে মহিলা মেডিসিন ওয়ার্ড। চিৎকারটা মহিলা ওয়ার্ড থেকে এসছে। কিন্তু চিৎকারের কণ্ঠটা পুরুষালি। রোগী আর নার্সদের ভিড় জমেছে ওদিকে। এখান থেকে ঠাওড়ে উঠছি না। কাছিয়ে দেখতে হবে। এগোলাম। স্যালাইনের রডটা ঘাড়ে নিলাম। রাজার সৈনিকরা যেমন বল্লম নিত। \n\nএকটা যুবক কাঁদছে। মা ও মা মা... সেই চেঁচাচ্ছিল। ভিড় ঠেলে এগোলাম। দেখি একটা লাশ। সাদা কাপড়ে মোড়ানো। হিমালয়ের মত স্থির, শীতল। থমকে গেলাম। যা বুঝার বুঝেছি। বিছানায় ফিরলাম। \n\nআমার থেকে কয়েক হাত দূরে, কিছু সময় আগে একজনের মৃত্যু হয়েছে। আমি ও আমরা কেউই তা অনুভব করলাম না। জীবন কিভাবে আসে, যায়ই বা কিভাবে, কে জানে? অন্যের মৃত্যু এত মসৃণ কেন! ধরা যায় না, ছোঁয়া যায় না। একজন চলে যাবে, আশপাশে কারো দেহে সামান্য অনুভূতিও আঁকবে না। \n\nদুদিকে তাকালাম। সারিসারি রোগী। নানান বয়সের। কেউ দাদা, কেউ নাতি। কত ইচ্ছে, কত আয়োজন এই বেঁচে থাকার। কিন্তু... একদিন আমরা কেউই থাকব না। শরীর পঁচবে, গলবে, সার হবে। কবরে বাসা বাঁধবে কুনোব্যাঙ, সাপ, শেয়াল। ভাবতেই শিউরে উঠি। \n\nএসব ভাবছিলাম। একজন মহিলা ডাক্তার এসেছেন। হালহকীকত জিজ্ঞেস করছেন। ভদ্রতার হাসি হাসলাম। \n\n- ডক্টর! একটা প্রশ্ন করতে পারি?\n\n- জ্বী, অবশ্যই। \n\n- এই যে এত রোগ, এত রোগী, এত মৃত্যু প্রতিদিন দেখেন। সুস্থ্য থাকেন কি করে? \n\n- গালিব সাহেব, এটা আমাদের পেশা। আবার ধর্মও হয়ত। জানেন, আমাদের হাসাও নিষেধ। ডাক্তারি নৈতিকতা হচ্ছে রোগীর সামনে না হাসা। রোবটের মত সেবা করি। রক্ত, পুঁজ সাফ করি। আবার বেলাশেষে ডাকাত, কসাই উপাধি পাই। মানুষ দু’একজনের বাটপারি দেখে। কিন্তু পুরো ডাক্তার শ্রেণির সীমাহীন কষ্টটা অনুভব করে না। \n\nলজ্জায় চোখ নামালাম। মাথাটা একটু নুইয়েছি। ডাক্তারের অজান্তেই তাঁকে শ্রদ্ধা জানালাম। এতোটুকু না করলে নিজেকে মানুষ মনে হচ্ছিল না। \n\nডাক্তার চলে গেছে। আমি একা। ইতোমধ্যে ভোর এসেছে। রাত শেষ। আমার বিছানার পাশেই জানালা। সেটা দিয়ে আলো ঢুকছে। নরম, পবিত্র আলো। বাহিরে তাকালাম। আলো ফোটেনি পুরোপুরি। উঁচাউঁচা ভবনগুলোতে অন্ধকার আঁকড়ে আছে এখনো। সেগুলোর ফাঁক দিয়ে সাদাটে আকাশ দেখছি। ভবন আর আকাশ মিলে একটা সাদাকালো ডোরাকাটা চিত্র এঁকেছে। \n\nতখনি হৃৎপিণ্ড ঝলকে উঠল। এই যে সাদা আর কালোয় ডোরাকাটা চিত্র- এতো চিরচেনা, চির আপন। এ চিত্র বারেলির। রেজভি গম্বুজের। আমার আলা হযরত এঁর। বুকে বসন্ত বইলো। মৃত্যু ও কবরের বিষাদ ছাপিয়ে উঠলাম। আলা হযরত বলেছিলেন তাঁর কবরকে গভীর করতে। যাতে তিনি দাঁড়াতে পারেন। কবরে যখন মদিনা-মুনিব (দ) আসবেন, তিনি দাঁড়াবেন সমুচ্চ সম্মানে, সালাতু সালাম পড়বেন। \n\nআমি গালিব তো তাঁরই দাস। আমার কবরও গভীর হবে। মুনকির-নাকির যখন বলবে, তোমার সামনের মহাসত্তার প্রতি তুমি কি ধারণা রাখতে পৃথিবীতে? তখন মুচকি হাসব। দাঁড়াব, নতচোখে, অবনত মস্তকে, বিনম্র সুরে গাইব সেদিন- \n\nমুস্তাফা জানে রহমত পে লাখোঁ সালাম\n\nশম’এ বযমে হিদায়াত পে লাখোঁ সালাম।\n\n \n\nসাড়ে এগারোটা বাজে। গাড়ি হুহু ছুটছে। কয়েক মিনিটে চট্টগ্রাম শহর পেরোলো। সুপারভাইজার টিকিট চাইছে। দিলাম। জিগালো কোথায় নামব। জায়গাটার নাম মনে নেই। শব্দটা গরুগোত্রীয়।  শেষে ‘খাল’ যুক্ত আছে। এতোটুকু মনে পরছে। কয়েক সেকেন্ড ভাবছি। গরুখাল, না গাইখাল! বললাম- বদ্দা, গাইখালে নামব। সুপারভাইজারের চোখ খাঁড়া! বিস্মিত চাহনি। \n\n- এইডা কোন জায়গা! \n\n- আ... শব্দটা মনে নেই বদ্দা। গাইখাল না হলে ষাঁড়খাল হবে। \n\n- চিনি না (চোখ আরেকটু বড় হয়েছে)!\n\n- তাহলে বলদখাল। \n\n- ও আচ্ছা, বলদাখাল।\n\nহাসলাম দু’জনে। কি নাম রে বাবা! বলদের সাথে লাঙ্গলের ফাল যুক্ত হয়। কিন্তু ‘খাল’ যুক্তের ইতিহাস বুঝলাম না। ভাবতে ভাবতে ঘুমিয়ে পড়েছি। \n\nসাড়ে তিনটা বাজে। বিখ্যাত বলদাখালে পৌঁছালাম। জায়গাটা কুমিল্লা মহাসড়কের ধারে। দাউদকান্দি এলাকায়। নামলাম। সিনজি ডাকলাম।  ভাই, শ্রী রায়ের চর যাবেন? সিনজি-অলা সুপারভাইজারের চেয়ে তিনগুন বড় চোখে তাকাল। \n\n- বাই, পাঁচ বছর ধরি গাড়ি চালাই। এই নাম হুনি নাই। \n\n- মানে! এদিক দিয়ে পদুয়া যায় না? ওখানে একটা দরবার আছে। পুরাতন বকুলগাছ আছে। চিনেছেন? \n\n- ও আইচ্ছা! এইডা কন। চিরার চর যাইবেন। আইয়েন আইয়েন। \n\nকি বলব বুঝছি না। ‘শ্রী রায়ের চর’ আঞ্চলিক উচ্চারণে হয়েছে ‘চিরার চর’। যেকোনো ভাষাবিদও অজ্ঞান হবেন। আমি কোন ছাড়! \n\nসিনজি চালু হল।  চালকের বামদিকে বসেছি।  পিছনে তিনজন যুবক। বন্ধু হবে হয়ত। রসিকতা, খুনসুটি চলছে। তাদের কথার কিছুটা তুলে ধরছি। \n\n- দোস্ত! হুজুরেরা তো এহন জিম খুলবো।  মাইকে মাইকে চান্দা তুলন বাদ। \n\n- মানে! জিম মানে? \n\n- আরে বেডা! মাইনষে ব্যায়াম করে, শরীর বানায়, রেস্লিং করে- দেহস নাই? ঐ জায়গারে জিম কয়।\n\n- ও আইচ্ছা, তো হুজুরেরা জিম খুলবো কিল্লাইগা?\n\n - এক হুজুরে কইছে সিক্সপ্যাকের কথা। জিমে গিয়া ব্যায়াম কইরা সিক্সপ্যাক বানাইবার লাগে। যেই হারে সিক্সপ্যাকের জিকিরি উঠতাছে, তাতে হক্কল হুজুরেরা একটা কইরা জিমের ব্যবসা খুলব মনে অয়।  \n\n- হেরা সিক্সপ্যাক বানাইব কিল্লাইগা? কুস্তাকুস্তি কোরবো? \n\n- হেইডা হ্যাগোরে জিগা। তয় কুস্তাকুস্তি করলে ভালো অয়।  মাহফিল হুনার বদলে রেস্লিং দেইখবার পারমু... ইয়া ডিশুম! ডিশুম!\n\nদরবারে পৌঁছালাম। শতশত বছরের বয়ষ্ক খানকাহ্‌। চট্টগ্রামে বারো আউলিয়া এসেছিলেন। প্রায় সাত শতাব্দী আগে। ইসলাম প্রচারের জন্য। চট্টগ্রামে বৈঠক করেন তাঁরা। একজন একেক দিকে ছড়িয়ে যান। তাঁদেরই একজন সৈয়দ গোলাম মুস্তাফা রহ.। তিনি কুমিল্লার এই পদুয়াতে আসেন। তখন একটা বকুলগাছ ছিল। সেটার নিচেই বসেন। খানকাহ্‌ গড়েন। গাছটা এখনো আছে।  কালের কালিতে মুচড়ে গেছে যদিও। এখনও একটি সজীব-শাখা আছে। যাতে বকুল ফোঁটে, সুবাস ছুটে। কিন্তু শুকিয়ে যাওয়া, ভেঙে পরা দেহাবশেষ দেখলেই বুঝা যায়- এককালে কি প্রকাণ্ড বৈভব ছিল তার।\n\nজিয়ারতে দাঁড়ালাম। মৃদু বাতাস বইছে। টেনে শ্বাস নিলাম। প্রাচীন পবিত্রতায় ভরে গেল ফুসফুস। দু’জনের উঁচু আওয়াজ শুনলাম। তাকালাম। একজন মধ্যবয়ষ্ক। অন্যজন তরুণ। সতেরো-আঠারো হবে। তর্ক চলছে।  তরুণের গলায় ঘাড়ত্যাড়া স্বর। \n\n- আপনারা শিরিক করেন! কবরে দো’আ করেন!\n\n- আমরা এখানে দাঁড়িয়ে কি সূরা ফাতিহা, সূরা এখলাস, দরূদ শরীফ পড়লাম?। এগুলো কি পাপ? \n\n- এগুলান পাইছেন কই? যত্তসব বেদাতি কাজ। \n\nতর্ক চলছে। কান ফিরালাম। জিয়ারতে মন দিলাম। কি পড়ব ভুলে গেছি। ভাবনাগুলো অস্থির করে দিচ্ছে। কি হয়েছে আমাদের! কোথায় যাচ্ছি আমরা! আজ এরা মাজারের ভেতরে তর্ক করছে। সেদিন বেশী দেরী নেই- যখন ‘ইয়া রাসুলাল্লাহ’ বললেই জবাই হবেন। উরস করলেই বোমা ফাটবে। সিরিয়া-ইরাকের মত মাজারগুলো গুঁড়িয়ে দিবে। \n\nদোষটা এসব তরুণদের না। দোষ আমাদের। বাজারে যেটা বেশী, মানুষ কিনে সেটা। এটা সহজলভ্যতা। অর্ধেকদিন খরচ করে, উত্তরা থেকে কারওয়ান বাজারে কেউ সব্জি কিনতে আসে না। এটাই স্বাভাবিক।  ওহাবি-সালাফি-ইখওয়ানিরা যে ভাবে নিজের রসদ মানুষের মোবাইলে-মোবাইলে ঢুকাচ্ছে, আমরা কি পারছি? এসবে আমাদের খেয়াল নেই। আমরা ব্যস্ত মহিষ নিয়ে। \n\nপদুয়ার কথাই ধরুন। ওরা দুজনে চেঁচাচ্ছে। আর মাজারের খাদেম জিলাপির প্যাকেট গুনছে। গেলাম তার কাছে। বললাম বিষয়টা দেখতে। বেচার বিরাশী বছরের বৃদ্ধ। আমার কথা বুঝতেই কয়েক মিনিট লাগল। এগিয়ে যেতে যেতে দুজনেই নেই। বেরিয়ে গেছে। \n\nবুঝুন অবস্থা। মাজারের ভেতরে বিরোধিতা হচ্ছে, আর খাদেম জানেও না। আমাদের অবস্থা এই বৃদ্ধের মত। আমাদের মানসিকতা এখন নেতিয়ে পরা বৃদ্ধ।  প্রাগৈতিহাসিক যুগের পলিসিতে চলি। নবায়ন নেই, উদ্যম নেই, বুকের ভেতর আগুন নেই। সূফীগণ শতবছর আগে যে স্ট্রাটেজিতে এগিয়েছেন, সেটাই ধরে আছি। যুগ পাল্টেছে, সভ্যতা পাল্টেছে। আর আমরা দিনদিন ডায়নাসোরের ফসিলে পরিণত হচ্ছি। সুন্নিয়াতকে জাদুঘরের প্রদর্শনী বানিয়েছি। জাদুঘরে টিকিট কাটে। ভেতরের জিনিষপত্র দেখে। তেমনি আমরাও মাজার দেখিয়ে হাদিয়া নিচ্ছি। ইতিহাসের মৃত্যু বেঁচে খাচ্ছি। \n\nমাজারে যিনি আছেন, তিনি কি শুধু জিয়ারত শিখিয়েছেন? শুধু উরস করা শিখিয়েছেন? তিনি কি সমাজ বিনির্মাণ শেখান নি? তিনি কি বিপ্লব শেখান নি? তিনি কি মানুষ, প্রকৃতি ও ধর্মের পরিচর্যা শেখান নি? তিনি কি আমাদের ব্রাহ্মণ হতে বলেছেন? সুন্নিয়াতকে মাজার-মসজিদ-মাহফিলে আটকাতে বলেছেন? \n\nতাঁরা শিখিয়েছেন, আকাশের অশেষ নক্ষত্রবীথির মতই সুন্নিয়াত সুবিশাল। সুন্নিয়াত মহাবৈশ্বিক, চিরন্তন।  সুন্নিয়াত সমাজমুখি, মানুষমুখি। মানবজনম থেকে ওপাড়ের পুলসিরাত পেরিয়ে সুন্নিয়াত বিস্তৃত।   \n\nকত! আর কত দিন! কবে জাগবেন! আজকে সমাজে নিজেকে নিঃসঙ্গ মনে হয়। একটা সুন্নি মসজিদ পাই না নামায পড়তে। আলিয়াদের কথা বললে মানুষ টিপ্পনী কাটে।  গাঁইয়া খ্যাতখ্যাত ভাবে। বাস্তবতা কি জানেন? এদেশে সচেতন সুন্নিরা হিন্দুদের থেকেও সংখ্যা লঘু। বেশীদিন নেই, যখন সুন্নি-সচেতনরা এলিয়েনে পরিণত হবে।  হয়েও গেছে বলা যায়। \n\nএখনো মাজারে দাঁড়িয়ে আছি। মাথায় ঝড় চলছে।  চিন্তার চাবুক পেটাচ্ছে মস্তিষ্ক। এরইমধ্যে সাঁঝ নেমেছে। ঝিঝি ডাকছে। প্রাচীন পৃথিবীতে পুরাতন রাত ঘণাচ্ছে। মসজিদের মাইকে মুখরিত- আল্লাহু আকবার! আল্লাহু আকবার!... আশহাদু আন্না মুহাম্মাদুর রাসুলুল্লাহ!\n\nআর পারলাম না। দু\u0027হাত তুলে চেঁচিয়ে উঠলাম। আগিসনী ইয়া রাসুলাল্লাহ! আগিসনী ইয়া রাসুলাল্লাহ! মালিক রক্ষা করো! রক্ষা করো!\n\nব্যথা বলব কোথা বলো নিয়ে নিশ্চয়, তুমি বিহনে দেবে কে সান্ত্বনা..."
  },
  {
    "1": "আই লাভ ইউ",
    "2": "আই লাভ ইউ\n\n________\n\nস্কুলে ভর্তি হলাম। সপ্তম শ্রেণি দ্বিতীয় বর্ষে! গণিতে রেকর্ড করেছি। তিন পরীক্ষা মিলিয়ে পেয়েছি ০৯। প্রথম পরীক্ষায় জোড়া শূন্য। দ্বিতীয় মেয়াদে চার। বার্ষিকে পাঁচ। উন্নতি হচ্ছিল।  ক্রমে নাম্বার বাড়ছিল। কিন্তু স্যাররা মানে না। আমাকে উঠাবে না। ঘাড়ত্যাড়া স্কুল। দ্বিতীয় বর্ষেই ঢুকালো। \n\nবীজগণিত বুঝি না। প্লাস কেন সমান চিহ্নের ওপাশে মাইনাস হয়, স্যারকে জিগাতাম। উত্তর মিলত না। খেতাম ধ্যাতানি। শিক্ষার্থীরা আদুভাই ডাকে। আমার বিকার নেই।  জানালা দিয়ে বাহিরে দেখি। আকাশটা কত বিশাল। তোমাদের গণিত তোমরা রাখো। দিনে দিনে তালগাছ হচ্ছিলাম। বেঁচে থাকি একাকী। আকাশের ঠিকানায় চিঠি লেখি।\n\nদেখতে খারাপ ছিলাম না। রাজপুত্তুর না হলেও মন্ত্রীপুত্র ছিলাম! এখন অবশ্য গোপালভাঁড়। ভূরি বেড়েছে। টাক তালুতে টোকাচ্ছে।\n\nযাহোক, কয়েক মাস গেল। টিফিনে সবাই বেরোতো। আমি চুপচাপ বসতাম। হ্যাগার্ডের উপন্যাস পড়তাম। একটা বিষয় খেয়াল করলাম। কয়েকটা মেয়েও ইদানীং বেরোয় না। ক্লাসেই থাকে। খিলখিল হাসে। তাকাতাম না। লজ্জা না; ভাল্লাগতো না। \n\nআরো কয়েক হপ্তা গেল। টিফিন হয়েছে। ছোটঘরে গেলাম। প্রকৃতির ডাক এসেছে। হাত ধুয়ে বেরিয়েছি। দেখি একটা মেয়ে দাঁড়িয়ে। চিনতাম না। চলে আসছিলাম। মেয়েটা ডাকলো। থামলাম। \n\n- জ্বী, কিছু বলবেন?\n\n- আমি না, লিমা বলবে!\n\nলিমা কে চিনছি না।  অবাকও হচ্ছি। স্কুলে আমার যে সম্মান, তাতে কোনো মেয়ে কথা বলবে না। এটাই স্বাভাবিক।  \n\n- মাফ করবেন, কোন লিমা? কোথায় সে? আপনি কে?\n\n- আমাকে চিনছো না!আমি লিমার বান্ধবী। তুমি, আমি, লিমা এক ক্লাসে পড়ি।  ঐ যে, ওদিকে লিমা। \n\nমেয়েটা ইশারায় দেখালো। তাকালাম। করিডোরের শেষ মাথায় কেউ দাঁড়িয়ে। এখন টিফিন। সবাই ক্যান্টিনে। তিন-চার তলা প্রায় ফাঁকা। মেয়েটা আরও নির্জনে দাঁড়িয়ে। ওদিকে কেউ যায় না সচরাচর। এগুলাম। মনে হাজারও প্রশ্ন। আমাকে কেন ডাকবে? পৌঁছালাম মেয়েটার কাছে। তাকালাম। সুন্দরী মেয়ে, ভয়াবহ সুন্দরী! কাঁপছে। দিশেহারা হয়ত। \n\n- কিছু বলবেন?\n\n- গালিব... আমি একটা কথা বলব। কাউকে বলো না। প্লিজ, বলো না। \n\n- জ্বী, চেষ্টা করব। \n\n- তোমাকে মিস করি! বাসায় ভাল্লাগে না। স্কুলে তোমাকে দেখতেই আসি!   \n\n- আচ্ছা, এখন কী করতে পারি? \n\n- মানে... মানে... আমি তোমাকে... আই লা...\n\nব্যস! এতটুকু শুনেছি। একশো আশি ডিগ্রি ঘুরলাম। দিলাম অলিম্পিকের দৌড়। উসাইন বোল্টকেও হারিয়ে দিতাম সেদিন! ক্লাসে ঢুকলাম। এবার আমি কাঁপছি। এরইমধ্যে সবাই ফিরেছে। টিফিন শেষ। স্যারও আসলেন। দাঁড়ালাম। \n\n- স্যার! বাড়ি যাব। \n\n- কেন বাসা কেন? কাছে আসো। কাঁপছ কেন? শরীর খারাপ?\n\nগেলাম। স্যার ছুঁয়ে দেখলেন। আরে তোমার তো জ্বর আসছে, যাও বাসা যাও। বাসায় আসলাম। সাতদিন স্কুলে যাইনি। তিনদিন জ্বর ছিল। “আই লা...” শুনেই এ অবস্থা। পুরোটা শুনলে কী হতো জানি না। \n\nযায়যায় দিন। বাড়ে আমার একাকিত্ব। ঘর বন্ধ করে, অন্ধকারে  থাকতাম। নচিকেতা, কবির সুমন শুনতাম। হ্যাগার্ড, কোনান ডয়েল, সত্যজিত, বুদ্ধদেব, মুজতবা আলী পড়তাম। মানসিক রোগ কি না জানি না। মানুষ ভাল্লাগতো না। বেশির ভাগের চেহারায় মৃত্যুর গন্ধ আসত। সমাজ থেকে দূরে থাকতে লাগলাম।  এরইমধ্যে ভাই ওয়াইফাই নিল। বাসায় কম্পিউটার ছিল। নেট ঘাঁটতে লাগলাম।  \n\n \n\nএকদিন নাত শুনছি। মদিনা-মুনিব (দ) এঁর প্রশংসা সংগীতকে “নাত” বলে।  ওয়াইস রেযা সাহেব গাইছেন। \"লাম ইয়াতি নাজিরুকা ফি নাযারিন\" ও \"মুস্তাফা জানে রহমত পে লাখোঁ সালাম\"-  নাত দুটো আমাকে স্থবির করে দিল। ভেতরে কোথায় যেন কী হচ্ছিল। অজানা, অদেখা গালিব কাঁদছিল হয়ত। খুঁজলাম নাতের লেখক কে। জানলাম ইমাম আ’লা হযরত। কে তিনি? স্মৃতির আগে আগে যাচ্ছে। মনে পড়ল। আরে, কয়েকমাস আগেই তো জেনেছি! বন্ধু খোরশেদ জানিয়েছিল। সে এক মহাকাব্যের কাহিনী। \n\nসার্চ দিলাম।  উইকিপিডিয়া দেখলাম। সেখান থেকে আ’লা হযরত ডট নেট। এরপর ওয়েবসাইট থেকে ওয়েবসাইট। রাতের পর রাত পড়লাম। শুনলাম ইউটিউবে প্রায় সমস্ত নাত।  নাত ও বইয়ের ইংরেজি ভাষান্তর পেলাম। একেএকে গিললাম। তাঁর লেখায় একেএকে জ্ঞানের দরজা খুলতে লাগল। অচেনা মহামানবদের চিনলাম। জানলাম মহামানবদের যুগের ইতিহাস। একের সাথে আরেকটা জোড়া লাগানো। \n\nপ্রথম জানলাম ইমাম মাতুরিদিকে। তিনি আকাইদের ইমাম। আকাইদ মানে ধর্মের মৌলিকত্ব। তাঁকে জানতে গিয়ে জানলাম মুতাজিলা সম্প্রদায়কে। মুতাজিলা জানতে গিয়ে আব্বাসীদের। আব্বাসীদের জানতে গিয়ে আবু মুসলিম খোরাসানীকে। হালাকু খান হয়ে মোঙ্গল দস্যুদের। আব্বাসীদের সময়টা সভ্যতার স্বর্ণসময়, বাগদাদীযুগ। বাগদাদকে বলা হত নগরসমূহের রাণী। মুসলিম-সভ্যতার অজানা আবিষ্কারে বিস্মিত হলাম। আব্বাসীদের আগে উমাইয়াদের। উমাইয়া থেকে আরব-মাওয়ালী। আরব-মাওয়ালী দ্বন্দ্বের কারণে পারস্য-মুসলিম সাহিত্য-সভ্যতার বিকাশ। জানলাম জামি, রুমি, সাদিদের অতলান্তিক ঋদ্ধতা।  সেখান থেকে ইমাম বু\u0027সিরিদের সাহিত্য বিপ্লব। পারস্য সাহিত্য ঘাঁটতে গিয়ে সুপ্রাচীন পারস্য-সভ্যতার গলিঘুপচি ঘুরলাম। \n\nজানলাম ইবনে আরাবীকে। যাঁকে আ’লা হযরত বলেছেন শায়খুল আকবর। শিক্ষকদের শিক্ষক।  জানলাম ওয়াহদাতুল ওজুদ তত্ত্ব। চিরন্তন ঐশীদর্শন। অত বুঝতাম না, এখনো বুঝি না। তবুও শরীর শিউরে ওঠে। তাসাউফ, ফালসাফা-দর্শনে আন্দালুসিয়ান বাতাস বইছিল হৃদয়ে। ইবনে আরাবী থেকে উসমানিদের (Ottoman)। উসমানিদের জানতে গিয়ে সেলজুক, জঙ্গী, সাফাভিদ, ফাতেমি, আইয়ুবিদের। আইয়ুবি মানেই সালাউদ্দিন আইয়ুবি। তাঁকে জানতে গিয়ে ক্রুসেড, নাইট, পোপতন্ত্র, ম্যাসনিক চক্রান্ত। চার্চের অত্যাচার, ম্যানর-ইউরোপীয় আর্থসামাজিক ক্রমবিবর্তন। \n\nজানলাম ওহাবি আন্দোলন। সৌদ্দাদের উত্থান। উসমানিয়দের পতন। লরেন্স অব এরাবিয়া, উইলিয়াম হামফ্রে অধ্যায়। প্রথম বিশ্বযুদ্ধ। ইসরাইল, জায়োনিজম। পুঁজিবাদ ও সমাজতন্ত্রের পাল্টাপাল্টি। সেখান থেকে আজকের আফগান, ইরাক, সিরিয়া, ইয়েমেন। বুঝলাম আইএস, আলকায়েদার সূতিকাগারের কাহিনী। \n\nআবু হানিফা, মালেক, বিন হাম্বল, শাফেয়ী, তাবারী, তাহাবীদের জানলাম। বুখারি, মুসলিমদের হাদিস সংগ্রহ-সংগ্রামের ইতিহাস জানলাম।  কাদেরি, চিশ্‌তী, নকশবন্দী, সোহরাওয়ার্দী, মাদারি, সাজুলি, মোজাদ্দেদীদের জানলাম। ইসলামের ধারাবাহিকতা জানলাম। জানলাম আমরা কেউ আলাদা নই। কিন্তু স্বতন্ত্র।\n\nআ’লা হযরত শেখালেন খাজার প্রেম; খাজা মুঈনুদ্দীন চিশতির। খাজাকে চিনতে যেয়ে চিনলাম পৃথ্বীরাজ ও মুহাম্মাদ ঘুরিকে। জানলাম ঘুরিকে ঘিরে ভারতবর্ষে মুসলিম সালতানাত ও প্রবলপ্রতাপ মোঘল সাম্রাজ্যের সোনালি বিকাশ। ভারতে ইসলামের বিজয়রথ। সুফীদের আগমন, ইসলামের ক্রমবিস্তার। সুফীদের বিস্তার বুঝতে গিয়ে ইন্দোনেশিয়া, মালয়েশিয়া, সিঙ্গাপুর, আফ্রিকায় ঘুরে এলাম। সেখানেও সুফীদের ইসলাম প্রচার দেখলাম। ফকির মজনু শাহ, কেফায়েত উল্লাহ কাফি, আল্লামা হক খয়রাবাদীদের রাজনৈতিক রক্তক্ষয় জানলাম। ভারতকে জানতে গিয়ে হিন্দুদের। হিন্দুদের জানতে গিয়ে হিন্দু মিথলজি। হিন্দু মিথলজির কারণে ইজিপশিয়ান, গ্রেকো-রোমান, স্ক্যান্ডিনেভিয়ান মিথলজিও ঘুরলাম।\n\nআ’লা হযরত গাউসে পাকের দাসত্ব শেখালেন। গাউসে পাকের দাসত্বে নবীবংশ বা আহলে বাইতকে পেলাম। পেলাম মওলা আলী থেকে হাসনাইন কারিমাইন হয়ে ইমাম জয়নুল আবেদিন, ইমাম জাফর সাদেক এবং বারো ইমামদের। নবীবংশের বৃক্ষকে।\n\nতিনি শেখালেন, সৃষ্টিতে রং দুটি- একটি সবুজ, অন্যটি অসবুজ। শিখলাম, যে মানবিক না সে ধার্মিক না। তিনি দয়া- মানবতা শেখালেন। উলুহিয়াত- উপাসনা শেখালেন।\n\nসবকিছু ছাপিয়ে দান করলেন, মদিনাপ্রেম ও দাসত্ব। অস্তিত্বের পরিচয় দিলেন। দিলেন চেতনা। জীবনের লক্ষ্য। কেন বেঁচে আছি? আমার লক্ষ্যই বা কী? তাঁকে পেয়েই বুঝলাম।\n\nএক বিক্ষিপ্ত কিশোরকে, লক্ষ্যহীন মানুষকে তিনি বাঁচিয়ে তুলেছেন। চরম নৈরাশ্যের এক কিশোরে তিনি আবেহায়াতের সঞ্জীবনী সুধা ঢেলেছেন। তাঁর জন্য দরজা খুলেছি। অন্ধকার ঘরে আলো জ্বালিয়েছি। ধুলোজমা বই পড়তে শিখেছি।\n\nআ’লা হযরত একটি প্যাকেজ। একটি প্যাকেজে যেমন প্রয়োজনীয় সবকিছুই ঢুকানো হয়, এরপর অন্যখানে খুঁজতে হয় না, তেমনি ইমাম আ’লা হযরতকে জানতে থাকলে সব পাওয়া যায়। তিনি টেনেটেনে সবক্ষেত্রে ঘুরিয়ে আনেন।\n\nপ্রথমবার প্রেমে পড়লাম। কাউকে ‘আই লাভ ইউ’ বলিনি। এবার একজন পেয়েছি। কিন্তু সে না চাইলে আমার সাধ্য নেই দেখা পাওয়ার।\n\nবিরহের প্রেমানলে দিন পুড়ছিল। একদিন ঘুমিয়েছি। সে আসলো! ফুলঝরা পথে হেঁটে। ডাকলাম তাঁকে। তিনি ফিরলেন। হাত বাড়ালেন। কাছে ডাকছেন। আমি দৌড়ে যাব। জড়াব তাঁর কদম। কাঁদব প্রাণ জুড়িয়ে।\n\nতখনই কেউ পিছে টানলো। কৃষ্ণগহ্বরের মত গিলছে আমাকে। দূরত্ব বাড়ছে। হারিয়ে যাচ্ছে সে। চেঁচিয়ে উঠলাম। প্রথমবার কাউকে বললাম- আই.. লাভ.. ইউ.. আ’লা.. হযরত! আই লাভ ইউ!"
  },
  {
    "1": "আমাদের বাড়ি শূণ্য সীমায়",
    "2": "আমাদের বাড়ি ‘শূণ্য সীমায়’।\n\nমানে জিরো পয়েন্টে। বাড়ির দরজায় আসুন। তিনশ কদম হাঁটুন। পশ্চিমে যান। মসজিদ পাবেন। আব্বার বানানো। এক মজার মসজিদ। এ মসজিদে সম্ভবত সবচে বড় জুম্মা হয়। বাংলাদেশের, এমনকি সারাবিশ্বের মধ্যেও। কিভাবে? মসজিদের মেহরাব, মানে ইমাম যেখানে দাঁড়ান, সেটা সৈয়দপুর। সৈয়দপুর নীলফামারীর জেলার একটি থানা। । আর মুসল্লিরা থাকে রংপুরে। দুই জেলায় বিস্তৃত জামাত অন্য কোথায় আছে কিনা, জানি না। \n\nতখন পঞ্চমে পড়ি। একটা নামী স্কুলে। সৈয়দপুর শহরে। থাকতাম গ্রামে, রংপুরে। প্রতিদিন ক্লাস করতাম। সকাল সাতটায় শুরু। যেতাম এক জেলা থেকে অন্য জেলায়। বাড়ি থেকে সহজ যাতায়ত। সাইকেলে তিরিশ মিনিট। \n\nস্কুলটাকে ভালোবাসতে পারি নি। কড়া পড়াশুনা। বাচ্চাদেরও বুঝতাম না। সবাই ঘন্টা শুনলেই দৌঁড়ায়। হুড়হুড় করে বেরোয়। ছুটি যেন হারিয়ে যাচ্ছে। স্কুলটা পেরোলেই বাঁচে। আমি শেষে বেরোতাম। শিমুল গাছটা দেখতাম। কাঁটা ছুঁতাম। ঝরা ফুল কুড়াতাম। বসতাম, কবিতা লিখতাম। কোনো বন্ধু জুটত না। একাএকা থাকি। \n\nএকদিন বসে আছি। ‘হ্যালো! তুমি গালিব?’কেউ ডাকল। মাথা উঁচালাম। একটা ছেলে দাঁড়িয়ে। আমার বয়সী। \n\n- জি, গালিব। আপনি কিভাবে জানেন? \n\n- তোমারে সবাই চিনে। স্যার প্রতিদিন কয়েকবার ডাকে গালিব! গালিব! রোল ২০৩! তুমি লাপাত্তা। অথচ থাক ক্লাসেই। জানালা দিয়ে বাহিরে দেখ। উত্তর দাও না। তাই স্যার একবার কানে ধরালো, মনে আছে? তখন থেকেই সবাই চিনে। আচ্ছা দেখটা কি তুমি?\n\n- কই! কিছু না। \n\n- আচ্ছা, তোমার কি দুইটা সতীন? মানে তোমার কি দুইটা বউ? স্যার ২০৩ ডাকলে শুনায় দুই সতীন! দুই সতীন! হাহাহা।\n\nছেলেটার নাম জ্যোতি বসু। ওর বাবা নিতে আসবে। এখনো আসে নি। অপেক্ষা করছিল তাই। এরিমধ্যে আমাকে দেখল। কাছে আসল। কথা বলল। শুরু হল বন্ধুত্ব। বন্ধুত্ব- এক অদ্ভুত অনুভূতি।\n\nসে বছরে ভাবি মারা গেল। সড়ক দূর্ঘটনায়। ভাতিজাটা ছোট। ভাই তাই ঢাকায় আনলো আমাকে। শুরু হল কচুরিপানা অধ্যায়। এ ভাই থেকে ও ভাইয়ের বাসা। শৈশব না কাটতেই রাজধানীতে ভাসা। মাঝেমধ্যে রেলস্টেশন ঘুমানো, সাথে মশা। সূর্য উঠে, পশ্চিমে ডুবে, বছর ঘুরে। মেট্রিক দিলাম। প্রথম বই বেরোলো। রেজাল্টের আগেই। ইন্টার শেষ না হতেই আরো চারটা। \n\nইতোমধ্যে একযুগ হয়েছে। বারো বছর। জ্যোতির সাথে যোগাযোগ নেই। মিস করতাম। নানা ভাবে খুঁজেছি। পাই নি। চূড়ান্ত সিদ্ধান্ত নিলাম। যে স্কুলে চিরবদনাম, ফেল্টুস হিসেবে পরিচিত, সেখানেই যাব। মানে সৈয়দপুরের স্কুলটাতে। গেলাম। শ্রেণি শিক্ষককে খুঁজলাম। তিনি চিনলেন আমাকে। বললাম বই লিখি। স্যার ভালো মানুষ। পিঠ চাপড়ালেন। জিগালেন কেন এসছি। বললাম সব। একযুগ পর কাউকে খুঁজছি। \n\nএকযুগ অনেক সময়। নথিপত্র কোথায় কে জানে। বহু বলে কয়ে রাজী করালাম। এক পিয়নকে ডাকলেন স্যার। আমাকে গুদামে নিতে বললেন। ওখানে পেতে পারি। দপ্তরীও ভালো মানুষ। নিজে খুঁজলেন। ধুলোয় কাশলাম দুজনে। অবশেষে পেলাম। সে বছরের ছাত্রভর্তির তালিকা। সেখানে ঠিকানা লিখা। ব্যস! আর পায় কে! দিলাম দৌঁড়। বাসা বের করলাম। কিন্তু জ্যোতি নেই। \n\nজ্যোতি বড় হয়েছে। থাকে ঢাকায়। পড়ে বিশ্ববিদ্যালয়ে। জ্যোতির বাবা নাম্বার দিলেন। কল করলাম। শব্দ হচ্ছে ভিইই ভিইই। অপেক্ষায় আছি। একযুগ পর কণ্ঠ শুনব। ‘হ্যালো’ কন্ঠটা জ্যোতির। আমি চুপ। কথা আসছে না। সে হ্যালো হ্যালো বলেই চলেছে। জ্যোতির বাবা ফোনটা নিলেন। আমার অবস্থা বুঝেছেন। জ্যোতিকে বললেন সব কথা। \n\nআবার কথা শুরু হল। গ্রামে থাকলাম কদিন। ঢাকা ফিরেই দেখা হবে। এমন সিদ্ধান্তই নিয়েছি। একদিন জ্যোতি ফেসবুক আইডি চাইল। দিলাম। পরদিন থেকেই আসল ঘটনা শুরু। তাকে কলের পর কল করি, ধরে না। ম্যাসেজের উত্তর নেই। ভয় পেলাম অসুস্থ কিনা। ওর বাবাকে কল করলাম। জানলাম সুস্থ আছে। কিন্তু সমস্যা কি? ওর বাবাও জানেন না। \n\nএক সপ্তাহ গেল। কলের পর কল করেছি। অবশেষে ধরল। ‘গালিব তুই কিছু বুঝস না, কল ধরি না মানে যোগাযোগ রাখতে চাই না, আমাকে বিরক্ত করবি না’। কল কেটে দিল। এদিকে আমি স্ট্যাচু অব লিবার্টি। পাথর হয়ে গেছি। ঘটনা কি? \n\nকারণটা পরে বুঝেছি। অনেক পরে। জ্যোতি ফেসবুক আইডি নিয়েছিল। আমার লেখা দেখেছে। বলা বাহুল্য, পুরো টাইমলানে মদিনা আর ইসলাম পেয়েছে। এখানেই সেরেছে সব। ভেবেছে আমি জঙ্গি-জেহাদি। দূরে থাকাই মঙ্গল। \n\nজ্যোতিকে দোষ দিব না। সে অমুসলিম। ঢাকায় হঠাৎ অনেকের দেখা পাই। স্কুল-কলেজের সহপাঠী। যারা মুসলিম। এরাও বলে- কিরে জঙ্গি ক্যামন আছস? ফেসবুকে এক কবির সাথে পরিচয়। যথেষ্ট শিক্ষিত। ভাবলাম কবি মানুষ দেখা করি, কথা বলি। জানা যাবে, শেখা যাবে। চায়ের প্রস্তাব দিলাম। তিনি খুব যত্নে এড়ালেন। এখানেও বুঝলাম যা বুঝার। ইসলাম নিয়ে লিখলেই জঙ্গি-জিহাদি। \n\nদোষটা জ্যোতি কিংবা বাকিদের না। দোষটা হলি আর্টিজেনের নিব্রাসদের। ইসলামের নামে রগ কাটবেন। মাজার-মসজিদে বোমা ফাটাবেন। জবাই করবেন। আইএস, আল-কায়েদা হবেন। কাতার অবরুদ্ধ করবেন। ইয়ামেনে শিশুদের না খাইয়ে মারবেন। মানুষের ভয় পাওয়াটা তখন স্বাভাবিক। ইসলামোফোবিয়ায় ভোগা স্বাভাবিক। ছোট বেলায় শুনতেন না- রাক্ষস আসবে ঘুমা। রাক্ষস মানুষ খায়। তাই ভয়ে জবুথবু হতেন। ইসলামকে আজ তেমন ভয়ের স্থানে আনা হয়েছে।\n\nছক এঁকে, পরিকল্পনা মাফিক আনা হয়েছে। শতাব্দী ধরে ধীরেধীরে আনা হয়েছে। এনেছে জ্বীনপূজারী গুপ্তগোষ্ঠিরা। ফ্রিম্যাসন, জায়নিস্ট বা ইলুমিনাতি যাই বলুন তাদের। তারাই এনেছে। এরাই উসমানিয়দের ধ্বংস করেছে। সৌদ্দাদের উঠিয়েছে, বানিয়েছে। ইসরাইল সাজিয়েছে। সৌদ্দার জন্মই হয়েছে ওহাবিবাদের গরল-গর্ভে। ওহাবি থেকে সালাফি। এই সালাফিদের জমজ ভাই জামাত-শিবির। যারা বাহান্ন, একাত্তর মানে না। আবার এদেশেই বাস করে। রগ কাটে। সাইদীকে চান্দে পাঠায়। টাই-শায়েখদের টিভিতে নাচায়। আবার বেস্ট সেলারের ঢেকুর তোলে। ... ধ্যাত্তেরি! ভাল্লাগে না বকতে এসব।\n\nবর্তমানে ইসলামি লেখকদের দুটি ক্যাটাগরি। মধ্যবিত্তদের কাছে। এক, এরা জঙ্গি-জেহাদি। যেটা আগেই বলেছি। দুই, এরা ছাগু প্রকৃতির। ব্যাকডেটেড। প্রস্তর যুগের বাসিন্দা। অসামাজিক। \n\nআমি দাঁড়ি-টুপি সমাজের না। মাদ্রাসা পড়িনি। মধ্যবিত্ত, মাঝারি মানের মানুষের জগতে থাকি।  যাদের জ্ঞান-চিন্তাও মাঝারি। যারা কথিত জেনারেল জনতা। জঙ্গি-জেহাদি ও ব্যাকডেটেড তকমা কত পেয়েছি ইয়াত্তা নেই। কতজনের এড়িয়ে চলা দেখেছি হিসেব রাখি নি। রাখতেও চাই না। পরওয়া করি না। \n\nশুধু আরবের চৌচির রোদে, মদিনার খেজুর বৃক্ষ ছায়ায় দাঁড়িয়ে, সবুজ-গম্বুজ দেখতে দেখতে ‘মুস্তাফা জানে রহমত পে লাখোঁ সালাম’ গাইতে চাই। একবার হলেও চাই। এটাই একমাত্র একক প্রত্যাশা। মদিনাই সব, সবের মধ্যে মদিনা।\n\nতবুও দীর্ঘশ্বাস ছাড়ি। কখনো কি জ্যোতিকে বলা হবে না, দোস্ত! ইসলাম প্রেমময়। জীবন ও মানবতামুখি। কখনো ভাবি নি তুই হিন্দু না মুসলিম। বুকে জড়াতে চেয়েছি। বন্ধুত্ব চেয়েছি। ভালোবেসেছি তোকে, একজন মানুষকে। \n\nতবুও এলি না তুই। বুকে কোথায় যেন ক্যামন করে রে। জানি না, সত্যি জানি না এটা কষ্ট কি না।"
  },
  {
    "1": "জঙ্গি-জিহাদ - বিষয়টা কি",
    "2": "জঙ্গি-জিহাদ : বিষয়টা কি?\n\n_______________\n\nক’ পত্রিকা : মোদি পেরিয়েছে নদী!\n\nখ’ পত্রিকা : মোদি মারল মাঝির ভাত! নৌকা ছাড়াই পেরোলো নদী!\n\nমোদির মা : আরে, মোদি তো সাঁতার-ই জানে না!!!\n\nমোদি সেদিন হাঁটছিল। নদীর ধার ঘেঁষে। একটা ছিল ব্রিজ। হেঁটেই পেরোলো। কিন্তু পত্রিকার দরকার শিরোনাম। তাই তিল হল তাল। \n\nএই যে তালকে তিল বানানো। এটিকে বলে প্রোপ্যাগান্ডা (propaganda)। শব্দটির ব্যবহার নেতিবাচক, নেগেটিভ। অথচ শব্দটি স্বাভাবিক। উৎসগত ভাবে। কালেকালে এটি একটি টার্মোলজি, পরিভাষায় পরিণত হয়েছে। এখন প্রোপ্যাগান্ডা মানেই খারাপ কিছু। \n\n১৬২২ সাল। ৩৯৭ বছর আগে। ইতালির রোমে একটি অনুষ্ঠান হয়। পোপ পঞ্চাদশ গ্রেগরির আয়োজনে। সেদিন সিদ্ধান্ত হয়। তারা মিশনে নামবে। অধার্মিক দেশে ধর্ম ছড়াবে। সে মিশনের নাম ছিল প্রোপ্যাগান্ডা। যার অর্থ প্রচারণা। এর আগে শব্দটি পরিচিত ছিল না। ধীরেধীরে ব্যবহার বাড়ে। \n\n১৬৪২-১৬৫১ সাল। ‘ইংলিশ সিভিল ওয়ার’ শুরু হয়। ইংল্যান্ডের রাজা আর সুশীলদের মধ্যে। সুশীল মানে অভিজাত-বেসামরিক শ্রেণি। সুশীলেরা তখন প্রোপ্যাগান্ডা চালাত। রাজার বিরুদ্ধে প্রচারণা। তখন থেকে ‘প্রোপ্যাগান্ডা’ শব্দটি নেতিবাচক হয়। প্রশাসন প্রোপ্যাগান্ডা ত্যাড়া চোখে দেখত। \n\nদ্বিতীয় বিশ্বযুদ্ধ। প্রোপ্যাগান্ডা শব্দটি চূড়ান্ত নেতিবাচক হয় তখন।  হিটলার একটি মন্ত্রণালয় চালু করে। প্রোপ্যাগান্ডা মিনিস্ট্রি। যুদ্ধের ভুল তথ্য প্রচার, বিশেষত এন্টি-সেমিটিজম বা ইহুদী ও জায়োনিজমকে উস্কানোই যার কাজ। পশ্চিমার তখন প্রোপ্যাগান্ডা মানেই খারাপ বুঝত, বুঝাত। \n\nএভাবে প্রোপ্যাগান্ডা’ শব্দটি ট্যাবু হয়ে যায়। ট্যাবু মানে নিষিদ্ধ কিছু। যেমন, ফরমালিন। কয়েক বছর আগেও চিনতেন না। এখন নাম শুনলেই চমকান। অথচ ফরামালিনের ভালো দিকও আছে। \n\n‘জঙ্গি’ শব্দটির পরিণতি এমনি। ‘জঙ্গি’ ফার্সী শব্দ। ইরান দেশের ভাষা। মানে যোদ্ধা। ক্রসেডারদের যেমন ‘নাইট’। মুসলিমদের তেমন জঙ্গি। এটি সম্মানী শব্দ। যেমন নূরুদ্দিন জঙ্গি। জঙ্গি রাজবংশের (dynasty) রাজা ছিলেন। ১১৭৪ এ ইন্তেকাল। সালাউদ্দিন আইয়ুবী তাঁর সেনাপতি ছিল। প্রথম জীবনে। \n\nমদিনা-মুনিব (দ) তাঁর স্বপ্নে আসে। বলে- নুরুদ্দিন! দু’জন ইহুদী ঢুকেছে মদিনায়, সুড়ঙ্গ খুঁড়ছে, আমার রওজার ক্ষতি করবে। নুরুদ্দিন জঙ্গি ধরেন দুজনকেই। এরপর গভীর গর্ত করেন। রওজার চারিধারে। সীসা-তামা গলিয়ে ঢালেন। দেয়াল বানান। রওজা সুরক্ষিত করেন। \n\nআবার, আবু সালেহ মূসা জঙ্গি। গাউসে পাকের পিতার নাম। এখানেও জঙ্গি। যাহোক, খেয়াল করুন। একসময় রাজবংশের নাম ছিল ‘জঙ্গি’। এখন আজকের জঙ্গি, আর তাঁরা কি এক? পড়তে থাকুন প্লিজ। ধৈর্য রাখুন।\n\nজাপানে খৃষ্টধর্ম নিষিদ্ধ ছিল। ১৮৭৩ সাল অবধি। কারণ জাপান জানত, ইউরোপীয়রা প্রথমে ব্যবসা করবে। এরপর মিশনারি আনবে। ধর্মপ্রচার করবে। স্থানীয়রা তা মানবে না। কলহ বাড়বে। খুনখারাবি হবে। আর সে সুযোগটাই নিবে ইংল্যান্ড-ইউরোপীয়রা। বলবে- আমার ধর্মগুরু মারো, আমরাও মারব। ব্যাস, ছিনিয়ে নিবে জাপান। ছুঁত পেলেই হল। দেশ দখল আটকায় কে। \n\nপশ্চিমারা এ কৌশলে পারদর্শী। ধর্ম নিয়ে খেলতে জানে। কারণ, মানব-হৃদয়ে ধর্মের মত তুলতুলে জায়গা দ্বিতীয়টি নেই। আফগানিস্তানকে ধরুন। ১৯৮০-৯০ সাল। রাশিয়ার দখলে ছিল। রাশিয়াকে খ্যাদানো দরকার। না হলে অ্যামেরিকার তেল নেই। পশ্চিমারা ছঁক আঁকলো। আল-কায়েদার বানালো। অর্থায়ন করলো। বলল- ধর্ম ধ্বংস হচ্ছে। ঝাঁপিয়ে পরো। জিহাদ করো। \n\nআরিব্বাস! আর পায় কে! কিছু আফগান লাফালো। ফলাফল, দুই দশকের দাসত্ব। এখনো জ্বলছে। আবার আল-কায়েদাই টুইনটাওয়ার ভাঙলো। আজব না। পশ্চিমার বানালো ওদের। ওরাই পশ্চিমার দেশে আক্রমণ করলো? কখনো ভেবেছেন, কেন? উত্তরটা সহজ। মিছিল-মিটিঙে পুলিশের লোক থাকে। সাদা পোষাকে। পুলিশ-মিছিল মুখোমুখি হয়। সাদাপোষাকের পুলিশ ভিড় থেকে মারে ঢিল। এতে পুলিশের সহজ হয়। অ্যাকশনে নামতে পারে। \n\nঢিল মেরেছিল আল-কায়েদা। অ্যাকশনে নামল ন্যাটো-অ্যামেরিকা। ব্যাস, বাজিমাৎ! আফগান হল দরজা। ইরান-সিরিয়া-ইয়ামেন-কাতারে ঢুকার। \n\nএকটা বিষয় ভাবুন। আল-কায়েদা, আইএস, বোকো হারাম এসব দলের একটি মিল আছে। মানুষ মারো, জবাই করো, প্রাচীন স্থাপত্য-মাজার ভাঙো, ইতিহাস-ঐতিহ্য অমান্য কর; এসব ক্ষেত্রে। আর এসব সমস্ত কিছুই একটি বিশেষ মতাদর্শকে ইঙ্গিত করে। বলা বাহুল্য তা ওহাবি-সালাফিবাদ। পশ্চিমারা এই ওহাবিদের ধ্বংসাত্মক আচরণের সাথে জিহাদি চেতনার স্যুপ বানিয়েছে। খেতে চটকদার। টক-ঝাল-মিষ্টি।\n\nকিন্তু কোনো সুন্নি-সুফি কখনো আইএস, আল-কায়েদা হয়েছে? হবেও না। কারণ সূফীদের জিহাদ আর ওহাবিদের জিহাদ এক না। সূফীরা বড় নদীর মত। ধীরেধীরে বয়। শব্দহীন। কিন্তু যখন মোড় ঘুরায়, চিরস্থায়ী বন্দোবস্ত করে। যেমন, খাজা গরিবে নেওয়াজ। সূফীদের প্রতিভূ। তিনিও জিহাদ করেছেন। পৃথ্বীরাজকে হটিয়েছেন। কিন্তু কত শাসন এলোগেলো। খাজার সম্মান চিরঅক্ষুণ্ণ। লর্ড কার্জন তাই বলেছিল- ভারত শাসন আমরা করি না। করে একটি দরগাহ। খাজা মইনুদ্দিনের দরবার।\n\nইবনে আরাবি। তিনিও জিহাদ করেছেন। একটি সালতানাত বানিয়েছেন। উসমানীয় (Ottoman) সাম্রাজ্য। যাঁরা ছয় শতাব্দী দাপিয়েছে পৃথিবী। আবার সালাউদ্দিন আইয়ুবী। জেরুজালেম পুনর্দখল করেন। তাঁর শত্রুরাও তাঁকে সম্মান করে। স্মরণ করে তাঁর উদার-মহানুভবতা। এবং তিনিও সূফী। গাউসে পাক আব্দুল কাদের জিলানির প্রেমিক। দেখুন মুজাদ্দিদ আলফে সানিকে। আকবরকে উল্টিয়েছেন। কিন্তু এরা কেউ কি নিরীহ মানুষ মেরেছে? মারলে মুসলিম ব্যতিরেক অন্য ধর্ম থাকত না আজ। \n\nযা-হোক, সূফীরা শুধু দেশ দখল করে নি। মানব হৃদয়ও জয় করেছেন। সূফীরা ধ্বংস করে না। সভ্যতা বিনির্মাণ করে। মানবতা সুরক্ষিত করে। আর বর্তমান জঙ্গিবাদ ও জিহাদ আতংক তৈরী করে। খুন করে, ধ্বংস করে। ওহাবি-সালাফিদের জিহাদ আর ইসলাম-সূফীদের জিহাদ আলাদা। দুটাই বিপরীত, দু’মেরুর। হাজার মাইলেও মিল নেই। \n\nকিন্তু মিডিয়া ও পশ্চিমারা এই ওহাবি-সালাফিদের জঙ্গি বানিয়েছে। প্রোপ্যাগান্ডার মত জঙ্গি শব্দকেও অপব্যবহার করছে। আর আমরা, ওদের শেখানো শব্দ তোঁতার মত আওড়াচ্ছি। \n\nনিউজিল্যান্ডের ঘটনা ধরুন। এক শ্বেতাঙ্গ মসজিদে ঢুকল। মানুষ মারল। আপনারা চেঁচিয়ে উঠলেন খ্রিস্টান জঙ্গি! খ্রিষ্টান জঙ্গি!- আজব রে বাপ। খ্রিস্টান জঙ্গি হয় ক্যামনে? সে মুসলিম মারল। আপনারাও পাগল হলেন। প্রতিশোধ নিবেন। ইসলাম কায়েম করবেন। দুনিয়া উল্টাবেন। হায়রে! ফেসবুকের হুংকারে ধরণী দ্বিধা হয় আরকি। \n\nএটি বিশাল পরিকল্পনা। খুব সূক্ষ্ম। এই যে আপনার ভেতর একটা ক্রেজ, আক্রোশ কাজ করছে। পশ্চিমারা এটাই চায়। এতে তাদেরই সুবিধা। আপনি জানেনও না কিভাবে তাদের সাহায্য করছেন। আসুন গণিত করি। \n\nইদানিং মানুষের মন বদলাচ্ছে। তুর্কি জেগে উঠছে। সেই উসমানীয় ঢঙে। তুর্কি সিরিয়ালগুলো জনপ্রিয় হচ্ছে। যুবকরা নতুন আইডিয়া পাচ্ছে। আর তুর্কিরা পুরাই ওহাবি-সালাফি বিরোধী। \n\nসচেতনতা বাড়ছে। ধীরেধীরে ওহাবি-সালাফিবাদ স্পষ্ট হচ্ছে। কথিত জঙ্গিবাদ নিয়ে তৈরি হচ্ছে নেচিবাচক ধারণা। বাজারে এ প্রোডাক্ট এখন অচল। আল-কায়েদা নেই। সিরিয়ায় আইএস প্রায় কুপোকাত। পশ্চিমাদের ব্যবসা বন্ধ হয় হয়। সামনে যুদ্ধ হবে না। কেউ অস্ত্র কিনবে না। তাহলে দখলদারি হবে কিভাবে?\n\nবন্দুকের ছবি দেখেছেন? শ্বেতাঙ্গ সন্ত্রাসী যেগুলো চালিয়েছিল। কমেন্ট বক্সে দিচ্ছি, দেখিয়েন। একটা বন্দুকে লিখা- ‘তুর্কোফগোস’- তুর্কি খাদক। মানে, যে তুর্কিদের খায়। আরেকটাতে লিখা- ‘মিলোশ অবিলিচ’। একজন সার্বিয়ান সৈনিকের নাম। যে সুলতান মুরাদ দ্বিতীয়কে শহীদ করেছিল। মুরাদ দ্বিতীয় ওসমানীয় সুলতান ছিলেন। \n\nতো, কি বুঝলেন? গণিত কি বলে? ঐযে তুর্কি কেন্দ্রিক চেতনা, সেটাইকেই আঘাত করা হয়েছে। যাতে কেউ ওহাবি-সালাফি না হোক নাই। সুন্নি হয়েও যেন কথিত জেহাদি হয়। যাতে খ্রিস্টান মারার আক্রোশে আপনি লাফাতে থাকেন। সেই লাফালাফিতে যুদ্ধ হবে। অস্ত্র বেচা হবে। দখলাদারি চলতে থাকবে। এটাই নীলনকশা।\n\nআচ্ছা উত্তর দিন তো। আপনি খৃষ্টান মারবেন। কিন্তু কতজন মারবেন? সব খ্রিস্টান কি ইসলাম বিরোধী? সব ইহুদী কি জায়োনিস্ট? যদি সবাইকে মারেন, তবে আপনার ও হিটলারের পার্থক্য কি? জালিম আর আপনার পার্থক্য কি? মানুষ মারাই কি সমাধান? আমাদের ইতিহাস কি তাই শিক্ষা দেয়?\n\nআজ একবিংশ শতাব্দী। প্রযুক্তির যুগ। কাঁটাতারে ঘেরা রাষ্ট্রের যুগ। চাইলেই খেলাফত প্রতিষ্ঠা হবে? না, হবে না। ৭১ অস্বীকার অসম্ভব। দু’লক্ষ নারীর সম্ভ্রম সস্তা না। চাইলেই পাক-ভারত-বঙ্গ এক হবে না। সম্ভব না। খেলাফত দূর কি বাত। এজন্যই ইজমা হয়েছে। ইসলামের পণ্ডিতগণ সিদ্ধান্ত নিয়েছেন। যেহেতু এখন খেলাফত প্রতিষ্ঠা অসম্ভব। তাই যে দেশে আছেন, সে দেশে যদি ইবাদত পালনের স্বাধীনতা থাকে, তবে সে দেশের আইন মেনে চলতে। \n\nখেলাফত পরবর্তী সাম্রাজ্যের নাম উমাইয়া। একজন উমাইয়া শাসক ছিল। উমর বিন আব্দুল আযিয। একমাত্র ন্যায়বান শাসক। তিনি মা ফাতেমার খেজুর বাগান ফেরত দিয়েছিলেন। আহলে বাইতের প্রতি ভালোবাসা ছিল। খেলাফত ফিরাতে চেয়েছিলেন। নিজে ক্ষমতার কেন্দ্রবিন্দুতে ছিলেন। তবুও পারেন নি। সে যুগেও সম্ভব হয় নি। এখন পারবেন কিভাবে? \n\nতাহলে কি জিহাদ করবো না? অবশ্যই করবেন। নিজেকে গড়ুন। সংশোধন করুন। নফস, প্রবৃত্তি পূজা বাদ দিন। এটাই সবচে বড় জিহাদ। প্রজন্মকে বাঁচান। তারা যেন, নাস্তিক-ওহাবি-সালাফি-জামাতি-ইখওয়ানি-জায়োনিস্ট-ফ্রিম্যাসন না হয়। কোর\u0027আন বলেছে, নিজে বাঁচো, নিজের আহাল (প্রজন্ম) কে বাঁচাও। \n\nজিহাদের সংজ্ঞা ঠিক করুন। পশ্চিমাদের শেখানো, ওহাবি-সালাফিদের দেখানো জিহাদে এগুবেন না। মনে রাখবেন, ইসলাম সহজ কিন্তু সস্তা না। জিহাদ একটা বিশাল বিষয়। বোমা মারলাম, জান্নাত গেলাম, সত্তুর হুর পেলাম, এমন না বিষয়টা। প্রোপ্যাগান্ডার ফাঁদে পড়বেন না। হুজুগ জিনিষটা ভালো না। \n\nধৈর্য ধরুন। পরিবার-সমাজ গড়ুন। মাদানি সমাজ বানান। সমাজ রাষ্ট্র গড়বে। আর যে সমাজে শুধু মদিনাপ্রেমিক থাকবে, সে রাষ্ট্র হবে মদিনার রাষ্ট্র। মদিনা হয়ত হাজার মাইল দূরে থাকবে। কিন্তু হৃদয় থেকে দূরে থাকবে না। হৃদয়ে মদিনা না, মদিনাকেই হৃদয় বানান। তখন খেলাফত সময়ের ব্যাপার মাত্র। \n\nএজন্যই ইমাম আ’লা হযরত বলেছেন- হার কাম কি ইয়াক ওয়াক্ত হ্যাঁয় রেযা। প্রত্যেক কাজের একটি সময় আছে। \n\nতাই অপেক্ষা শুধু সময়ের। আর সময়, সব সময় কথা বলে- time talks all time."
  },
  {
    "2": "মুসলিম বানিয়েছে। নাস্তিক দমিয়েছে। তবুও কেন বিরোধীতা!\n\n_____________________________________\n\nকারবালা শেষ। এজিদ মসনদে। তিন বছরেই মরল। ৬৪ হিজরি, ৬৮৪ সালে। এরপর আসলো ঝড়। এজিদের যে বাহিনী ছিল কারবালায়, সেটার হোতারা মরতে লাগল। যেনতেন মৃত্যু না। মৃত্যুও ভয় পেয়েছে সে মৃত্যুতে। এজিদ অজানা রোগে মরেছে। কিন্তু বাকিদের মৃত্যু- বিশাল বিভীষিকা!\n\nআমর বিন সাদ। সে ছিল সেনাপতি। সে ও তার ছেলের মাথা কাটা হয়। পাঠানো হয় মদিনায়। মুহাম্মদ বিন হানাফিয়ার কাছে। তিনি মওলা হুসাইনের ভাই, সৎভাই।\n\nহাওলা বিন ইয়াজিদ। সে মওলা হুসাইনের মস্তক বিচ্ছিন্ন করেছিল। তার হাত-পা কেটে শূলে চড়ানো হয়। লাশ জ্বালানো হয়।\n\nশিমার। মওলা হুসাইনের গলায় ছুরি চালিয়েছে। সে স্রেফ দু’ টুকরা হয়। হাকিম বিন তোফায়েল। মওলা হুসাইনকে তীর ছুঁড়েছিল। তার মাথা বর্শার আগায় নাচানো হয়। বাদর নাচের ডুমড়ির মত।\n\nইবনে জিয়াদ। সব’চে পাপিষ্ঠ। ইয়াজিদের পরে। তার মাথা, দেহ আলাদা করা হয়। দেহ দহন হয় আগুনে। মাথা বর্শার ডগায় কুফায় আসে। কুফা তখন প্রতিশোধের ঘাঁটি। এভাবে আরো অনেক। একজনও পার পায় নি। জানিয়ে রাখি, কুফা ইরাকের শহর। মওলা আলী একে রাজধানী করেছিলেন। \n\nপ্রতিশোধটা প্রাণের দাবী। তা নেয়া হয়েছে। কিন্তু কে নিয়েছে? নিশ্চই প্রশ্ন জাগছে? যে করেছে সে মহাবীর। এমনটা ভাবছেন হয়ত। কিন্তু ঘটনা ভিন্ন। সময়ে জানতে পারবেন। \n\nতার নাম মুখতার সাখাফি। তায়েফে জন্মায়। আরবের একটি প্রদেশে। ৬২২ সালে। পরে কুফায় স্থায়ী হয়। প্রভাবশালী হয়ে ওঠে। ইবনে জিয়াদ তখন কুফার গভর্নর। তার প্রতিপক্ষ ছিল সাখাফি। সাখাফি থাকলে এজিদের হুকুম চলবে না। তাই তাকে জেলে ঢুকানো হয় কৌশলে। \n\nকারবালার ঘটনা শুরু-শেষ হয়। সাখাফি তখন জেলে। অনেক পরে বেরোয়। কূটনীতি খাঁটিয়ে। বেরিয়ে দেখে সব খতম। মওলা হুসাইন শহীদ হয়েছেন। পাল্টেছে খেলাফতের মানচিত্র। সে প্রতিজ্ঞা করে, কারবালার বদলা নিবেই নিবে। তাই করেছিল। ধীরেধীরে দল গুছায়। কিন্তু অ্যাকশনে নামতে-নামতে এজিদ ভূত হয়। বড় বাঁচা বাঁচে। কিন্তু চ্যালা-চামুণ্ডারা নিস্তার পায় নি। একেএকে প্রাপ্য পেয়েছে। যা আগেই লিখেছি। \n\nএখন ভাবুন। নিরপেক্ষ হয়ে ভাবুন। সাখাফিকে মহানায়ক মনে হচ্ছে? সে অন্যায়-অসত্য নিঃশেষকারী। এমনটা ভাবছেন। ভাবাটাই স্বাভাবিক। লিকিন পিকচার আভি বাকি হ্যাঁয়। \n\nজমহুর মানে সিংহভাগ, বেশির ভাগ। ইসলামের, আহলে সুন্নাতের জমহুর ইমামগণের ‘সাখাফি’ কেন্দ্রিক বক্তব্য নেতিবাচক, নেগেটিভ। ইমাম আ’লা হযরতও তাকে ‘মুরতাদ’ বলেছেন। যে আগে মুসলিম ছিল, পরে ঈমান হারা হয়েছে; সেই মুরতাদ। অর্থাৎ- সাখাফির প্রতিশোধ কেন্দ্রিক-কাজ ইতিবাচক। কিন্তু তার শেষজীবন অশুদ্ধ। \n\nকেন! কেন এমন? কারণ, সে শেষ-সময়ে নবুয়ত দাবী করে। শিয়া ভাইদের চেতনা ভিন্ন। তাকে মহাবীর ভাবেন। কিন্তু শিয়াদের ইতিহাস দিয়েই প্রমাণ হয়েছে সাখাফি পথভ্রষ্ট হয়েছিল। তথ্য কমেন্ট বক্সে দিচ্ছি। \n\nআবার হাজ্জাজ বিন ইউসুফকে ধরুন। কোর’আনে যের-যবর লাগিয়েছে। যা আজকের কোরআনে পাই। হাজ্জাজের আগে যের-জবর ছিল না। সে পাকিস্তান পর্যন্ত ইসলাম ছড়িয়েছিল। বিশাল অবদান। কিন্তু তাকেও মানা হয় না, সাখাফির মত। জমহুর ইমামের মত সে ধর্মচুত্য। এখন চাইলেই যের-যবর সরাতে পারবেন? সম্ভব না। হাজ্জাজ মুসলিম মেরেছে হাজার-হাজার। বেয়াদবি করেছে মসজিদে নববীতে।। এতটাই পাপিষ্ঠ। অতএব, তাকে মানা হচ্ছে না। কিন্তু তার নির্দিষ্ট কাজকে মানা হচ্ছে। \n\nইসলাম-মুসলিম অবদান অস্বীকার করে না। কিন্তু একটি অবদান ব্যক্তির অন্য অপরাধের বদলা, এক্সচেঞ্জ না। যদি না তওবা করে। সাখাফি-হাজ্জাজের অবদান মানা হয়। নির্দিষ্ট কাজ মানা হয়। কিন্তু তাদের না। কারণ, তারা অস্বীকার করেছে আকাইদ (creed), মৌলিক বিশ্বাসকে। ইসলামের স্তম্ভ, খুঁটিকে। \n\nএকই ভাবে কেউ ‘তুলনা মূলক ধর্মতত্ব’ আলোচনা করল। খ্যাতি কামালো। দলেদলে মুসলিম বানালো। কেউ ফেবু-ব্লগে-বইমেলায় রাজ্য উদ্ধার করলো। নাস্তিকের নাভিশ্বাস ওঠাল।\n\nকিন্তু বলল, নবী দোষে-দূর্বলে মানুষ। কেউ বলবে, তাকে আজকের যুগে না মানলেও চলে। বিরোধীতা করলে বলবে জিহ্বার ভুল। তওবা করবেন না।  তাদেরি কেউ বলবে আল্লাহ মিথ্যা বলতে পারেন। কিন্তু বলেন না। তিনি আরশে আছেন। তার শরীর আরশের থেকে চার আঙুল বড়। আল্লাহ নিচে নামেন। আমরা যেমন সিঁড়ি বেয়ে উঠি-নামি। যেসব ব্যক্তিদের প্রায়-পুরো উম্মাহ (জাতি) ধিক্কার দিয়েছে, তাদের নায়ক বানাবে। প্রজন্মের থেকে প্রজন্ম ধরে বিধৌত-পরিশুদ্ধ নীতি-আইন অস্বীকার করবে। \n\nযে সাধকেরা মা-মাটি ছেড়ে, রোদ-বৃষ্টি-নদী-জঙ্গল-বাঘ-সাপ-ক্ষুধা-তৃষ্ণা তোয়াক্কা না করে, দূরে-বহুদূরে, ইসলাম ছড়িয়েছেন; তাদের অসম্মান করবে। ‘মশারী কেন, মশা কামড়ায় নাকি’ টিটকারি মারবে। তাদের স্মরণকে শিরিক-বিদাত বলবে। \n\nযখন রক্তঝরা-সম্ভ্রমহারা ফেব্রুয়ারি-মার্চ-ডিসেম্বরকে, দেশের পতাকাকে অবজ্ঞা করবে। ইসলামকে শুধুই হুর-গেলমানের ধর্ম বানাবে। সেই লোভে প্রজন্ম জঙ্গি হবে। বলবে, বিন-লাদেন স্বাধীনতা সংগ্রামী। বাংলাভাইয়ের গুণগান গাইবে। ইসলামকে একটি ভীতিপ্রদ, আতঙ্কের অবয়বে পরিণত করবে। হাজার বছরের মূল্যবোধ-চেতনা-সংস্কৃতিতে লাথি মারবে। হাজার সাহাবার মাজার ভাঙবে। \n\nকথায় কথায় রেফারেন্স চাইবে। কোরআনের আয়াত দিবেন। বলবে অনুবাদ ও ব্যাখ্যাকারী ভুল। হাদিস দিবেন। চাইবে সহিহ হাদিস। মানে হাসান ও অন্যান্য মানের হাদিস হওয়ায় লাল-দোপাট্টা উড়িয়ে এসেছে। সেগুলো হাদিসই না। যাক, সহিহ হাদিস দিবেন। বলবে, প্রকাশনী ভুল। প্রকাশনী নিখুঁত দেখাবেন। বলবে- তোরা মাজার পূজারী! তোরা বানোয়াট। আমাগো শায়েখ ঠিক। \n\nতার শায়েখ ঠিক। ১৩২৮ সালে দামাস্কাসে মরা, ১৭০৩ তে নজদে জন্মানো, ১৯৯৯ তে পটোল-তোলা শায়েখেরা সঠিক। ৮০ হিজরির আবু হানিফা ভুল। ৮৩২ এ জন্মানো মাতুরিদি ভুল। ১০৭৯ তে জন্মানো আব্দুল কাদির জিলানি ভুল। বইমেলার বেস্টসেলার সঠিক। কিন্তু ‘জজবুল কুলুব’-‘মাদারেজুন নবুয়ত’-‘মসনবি-‘কানযুল ঈমান’ ভুল। লালসালু সঠিক, হাদায়িকে বখশিশ ভুল... (আর কত কমু)!\n\nকারো আদর্শের অবচেতন-আবেদন যখন মানুষকে এভাবে ভাবাতে শিখাবে, ইসলামের চেইন অব কমাণ্ড ভাঙবে, ইতিহাস থেকে ইসলামকে ছাঁটবে, প্রজন্মকে শিক্ষিত-অভদ্র, ধৃষ্ট-ধুরন্ধর বানাবে... \n\nতখন! তখন! আর যাই হোক, যে যাই করুক, নাস্তিক নাচাক, মঙ্গলগ্রহের এলিয়নকেও মুসলমান বানাক – তার বিরোধীতা আবশ্যক! অত্যাবশ্যক!\n\nকারণ; আকিদায় ধৃষ্টতার ক্ষেত্রে আপোষ নয়, প্রতিরোধ-প্রতিকার-নির্মূল করাই কাম্য। \n\nযেমনটা ইমামে হক্বগণ করেছেন। কারবালা মুসলিমের আবেগ-অস্তিত্বের সংজ্ঞা। সেখানেও সাখাফিকে ছাড় দেয়া হয় নি। তুমি যাই করো, আকাইদ নেই তো কিছুই নেই। তোমার কাজ কচুপাতার পানি। প্রবাদ আছে না, ‘দুর্জন বিদ্বান হলেও পরিত্যাজ্য’। \n\nএ বিরোধীতা সখে না। নিজের জন্য না। আমি আপনার জমির ভাগ পাই না। বিরোধীতার কারণ একটাই, একজন। যাকে প্রাণ, সম্পদ, আত্মীয়, সন্তান এমনকি মায়ের থেকেও বেশী ভালো না বাসলে কেউ মুমিন হয় না (তওবা : ২৪)। তার জন্যই এই বিরোধীতা। এ বিরোধী শুধু মদিনার জন্য। মদিনা-মুনিব সাল্লালাহু আলাইহে ওয়াসাল্লামের জন্য। তিঁনি হয়ে তাঁর খোদার জন্য। \n\nযদি দুধ চান। শুধু দুধ না, ক্ষীর দিতেও প্রস্তুত আছি। আশ্রয় চাইলে ঘর ছেড়ে দিব। কিন্তু নিজের গায়ে ইসলামের ব্রাণ্ড লাগিয়ে, মদিনার বিপরীতে যাবেন; তখন- অস্তিত্বের সবটুকু দিয়ে বিরোধীতা করতে আজন্ম প্রস্তুত আহলে সুন্নাহ। এটাই ঈমানের দাবী। \n\nপ্রজন্ম হে! চাকু দিয়ে সব্জি কাটে। আবার খুনও হয়। কোনটা হবে, নির্ভর করে চাকু-অলার ওপর। যে সহীহ হাদিসে ঢেকুর তুলে তোমাকে টানছে, চিন্তা করিও সে চাকু কিসের জন্য রেখেছে। মনে রাখিও-\n\nমিথ্যে দিয়ে প্রতিষ্ঠিত সত্য ভঙ্গুর, ভেঙে যাবে। কিন্তু সত্য দিয়ে প্রতিষ্ঠিত মিথ্যা ভয়ংকর।",
    "1": "মুসলিম বানিয়েছে। নাস্তিক দমিয়েছে। তবুও কেন বিরোধীতা!"
  },
  {
    "1": "কজন মুসলিম বানাইছেন! কজন নাস্তিক মারছেন!",
    "2": "ক’জন মুসলিম বানাইছেন! ক’জন নাস্তিক মারছেন!\n\n___________________________\n\nশেয়াল-কুমিরের গল্প। শিশুকালে শুনেছি। বালক বেলায় পড়েছি। আপনাদের মনে করাই। \n\nশেয়াল খুলেছে পাঠশালা। বাচ্চাদের পড়াবে। পশুপাখিরা বাচ্ছা আনছে। ভর্তি করাচ্ছে পাঠশালায়। নদীতে ছিল কুমির। সেও জানলো খবরটা। তাঁর ছিল সাতটা বাচ্চা। সবকটাকে ভর্তি করালো। শেয়াল মধুমাখা মুখে বলে, চিন্তা করবেন না। সপ্তাহ পরপর আসবেন। বাচ্চাদের দেখবেন। আমি তো আছি। \n\nকুমির সরল প্রাণি। মনে শান্তি পায়। নদীতে ফেরে। এদিকে ঘটনা ভিন্ন। শেয়াল মানেই চালাক। শুধু চালাক না, ধূর্তও। এজন্যই শয়তান লোকদের শেয়াল বলে। \n\nযা-হোক, শেয়ালের পরিকল্পনা ভিন্ন। কুমিরের বাচ্চা তার প্রিয়। খাবার হিসেবে প্রিয়। নদীর ধারে ঘুরত। কিন্তু চুরি সম্ভব ছিল না। কুমির পাহারা দিত। দু-একবার ধ্যাতানিও খেয়েছে। তাই বুদ্ধি করে স্কুল খুলে। \n\nএখন চুরি করতে হয় না। পশুপাখিদের বাচ্চা তার কাছে। যখন মন চায়, ধরে ধরে খায়। প্রতিদিন একটা কুমিরের বাচ্চা। এভাবে সপ্তাহ হলো। আজ সপ্তম দিন। শেষ বাচ্চাটা খাবে। তখনি কুমির দরজায় হাজির। \n\n- শেয়াল সাব! কই আছেন! বাচ্চাগুলারে দেহান। কইলজা শুকায় গেছে।\n\n- হে হে কি যে কন কুমির সাব। সারাদিন পানিতেই থাহেন। তবুও কইলজা হুকাইছে। \n\n- হইছে! কথা রাহেন!বাচ্চা দেহান!\n\nশেয়ালের মহাবিপদ। বাচ্চা পাবে কই। তখনি বুদ্ধি এলো। একটা বাচ্চা আছে। সেটা নিয়ে জানালায় দাঁড়াল। \n\n- কুমির সাব! আপনার শরীর তো মাশাল্লা। একদম এভারেস্ট। আমার গর্তে ঢুকবো না। ওই হানেই খাঁড়ান। আমি জানালা দিয়া একটা একটা কইরা বাচ্চা দেহাইতেছি। \n\nআগেই বলেছি, কুমির বোকাসোকা। সে মেনে নিল। জানাল থেকে অল্প দূরে দাঁড়াল। এবার শেয়াল বাচ্চাটা উঁচিয়ে ধরল। বলল- কুমির সাব প্রথম বাচ্চা। কুমিরও মাথা নাড়ায়। বাচ্চাটাকে নামাল। জানালার নিচে তো কুমির দেখে না। শেয়াল আবার বাচ্চাটা উঁচালো। একই বাচ্চা। কারণ বাচ্চা তো একটাই। বলল- দুই নাম্বার। এভাবে সাতবার উঠাল-নামাল। \n\n- কি কুমির সাব, বাচ্চা দেখলেন, শান্তি হইছে? দেখছেন আমার যত্ন। বাচ্চাগো ক্যামন আদরে রাখছি। \n\n- জ্বে শেয়াল সাব। আপনি মহান। কত্ত মহান। আমাগো অশিক্ষিত বনেরে শিক্ষিত করতাছেন। এই বনে কেউ আপনার জুতার যোগ্য না। \n\n______\n\nবর্তমান পরিস্থিতি এ গল্পের মত। শেয়াল হচ্ছে ধূর্ত ধর্ম-ধান্দাবাজ। শিক্ষাকে ধর্ম হিসেবে ধরুন। আর কুমির হচ্ছে আমজনতা। সহজ-সরল। \n\nওহাবি-সালাফিরা শেয়ালের মত। বলে- আসুন, ধর্ম শিখুন। মানুষও ঝাপায়-লাফায়। টুকরা (piece) টিভি এদের পাঠশালা। একজন শেয়াল আছে। যে মঞ্চে দাঁড়িয়ে নাটক করে। ফটাফট রেফারেন্স ঝারে। বলে দুইয়ে দুইয়ে চার হয়। ইসলাম এতটাই শর্টকাট। মানুষ কয় আরিব্বাস! এ দেখি বিদ্যার টাইটানিক। এটা ভাবে না কথার পিঠেও কথা থাকে। দুইয়ে দুইয়ে চার হয়। আবার শূণ্যও হয়। \n\nযদি কেউ বিরোধীতা করে। বলে সে ঈমান চোর। তখন পাবলিক চেঁচায়। বলে- তুই তার জুতার যোগ্য না। সে কত মুসলমান বানাইছে। তুই কয়টা বানাইছস? এই মুসলমান বানানোটা, কুমিরের বাচ্চা দেখানোর মত। যত দোষই হোক, সাফাই একটাই। সে মুসলিম বানিয়েছে। একটা-দুইটা মুসলিম বানানোর নাটক করে। বারবার দেখায়। ভেতরে ভেতরে যে ইমান গায়েব করছে, সে খবর কে রাখে। যতই যাই হোক, সে মুসলমান বানিয়েছে। \n\nসে বলবে- আজকের যুগে নবী (দ) কে মানা আমাদের জন্য হারাম। মানুষ বলবে বিষয় না। জিহ্বার ভুল, সে মুসলিম বানিয়েছে। সে শ্রীলঙ্কায় ধরা খাবে। লেজ গুঁটিয়ে পালাবে। আরে বিষয় না, সে মুসলমান বানিয়েছে। হলি আর্টিজেনের নিব্রাস তাকে গুরু মানবে। কোনো বিষয় না, সে মুসলমান বানিয়েছে। কুমিরের বাচ্চা দেখিয়েছে। সেলুকাস! ভারত বড়ই বিচিত্র!\n\nএকটা হিসেব করুন। দেখুন তো \u0027শেয়াল সাব\u0027 কতজন মুসলিম করেছে। সব মিলয়ে শ’খানেক। তর্কের খাতিরে হাজার ধরলাম। এবার সূফীদের ধরুন। ভারতে ইসলাম এনেছে খাজা গরিবে নেওয়াজ। জানা যায় তিনি ৯৫ লক্ষ মুসলিম করেছেন। আমার-আপনার চোদ্দ পুরুষ তাঁর হাতে মুসলিম। এভাবে বাবা শাহ জালাল, শাহ আমানতেরা কত করেছেন খোদা মালুম! \n\nএখন কইবেন রেফারেন্স দেন। আচ্ছা এ কথা বাদ দিলাম। তারা অনেক আগের। সুনির্দিষ্ট হিসেব নেই। সেটাও একটা কথা। তাহলে আসুন, হাল জামানা দেখি। \n\nআমাদৌ বাম্বা। নামটা শুনেছেন? জন্মেছিলেন সেনেগালে। আফ্রিকান দেশে। ১৮৫৩ সালে। ১৯২৭ সালে তাঁর ওফাত। বেশি আগের না। তিনি পুরাই সূফি। সুন্নি ছিলেন। মাযহাবী ছিলেন। মাযার জিয়ারত, মিলাদুন্নাবী করতেন। মজার বিষয় অন্যখানে। তাঁর নাম আমাদৌ বাম্বা। কিন্তু তাঁকে মানুষ চিনে ভিন্ন নামে। ‘খাদেমুর রাসূল’ বা ‘রাসুলের দাস ও সেবক’ নামেই অধিক পরিচিত। সালাফিরা যাঁর পুরো বিপরীত। পুরো সেনেগাল, প্রায় আফ্রিকায় কোটি কয়েক মুসলমান করেছেন। রেফারেন্স চান? গুগোল করুন। \n\nহাবীব আহমাদ মাশহুর আল-হাদ্দাদ। ইন্দোনেশিয়াতে জন্মান। ১৯০৭ সাল। ওফাত ১৯৯৫ তে। জীবন কাটান আফ্রিকায়। আফ্রিকায় তখন মিশনারিদের জয়জয়কার। মানুষ দলে দলে খৃষ্টান হচ্ছে। এমনকি মুসলিমরাও। তিনি সে স্রোতে বাঁধ দেন। তিন লক্ষ মুসলিম করেন। তিনিও পুরাই সূফী। \n\nআফ্রিকা অনেক হল। ভারতে আসুন। মুফতি মাহমুদ জান। ইমাম আ’লা হযরত এঁর খলিফা, শিষ্য। আ’লা হযরতের গম্বুজ তো দেখেছেন। সাদা-কালো, ডোরাকাটা। অনবদ্য নকশা। সে গম্বুজের ডিজাইনার তিনি। আ’লা হযরত তাঁকে গুজরাটে পাঠান। জামজোধপুর এলাকায়। হিন্দু এলাকা। প্রায় পুরো এলাকাই মুসলমান হয়। মাহমুদ জানকে একবার দেখে। সংখ্যাটা কয়েক লক্ষ। ঘটনাটা ১৯০০ সালের পরে। \n\nইতিহাস অনেক হয়েছে। বর্তমানে আসুন। হুযুর কেবলা তাহের শাহ। বছরে বাংলাদেশে আসেন। তাঁর হাতে কতজন যে মুসলিম হয় তার খবর কে রাখে।! আমার এক ভাই। সৈয়দপুর, নীলফামারীতে বাড়ি। ইমাম মানুষ। তাঁর হাতে একটি হিন্দু পরিবার সবাই মুসলিম হয়েছে। \n\nএভাবে আশপাশে দেখুন। ভুরিভুরি নমুনা পাবেন। মুসলিম বানানোই যদি দলীল হয়, তবে এই মানুষগুলো সেই শেয়ালের থেকে কম কিসে? বরঞ্চ তাঁরা শেয়ালের থেকে হাজারগুণ বেশি মুসলমান করেছেন। কিন্তু না, শেয়ালের কথাই শুনতে হবে। কুমিরের মত সরল আমজনতাকে কে বুঝায় এসব। \n\nশত-হাজার বছর আগে এসেছেন সূফীরা। ঘর-জন্মভূমি ছেড়েছেন। মায়ের আঁচল, পিতার আশ্রয় ছেড়েছেন। ঘরে ফেরা হয় নি আর। তখন রাস্তাই ছিল না। রেল-বিমান পরে কথা। পাহাড়-জঙ্গল, বাঘ-সাপের দূর্গম পথ। ক্ষুধা-তৃষ্ণা, রোদ-বৃষ্টির অসহ্য যন্ত্রণা। কেউ এসেছেন ইয়ামেন থেকে। কেউ ইরাক থেকে। আমাদের ইসলাম দিয়েছেন। \n\nআর আজকের শেয়াল সাহেব! এসি ঘরে বসে, সৌদ্দাদের পেট্রোডলারের টিভি খুলে কমেডি করে। মানুষ তাঁকে নিয়েই লাফায়। বলে সূফীরা তার জুতোর যোগ্য না। আহারে! আহহা! কতটা অকৃতজ্ঞ এরা! হবে না কেন? কেউ অভিশপ্ত হলে, তার অভিশাপের প্রথম প্রকাশ হচ্ছে অকৃতজ্ঞতা। আর ওহাবি-সালাফিরা যে অকৃতজ্ঞ, শয়তানের শিং; তা মদিনা-মুনিব (দ) পবিত্র কণ্ঠেই বলেছেন।\n\nআজকে যাদের স্লোগান “ক\u0027জন মুসলিম বানাইছেন”, ভবিষ্যতে এরাই বলবে “ক\u0027জন নাস্তিক-মুশরেক মারছেন”। \n\nকারণ “মুসলিম বানাইছেন” গোষ্ঠি হলি আর্টিজেনে নিব্রাস হয়। মানুষ মেরে ইসলাম কায়েম করে। আল্লামা ফারুকিকে শহীদ করে। এরাই আইএস, জেএমবি হয়। “বানাইছেন” থেকে “মারছেন” পর্যায়ে আসতে সময় লাগবে না। বাঁধ ভাঙলে পানি গড়াবেই। বন্যা আসবেই।\n\nপ্রজন্ম! ফিরে এসো। দেখো ইসলামের প্রেমময়, মানবতা স্নিগ্ধ আহলে সুন্নাত কে। দেখো মদিনা-মুনিব (দ) এঁর দাসত্ব কতটা প্রশান্তির। তোমাকে ডাকছে ইসলাম। বলছে মদিনায় মিশেতে। শরণ, আশ্রয় নিতে ডাকছে। \n\nআজ লে উনসে পানাহ আজ মাদাদ মাঙ্গ উনসে\n\nফির না মানেঙ্গে আগার কেয়ামত মে মান গ্যায়া\n\n- আজ নে সাহায্য তাঁর, আজ নে তাঁর শরণ\n\nকেয়ামতে মানলেও আর পাবি না মুক্তি তখন।"
  },
  {
    "1": "ওহাবি-সালাফিবাদ কেন জনপ্রিয়",
    "2": "ওহাবি-সালাফিবাদ কেন জনপ্রিয়?\n\n________________________\n\nবৃষ্টি হয়েছে। পিচ্ছিল রাস্তা। একজন পিছলে গেল। আশপাশে সবাই হাসবে। হো-হো করে হাসবে। মিনিট পরে এগোবে। তাও সবাই না। দশে একজন। \n\nবিষয়টা মাথায় রাখুন। এবার স্মৃতিচারণ করি। \n\nতখন নবমে পড়ি। থাকি ভাইয়ের বাসায়। সাথে ঘুমাত বেয়াই। মানে ভাবির ভাই। বছর দুয়েকের ছোট। একদিন চমকে গেলাম। যেন ভূত দেখেছি। ঘটনটা এমন-\n\nদু\u0027দিন বাদ আশুরা। দশ মহরম। গ্রামে যাব। ব্যাগ গুছাচ্ছি। ছেলেটা প্রশ্ন করলো কোথায় যাই, কেন যাই? বললাম, আশুরার কথা। মওলা হুসাইন আলাইহিস সালামের কথা। তাঁর শাহাদাতের কথা। করবালার কথা। শেষে পাপাত্মা-এজিদের কথা। ছেলেটা তখনি চমকে দিল।\n\n- ভাই, এজিদকে দোষ দিয়েন না। এজিদ ওখানে ছিল না। কোনো সহীহ হাদিসে এজিদের দোষ উল্লেখ নেই। এজিদ নির্দোষ। তাকে \u0027রহমাতুল্লাহি আলাইহে\u0027 বলা যায়। ইমাম গাজ্জালি এজিদরে মুসলিম বলছে। আবু হানিফা এজিদরে কাফের বলে নি। \n\nসে বলেই চলছে। মিলাদ, মাজার জিয়ারত শিরিক। মাযহাব মানা হারাম। নিজে নিজে কোরান-সহীহ হাদিস পড়তে হবে। ইত্যাদি ইত্যাদি। শুনতে শুনতে শক খেলাম। দুহাজার ভল্টের শক। সে শক আপনাদের একটু দেই।\n\nনামায কোন দিকে পড়েন? পশ্চিম দিকে। পশ্চিম দিকে কেন? ওদিকে কাবা তাই। যদি বলি মদিনা-মুনিব (দ) মক্কায় জন্মান নি। জন্মেছেন পেট্রানগরীতে। সেটা মক্কা-মদিনার দেশে না। অন্য রাস্ট্র জর্ডানে। এবং প্রমাণ করলাম। কো\u0027আনের রেফারেন্স দিলাম। হাদিসের ব্যাখ্যা দিলাম। সেই কোর’আন-হাদিস যা আপনি জানেন, পড়েন। সে ইতিহাসবিদের বই দেখালাম যা সুবিখ্যাত। তখন কি করবেন? এড়াতে পারবেন? শক খাবেন না? আমিও তেমন খেয়েছিলাম। \n\nযা-হোক, ছেলেটার কথায় আসি। তার মুখ চমকাচ্ছে। মজা পাচ্ছে। ঠোঁটে বিজয়ী হাসি। সেয়ানা-সেয়ানা ভাব। আমাকে বাগে পেয়েছে। কোথায় জেনেছ এসব? জিজ্ঞেস করলাম। উত্তর দিল বুক ফুলিয়ে। সে আহালে হাদিস, সালাফি। তারাই একমাত্র সঠিক। বাকি সবাই মুশরিক-বেদাতি-জাহান্নামি। \n\nকসম খোদার। আগে এ নাম শুনি নি। জানতাম না কিছু। তাই উত্তর দেই নি। আস্তে আস্তে জেনেছি পরে।\n\nএবার মূল কথা। পিছলানোর কথা মনে আছে? প্রথমে বলেছি। কখনো ভেবেছেন মানুষ কেন হাসে? একজন কষ্ট পাচ্ছে। অন্যজন হাসছে। \n\nএটি মানুষের সহজাত প্রবৃত্তি। যা এমনিতে থাকে, অর্জন করতে হয় না, তাই সহজাত প্রবৃত্তি। যেমন ‘অশিক্ষা’। জন্ম থেকেই কেউ শিক্ষিত না। পরিবেশ, প্রতিষ্ঠান শিক্ষিত করে। সময় লাগে। পরিশ্রম, কষ্ট লাগে। এটা অর্জন। \n\nতো এই যে হাসাহাসি। এটা অমানবিকতা। যেটা এমনিতেই থাকে। মানবতা অর্জন করতে হয়। একটি মানসিক ব্যাখ্যা আছে। বিষয়টা এমন। তুমি পরেছ, আমি দাঁড়িয়ে; আমি সেরা, শক্তিশালী; তুমি পরাজিত। এক প্রকার পাশবিক তৃপ্তি পায় মানুষ। \n\nশিক্ষা মানবতা বিকশিত করে। নম্র, অনুগত করে। প্রকৃত শিক্ষিত মানুষ হাসবে না। এগোবে সাহায্য করতে। এটাই সহজাত প্রবৃত্তি আর শিক্ষার পার্থক্য।\n\nএখন ছেলেটার কথা ভাবুন। সে বয়সে ছোট, আমি বড়। আমি পরাজিত। সে বিজয়ী। অবচেতনে আনন্দ পাচ্ছিল। তার ভাবনাটা অনেকটা এমন। আরে পাইছি। শায়েখে ঠিকই কইছে। আমাগো রেফারেন্সের সামনে কেউ খাড়াইতে পারে না। \n\nএদেশের বেশির ভাগ মানুষের অবস্থা, আমার নাইনে থাকা অবস্থার মত। অত বেশি জানে না। প্রায় কিছুই জানে না। তথ্যের শূণ্যতা রয়েছে। ভয়ংকর শূণ্যতা। \n\nএদের সামনে দুই-তিনটা রেফারেন্স ঝাড়ুন। কয়েকটা বইয়ের নাম বলুন। যা সে বাপের জনমে শুনে নি। গলায় জোর রাখুন। বুক ফুলিয়ে দাঁড়ান। দেখবেন সবাই মাথা ঝুকাচ্ছে। ভাববে খাইছে রে! এ তো বিদ্যার জাহাজ। কারণ শূণ্য পাত্রে যাই রাখবেন, রাখা যাবে। ভরা পাত্রে রাখা কষ্টসাধ্য। \n\nতখন আপনি তৃপ্ত হবেন। নিজেকে বিজয়ী ভাববেন। কারণ সামনের সবাই পরাজিত। পিছলে পরা মানুষকে দেখে যেমন হেসেছিলেন, তার পরাজয়ের কারণে। \n\nভরা নদী। স্রোত বইছে। নদীতে নৌকা ভাসান। স্রোতের বিপরীতে নৌকা আনুন। কষ্টকর, তাই না? অন্যদিকে স্রোতের দিকে নৌকা ঠেলুন। ঠেলতেও হবে না। এমনিতে এগোবে। \n\nএই স্রোতটা হচ্ছে সহজাত প্রবৃত্তি। ইসলাম যাকে বলে \u0027নফস\u0027। নফসের দিকে এগোতে থাকুন। শক্তি, পরিশ্রম কিছুই লাগবে না। কারণ শয়তান নিজেই এখানে সাহায্যকর্তা। সে শপথ করেছিল, আমি আদম সন্তানের রগে-রগে দৌড়াবে। \n\nঅন্যদিকে স্রোতের বিপরীতে আসুন। কষ্ট করতে হবে। অধ্যাবসায় লাগবে। এটাই নফসের বিরুদ্ধে যুদ্ধ। এটাই সবচে বড় জিহাদ। নিজের প্রবৃত্তি, নফসের সাথে যুদ্ধ। এ যুদ্ধে, পরিশ্রমে সবাই আসবে না। মিস্টার ইবলিস আসতে দিবে না। স্রোতের দিকেই দৌড়াবে।\n\nওহাবি-সালাফিরা একারণেই জনপ্রিয়। এরা মানুষের সহজাত প্রবৃত্তিতে সুড়সুড়ি দেয়। মানুষের অহংকার জাগ্রত করে। সালাফিরা নিজেকে সত্যের মানদণ্ড ভাবে। অন্যদিকে ইসলাম বলে আনুগত্য করো। তাকলিদ করো। বিনয়ী হও। মেনে নাও। মনে রাখিও, তুমি আদি-অনাদির সব কিছু জানো না। তুমি মহাবিশ্বের কেন্দ্র না। \n\nবাংলাদেশের বেশিরভাগ সালাফি যুবক। যারা কয়েক বছর আগেও কিশোর ছিল। কিশোরেরা ভিন্ন রকম। শরীরে আগুন থাকে। অনেকটা উত্তপ্ত লোহার মত। যেভাবে পেটাবেন আকৃতি নিবে। \n\nআর কিশোরেরা সংগ্রামী হয় অবচেতনে। কারণ সমাজে তাদের স্থান তখনো প্রতিষ্ঠিত না। নিজের স্থান করে নিতে চায়। ব্যতিক্রম কিছু করলেই দ্রুত দৃষ্টি আকর্ষিত হয়। \n\nসালাফিবাদ নতুন কিছু। মানুষ এদের কথায় অবাক হয়। কিশোরেরা তখন নিজেদের সুপারম্যান ভাবা শুরু করে। নিজেকে বিশেষ কিছু ভাবে। \n\nসে মসজিদের ইমামের ভুল ধরতে পারে। যে পীর সাহেবেরে সবাই সম্মান করে, তাকে গালি দিতে পারে। যে বাবা পকেট খরচের টাকা ঠিক মত দেয় না, তার ভুল ধরা যায়। বলা যায়- কি ধর্ম পালন করো? এসব তো শিরিক-বেদাত। আমি সঠিক। আমি সত্য। \n\nঅনেক বকলাম। শেষ করছি। ওহাবি-সালাফিবাদ একটা নেশা। ইয়াবার মতই ভয়ংকর। আমি অন্তত তাই মনে করি। এটি প্লেগ রোগের মতই ছড়িয়ে পরেছে প্রজন্মে। পচে যাচ্ছে প্রজন্ম।\n\nতবুও স্বপ্ন দেখি। কারণ ইসলাম, আহলে সুন্নাত এরকম সমস্যা আগেও দেখেছে। আটশ বছর আগে। আব্বাসী যুগে। ওহাবি-সালাফিদের মত তখন ছিল মুতাজিলা। মুতাজিলা একটা ফেরকা, ভিন্ন সম্প্রদায়। প্রায় দু\u0027শো বছর জ্বালিয়ে মেরেছে। \n\nকিন্তু খোদার রহমত থামে নি। আল্লাহ দু\u0027জনকে পাঠিয়েছিলেন। একজন ইমাম আশয়ারী। অন্যজন ইমাম মাতুরিদী। দুজনেই আমাদের আকাইদের ইমাম। \n\nএ যুগেও কেউ আসবেন। আশায় বুক বেঁধেছি। ইমাম আ\u0027লা হযরত এঁর মতই চূড়ান্ত আঘাত হানবেন বাতিলের দূর্গে। \n\nপ্রজন্ম তখন আবার গাইবে গলা ছেড়ে। দু\u0027চোখে থাকবে অশ্রু। বুকে প্রেমের আগুন। যে প্রেমের উৎস মদিনা। বাতাসে থাকবে গুঞ্জন এই সুরের-\n\nইয়া নবী সালাম আলাইকা\n\nইয়া রাসূল সালাম আলাইকা \n\nইয়া হাবীব সালাম আলাইকা..."
  },
  {
    "1": "ভ্যালেন্টাইন ডে",
    "2": "ভ্যালেন্টাইন ডে\n\n____________\n\nসূরা হুজরাত। আয়াত ১৩। \n\n- হে মানবকূল! আমি তোমাদের একজন পুরুষ ও একজন নারী থেকে সৃষ্টি করেছি। এবং তোমাদের শাখা-প্রশাখা ও গোত্র-গোত্র করেছি। যাতে পরস্পরে পরিচিত হতে পার। \n\nবাংলার আকাশ মৌসুমী। ঘনঘোর বর্ষা। মাটিতে হাজার নদী। তাই ভেতো বাঙালী। মঙ্গোলিয়ায় বিস্তীর্ণ জমি। মাঠের পরে মাঠ। তাই এরা যাযাবর। তাবুতে থাকে। পশুতেই জীবিকা। \n\nবাংলায় নবান্ন উৎসব। হেমন্তের হালকা শীত। নতুন ধানের ভাত। মঙ্গোলিয়ায় নবান্ন নেই। আছে কুস্তি, ঘোড়াদৌড়, তীর-ধনুক। \n\nএখন বাংলার নবান্ন কি ও দেশে চলবে? ওদেশের কুস্তাকুস্তি এদেশে? আমি পারব না। ভেতো বাঙালী আলসে। অত কসরতে নেই। \n\nআবার আরবকে ধরুন। ওদেশে ফলে খেজুর। ধান নেই। আছে গম, যব। তাই রুটি খায়। মদিনা-মুনিব (দ) সে দেশের বাসিন্দা। খেতেন রুটি। এটা সুন্নাহ। \n\nএখন বাংলার কি হবে? এদেশে কি মুসলিম নেই? তারা কি রুটি খাবে? কিন্তু কিভাবে? কোথায় আরবের শুষ্ক মরুর পেটা পাকস্থলী! কোথায় আদ্র-বাংলার নরম অন্ননালী! হয় না। বাংলার হাজার বছরের খাদ্যাভ্যাস, মাটি, জলবায়ু। আরবের সাথে যায় না। সমাধান কি? \n\nসমাধান দিয়েছেন সূফীগণ, ফেকাহবিদগণ। তারা বললেন- ভাত খাও। এটা মুবাহ। না পাপ, না পূণ্য। কারণ কোর\u0027আন বলে- \n\nহে মানবকূল! খাও (গ্রহণ করো), যা পাও পৃথিবীতে। যা বৈধ, হালাল। (বাকারা ১৬৮)।\n\nএখন, আরবের রুটি হালাল। বাংলার ভাতও হালাল। ভাত সুন্নাহ না হলেও বৈধ। সুন্নাহর সম্মান সমুচ্চ। কিন্তু ভূগোল, মাটির অস্তিত্বও অনস্বীকার্য। \n\nইসলাম যেখানেই গেছে, যে দেশেই গেছে; আপন করেছে, কোলে টেনেছে সে মাটির সংস্কৃতি। শুধু আকাইদ বা মৌলিক বিশ্বাস ও আইনের সাথে দ্বান্দ্বিক অংশটুকুই ছেঁটেছে। কারণ কোর\u0027আন বলে- অনুসরণ করিও না শয়তানের পদাঙ্ক, সে প্রকাশ্য শত্রু (বাকারা ১৬৮)।\n\nবলতে চাচ্ছি, ইসলামে ভিন্ন সংস্কৃতি, উৎসব অনুমোদন করে। এজন্যই তুর্কির মুসলমান এক। মিসরের আরেক। কিন্তু উভয়ে মুসলিম।  এ জন্যই কোর’আন বলে- “এবং তাঁর নিদর্শনগুলোর মধ্যে রয়েছে আকাশসমূহ ও জমিনের সৃষ্টি। আর তোমাদের ভাষা ও রঙয়ের বিভিন্নতা। নিশ্চই এতে নিদর্শন রয়েছে জ্ঞানীদের জন্য” (রুম ২২)।\n\nএবার মূলকথা। ভ্যালেন্টাইন ডে। আগে ইতিহাস জানি। ২৭০ সাল। রোমান রাজা ক্লডিয়াস। নিষিদ্ধ করলো বিয়ে। কারণ তার সেনা দরকার। বিবাহিতেরা যুদ্ধে যায় না। সংসার করে। তাই বিয়ে নিষিদ্ধ। \n\nভ্যালেন্টাই নামের এক যাজক ছিল। খ্রিষ্টীয় ধর্মের। সে বিরোধীতা করল। গোপনে বিয়ে দিচ্ছিল। একদিন গ্রেফতার হলো। রাজা বলল ধর্ম ত্যাগ করো। মুক্তি দিব। ক্লডিয়াস খ্রিষ্টান ছিল না। ভ্যালেন্টাইন মানল না। ফলে গর্দান গেল। দিনটা ছিল ১৪ ফেব্রুয়ারি। পরে এ তারিখে \u0027ভ্যালেন্টাইন ডে\u0027 পালন করে খ্রিষ্টানরা। \n\nএবার খেয়াল করুন। ভালো করে খেয়াল করুন। আল্লাহ বলেছেন \u0027গ্রহণ করো যা বৈধ পাও পৃথিবীতে\u0027। পৃথিবী বলতে মাটি, আকাশ, জলবায়ু, খাদ্যাভ্যাস ও পরিমার্জিত বা বৈধ আচার বুঝিয়েছেন। \n\nবাংলার নবান্ন কিন্তু ঋতু কেন্দ্রিক। তাই নবান্নে নিষেধ নেই। কিন্তু দূর্গাপূজায় নিষেধ আছে। কারণ তা তাওহীদ ও আকাইদ বিরুদ্ধ। \n\nতাহলে \u0027ভ্যালেন্টাইন ডে\u0027 পালনের সিদ্ধান্ত আপনাদের ওপরই ছাড়লাম। \n\nআমরা বলি ইহুদী-নাসারার সংস্কৃতি। প্রজন্ম পালন করে। শিরিক করে! তাই গালি দিয়েই নিজের দায় সারি। কিন্তু কেন করে! ভেবেছেন কি? \n\nকরে দাঁড়ি, টুপি, জোব্বা পরিহিত কিছু দু’পেয়ে জন্তুর জন্য। এদের জন্ম নজদে। এজিদের ঔরস থেকে ইবনে ওহাবের গর্ভে। \n\nভাবছেন গালাগালি শুরু করলাম। না, গালি দিচ্ছি না। সত্য বলছি। প্রজন্মের অধঃপতনের মূল কারণ ওহাবীবাদ। আসুন দেখি কিভাবে। \n\nজাতীয়তা থাকলেই সংস্কৃতি থাকবে। সংস্কৃতি থাকলেই উৎসব থাকবে। উৎসব মানসিক প্রেরণা। ধরুন, শবে বরাত। বাসায় হালুয়া-রুটি হচ্ছে। গোস্তের গন্ধ ছুটছে। ছোট বাচ্চাটি কৌতুহলী হবে। জিজ্ঞেস করবে আজ এত আয়োজন কেন? সে জানবে আজ ভাগ্যরজনী। আল্লাহ বলতে কেউ আছেন। তিনি ভাগ্য লিখেন। আজ আমাদের ভাগ্য নির্ধারণ হচ্ছে। \n\nএভাবেই শিশু মনে এক নিবিড় প্রভাব পরে। জড়িয়ে পরে ইসলামের শেকড়ে। প্রতিবেশির বাড়িতে হালুয়া-রুটি যায়। বাড়ে সৌহার্দ্য, ভালোবাসা। সমাজ হয় সমসুখি-সমব্যথী। \n\nএভাবেই উৎসব গড়ে সংস্কৃতি। সংস্কৃতি গড়ে জাতীয়তা। এখন এ উৎসবগুলোই যদি বাদ দেই। তাহলে থাকবে না সংস্কৃতি। থাকলেও থাকবে এইডস রোগীর মত। ধুকেধুকে বাঁচবে। তাই উৎসবের ধ্বংস মানেই জাতীয়তার ধ্বংস। জাতীয়তা মানে মুসলমানিত্ব। \n\nওহাবীরা কসাইয়ের মত জবাই করেছে মুসলিম সংস্কৃতি। শিরিক-বেদাতের এটমবোমে তামাতামা করছে ইসলাম। ফলে যা হবার তাই হচ্ছে। সরে যাচ্ছে প্রজন্ম। গ্রহণ করছে বিজাতি কালচার। কারণ মানব-মানস শূন্যতা পছন্দ করে না। পূরণ করে নেয়। \n\nখাদ্য, বস্ত্র, বাসস্থান, শিক্ষা, চিকিৎসা। মৌলিক অধিকার। আরো আছে। চিত্ত-বিনোদন, নিরাপত্তা। উৎসব মানুষকে চিত্ত-বিনোদন দেয়। ধার্মিক তা ধর্ম থেকে না পেলে, অন্যদিকে ছুটবে। এটাই প্রাকৃতিক। অন্যদিকে নিরাপত্তা। ওহাবী-সালাফিরা ধ্বংসাত্মক। যেমন বাংলাভাই, বিন লাদেন। জবাই করে। আর সৌদ্দাদের কথা না বলি। রুচিতে কুলায় না। সালাফি-ওহাবীদের এসব অমানবিক কাজের জন্যই ইসলাম নবপ্রজন্মের কাছে অনিরাপদ। অর্থাৎ এরা মানুষের মৌলিক অধিকারেও আঘাত করছে। \n\nখৃষ্টানেরা তাদের উৎসবকে নিজেদের মধ্যে রাখে নি। ছড়িয়ে দিয়েছে বিশ্বে। তাদের উৎসব আজ বহুজাতিক। ভ্যালেন্টাইন ডে মুসলিমও পালন করে। আর ইসলামের নবীর জন্মদিন, মিলাদুন্নাবী-কে ভাবে শিরিক-বেদাত, অধার্মিক। কি আজব!\n\nখোদা! এ জাতির ভাগ্যে কতটা অভিশাপ প্রাপ্য, আমি জানি না।\n\n \n\n \n\nনতুন ঘরে উঠেছি। দু\u0027জনের জন্য যথেষ্ট। দখিণা জানালা। পর্যাপ্ত আলো-বাতাস। লাগোয়া শৌচাগার বা টয়লেট।\n\n \n\nপ্রাকৃতিক চাপে শৌচাগারে ঢুকলাম। পরলাম বেকায়দায়। দেখি বালতি, মগ, সাবান কিনেছি। কিন্তু বদনা আর কেনা হয় নি। কি আর করা। দিলাম দৌঁড় দোকানে। \n\n \n\nইতোমধ্যে সন্ধ্যা ঘনিয়েছে। আলো জ্বালাতে বোতাম টিপলাম। আলো জ্বলে না। বাতি লাগানো হয় নি। পকেট ফাঁকা। আজ কেনা হবে না। ক্লান্তি লাগছে। শুয়ে পরলাম। বালিশ খুঁজছি হাতড়ে হাতড়ে। মনে পড়ল বালিশ নেই। নজরুল সমগ্রের দুটো খণ্ড দিয়ে বালিশ বানালাম। ঘুমিয়ে পরলাম অজান্তে। \n\n \n\nপরদিন দুপুর বেলা। দোকান-দোকানে ঘুরছি। বিশেষত নাইনটি-নাইন গুলোতে। ঘর সাজানোর শোপিস খুঁজছি। গরিবের অত সখ নেই। তবুও একটা নালায়েন শরীফ না হলেই না। \n\n \n\n- বদ্দা! নালায়েন শরীফের শোপিস নেই?\n\n \n\n- না...লেন শরীফ! এটা কি?\n\n \n\n\"নালায়েন\" শব্দটি দোকানদার শুনে নি কখনো। উচ্চারণও পারছে না। ঘণ্টা খানেক খুঁজলাম। পেলাম না। গুগলে সার্চ দিলাম। ছবি নামালাম। প্রিণ্ট-আউট করলাম। দেয়ালে লাগালাম।\n\n \n\nইহুদী-নাসারাদের জাহান্নামী বলি। অথচ গুগল তাদের তৈরি। সেখানে এক টোকাতে লক্ষ ছবি আসে। আজব না! আমরা মুসলিম! কি রকম মুসলিম। মুসলমানের দেশে বাস করি। অথচ মানুষ নালায়েন শরীফ চিনে না। সেলুকাস! ভারত বড়ই বিচিত্র। \n\n \n\nনালায়েন মানে জুতো, স্যাণ্ডেল। মদিনা-মুনিব (দ) এঁর পবিত্র জুতোকে নালায়েন পাক বলে। তাঁর জুতো মুবারকের ছবি, শোপিস মুসলিমেরা ব্যবহার করে। বরকত-রহমত এর জন্য। \n\n \n\nসহীহ মুসলিম শরীফ। ইমান অধ্যায় (book 1, 31/54/50)। বিশাল হাদিস। প্রাসঙ্গিক অংশ লিখছি। \n\n \n\nআবু হুরায়রা রাদি. বলেন- ভিড়ের মধ্যে ছিলাম। রাসুল-অতুল (দ) কে কেন্দ্র করে ভিড় জমেছিল। হাবিব-চিরঞ্জিব (দ) হঠাৎ প্রস্থান করলেন। আর ফিরছিলেন না। বিচলিত হলাম। তাঁর পদচিহ্ন অনুসরণ করলাম। একটি বাগানে পেলাম তাঁকে। দরজায় দাঁড়িয়ে রইলাম। নবী-আরাবী (দ) আমাকে লক্ষ্য করলেন। বললেন, কে, আবু হুরায়রা? এদিকে আসুন। আমার পাদুকা (স্যাণ্ডেল) জোড়া নিয়ে যান। এবং বাগানের বাহিরে যাকেই পান, সে যদি তার হৃদয় দিয়ে স্বীকার করে আল্লাহ একক মাবুদ, তবে তাকে সুসংবাদ দিন, সে জান্নাতী। \n\n \n\nএ হাদিসে তিনটি দফা বা পয়েন্ট রয়েছে। ১. তাওহীদের স্বীকৃতি হৃদয় থেকে। ২. তাওহীদের স্বীকৃতির সাথে জুতো মুবারকের সম্পর্ক। ৩. ইমাম মুসলিম রা. হাদিসটিকে ইমান বা বিশ্বাসের অধ্যায়ে এনেছেন।\n\n \n\nলক্ষ্য করুন, মদিনা-মুনিব (দ) বলতে পারতেন, যারা এক আল্লাহ-তে বিশ্বাস করবে তারাই জান্নাতী। তিনি করেন নি। আবু হুরায়রাকে কে জুতো জোড়া দিয়েছেন। কেন দিয়েছেন? \n\n \n\nচিঠি পাঠালে স্ট্যাম্প কার্ড লাগে। সিল-ছাপ্পড় লাগে। আবু হুরায়রা যে চিঠি নিয়ে যাচ্ছিলেন। যার স্ট্যাম্প কার্ড হচ্ছে নালায়েন পাক। আবার এও বলেছেন, যারা ইমান আনবে হৃদয় থেকে। অতএব, নালায়েন পাক হৃদয়ের সাথে সম্পৃক্ত। প্রেম, ভালোবাসা, বিরহের সাথে জড়িত।\n\n \n\nইমাম মুসলিম হাদিসটিকে \"ইমান\" অধ্যায়ে এনেছেন। অর্থাৎ নালায়েন শরীফ বা জুতো মুবারক অথবা এর নকশার প্রতি ভালোবাসা ইমানের অংশ। এটাও ইমান। \n\n \n\nতাই একথা স্পষ্ট, নালায়েন পাক ইমানের প্রতিক। লাল-সবুজের পতাকা দিয়ে বাংলাদেশ বুঝায়। নালায়েন শরীফ দিয়ে ইমান বুঝায়। \n\n \n\nএটা নব-আবিস্কৃত বা বেদাত নয়। শিরিক নয়। শিরিক হলে রাসুলে খোদা আবু হুরায়রাকে জুতো নিতে বলতেন না। তিনি নিশ্চই ময়নার বাপদের থেকে শিরিক কম বুঝেন না। \n\n \n\nকথায় আছে \"প্রেম বুঝে প্রেমিক সুজন\"। অপবিত্র হৃদয়ে ভালোবাসা বাতুলতাই মনে হয়। কায়েস কে চিনেন? মজনুর আসল নাম। লাইলির প্রেমে পাগল ছিল। লাইলির শহরের অলিগলি ঘুরত। দেয়ালে-দেয়ালে চুমু দিত। এমন করিস ক্যান? তাকে জিজ্ঞেস করা হল। সে বলে, এটা লাইলির শহর। তাকে পাই না। তাই তার শহরের দেয়ালে চুমু দেই।\n\n \n\nভালোবাসা এমনি। বাঁধা মানে না। মদিনা-মুনিব (দ) এঁর জুতো না পাই। তার ছবি তো পাচ্ছি। নকশা, ডিজাইন পাচ্ছি। প্রেমিকের অশান্ত হৃদয় এতেই শান্তি খুঁজে। \n\n \n\nযাকগে, বহু বকলাম। সন্ধ্যা হচ্ছে। শীতের সূর্য হেলেছে। দখিণা জানালা দিয়ে লালচে-কালো আলো ঢুকছে। গিয়ে পরছে নালায়েন শরীফের ওপর। ঘরের দেয়ালে টাঙানো। \n\n \n\nহৃদয়টা কুঁকড়ে উঠল। মনে পরলো বারেলির বাদশার কথা। ইমাম আ\u0027লা হযরত এঁর কথা। তিনি লিখেছেন- \n\n \n\nThe particles of dust that fall off Your ﷺ Sandals\n\nbecome the crowns on the heads of the moving stars!\n\n \n\nতোমার পাদুকা হতে ঝরে পরা ধূলিকণা\n\nছুটন্ত তারকার মাথার মুকুটে গড়ে আস্তানা।"
  },
  {
    "1": "এনফিল্ড রাইফেল। গরু-শূকরের চর্বি। একটি বিপ্লব। এবং একটি শিক্ষা।",
    "2": "এনফিল্ড রাইফেল। গরু-শূকরের চর্বি। একটি বিপ্লব। এবং একটি শিক্ষা।\n\n_______________________________________\n\nব্রিটিশ শাসন। ১৯০ বছর দীর্ঘ। দুটি অধ্যায়ে বিভক্ত। প্রথমত, ১৭৫৭ থেকে ১৮৫৭। প্রথম একশ বছর। একে ‘কোম্পানী শাসন’ বলে। দ্বিতীয়ত, ১৮৫৭ থেকে ১৯৪৭। এ অংশ হচ্ছে ‘রাণীর শাসন’।\n\nইস্ট ইন্ডিয়া কোম্পানি। ঢুকেছিল পলাশী দিয়ে। গিলেছে পুরো ভারত। বড় আজব কোম্পানি। করত ব্যবসা। ছিল নিজস্ব সেনাবাহিনী। নিজস্ব দেশ-উপনিবেশ। নিজের আইন। ইতিহাসে তারাই এমন একমাত্র কোম্পানি হয়ত। প্রথম শতাব্দী এরাই শুষেছে। সেটাই ‘কোম্পানি শাসন’। ‘রাণীর শাসন’ পরে বলছি।  \n\n১৮৫৭ সাল। আড়াইশ বছর আগে। একটি নতুন বন্দুক এলো। নাম এনফিল্ড রাইফেল। প্রযুক্তি তখন অটোম্যাটিক ছিল না। আঙুল চাপলেই গুলি বেরোতো না। কার্তুজ ঢালো, ভেতরে ঠ্যালো। ফায়ার করো। এভাবে প্রত্যেকবার। এক কার্তুজে এক গুলি। \n\nকার্তুজ একটি প্যাকেট। আজকের পাঁচ টাকার চকলেটের প্যাকেটের মত। যাতে বারুদ ও গুলি দুটোই থাকত। দাঁতে টেনে ছিঁড়তে হত। এরপর বন্দুকে ঢেলে ফায়ার।\n\nচার্বি দাহ্য বস্তু। মানে আগুন ধরে। বারুদে পরিমাণ মত মিশালে খুব ভালো কাজে দেয়। এছাড়া গুলি মসৃণ করতেও চর্বি লাগত। এতে কার্তুজের খরচ কমে। অনেক কমে। এজন্য ব্যবহার হত গরু ও শূকরের চর্বি। বাজারে খুব সস্তা ছিল সেগুলো। কিন্তু কোম্পানি খুব গোপন রেখেছিল বিষয়টি।  \n\nসে সময়ে ব্রিটিশসেনা ছিল তিন লাখ চল্লিশ হাজার। পুরো ভারতে। এর তিন লাখই ছিল ভারতীয় সৈন্য। মুসলিম-হিন্দু দুটাই ছিল। তাদের সিপাহী বলা হত। \n\nএকদিন ধর্মের কল বাতাসে নড়ল। চর্বির খবরটা ছড়িয়ে পরে দাবানলের মত। ফুঁসে ওঠে ভারতীয় সৈন্যরা। অবাধ্য হয় কোম্পানির। কারণ, মুসলিমরা শূকর ছোঁয় না। সনাতনী বা হিন্দুরা গরু খায় না। গড়ে ওঠে বিপ্লব। একে ‘সিপাহী বিপ্লব’ বলে ব্রিটিশরা। আমরা বলি ‘প্রথম স্বাধীনতা আন্দোলন’।  \n\nবিভিন্ন রাজশক্তিরা যোগ দেয় এ বিপ্লবে। বিশেষত মারাঠারা ও রাণী লাক্সমি বাই উল্লেখযোগ্য। লাক্সমি বাই ‘ঝাঁসি কি রাণী’ নামে পরিচিত। মুঘলদের শেষ সম্রাট ছিলেন বাহাদুর শাহ দ্বিতীয়। বিপ্লবের সময় তিনি বৃদ্ধ ছিলেন। তাঁকে কেন্দ্র করেই বিপ্লব পূর্ণতা পায়। মানে তাঁকে বিপ্লবের নেতা মানা হত। \n\nযুদ্ধ চলে বছর খানেক। প্রায় নাস্তানাবুদ ইস্ট ইন্ডিয়া কোম্পানি। বিপ্লব বিজয়ের দ্বারপ্রান্তে। কিন্তু বিজয় আর আসে নি। কেন জানেন? ‘কেন’ একটি বিশাল প্রশ্ন। এর উত্তরই আমাদের জন্য শিক্ষা।\n\nবিপ্লবের নেতা ছিল বাহাদুর শাহ। বিপত্তি ঘটে এখানেই। যুদ্ধ প্রায় জয় জয় অবস্থা। এসময়ে বেঁকে বসে রাজশক্তিগুলো। মারাঠা ও অন্যান্যরা। তারা বাহাদুর শাহের কর্তৃত্ব মানছিল না। উল্লেখ্য যে, ইতিহাসে  মারাঠা ও মুঘল দ্বন্দ তুমুলে ছিল সবসময়। \n\nএ দ্বন্দে ঝিমিয়ে আসে বিপ্লব। কেন্দ্রীয় শক্তিহীন হয়ে যায়। আর সে সুযোগটি নেয় রাণী ভিক্টোরিয়া। তিনি কোম্পানি শাসনের অবসান ঘটান। এবং ক্ষমতা নিজ হাতে নেন। ভারত কড়াই থেকে চুলায় পরে যায়। ফলে যা হবার হল। প্রায় পাওয়া স্বাধীনতা পালাল। দিগন্তের মরিচিকার মত। রাণীর এ ক্ষমতা গ্রহণকে ‘রাণী শাসন’ বলে।\n\nএই যে কেন্দ্রহীন আন্দোলন। এটাই প্রায় সমস্ত বিপ্লব অবসানের মূল কারণ। ভারতে তাই হয়েছে। মুসলিমদেরও তাই হচ্ছে। ইতিহাস সেটাই বলে। \n\nআজকে ফিলিস্তিন, সিরিয়া, ইয়ামেন, ইরাক, আফগানে একই ঘটনা। মুসলিমদের কেন্দ্রীয় কেউ নেই। সিপাহী বিপ্লবের মত। বিপ্লব হলেও বিজয় নেই। \n\nএকসময় উসমানীরা (Ottoman) ছিল। নিপীড়িত হয় নি আমরা। গোত্রবাদ থেকে আসে সৌদ্দারা। ১৯২১ সালে। এরপর থেকেই অত্যাচার শুরু। যাদের জন্ম গোত্রবাদ দিয়ে; তারা বিশ্ব-মুসলিম, উম্মাহ কি বুঝবে! এরা নিজেদের রাজভোগই শুধু বুঝে। এজন্য ইয়ামেন জ্বালায়। লাখ শিশু না খাইয়ে মারে।\n\nবাংলাদেশেও একই অবস্থা। এই যে সুন্নিদের এত অনৈক্য। এর মূল কারণ কেন্দ্রহীনতা। সুন্নিরা যদি একত্রিত হয়ও, কেন হবে? নেতৃত্ব কে দিবে? এটাই বড় প্রশ্ন। আজকে যদি কোনো বিপ্লব হয়ও, বিপ্লবের পরে একত্রিত হবে কোথায়? তখন রাণী শাসনের মত তৃতীয় কেউ আসবে না, তার নিশ্চয়তা কোথায়!\n\nউম্মাহ চেতনা খুব বেশী দরকার। বৈশ্বিক মুসলিম চেতনা দরকার। এখানে ভুল বুঝবেন না। দেশের পরিচয় মুছে দেয়াই কেন্দ্রীয় চেতনা না। আমি মুসলিম। আমি বাঙালী। ৭১ অগ্রাহ্যের অধিকার আমার নেই। মাটিকে অস্বীকার আমরা মানি না। \n\nকিন্তু মনে রাখতে হবে, দেশ মাটি হলে, আকাশটা কিন্তু মদিনা। আকশটা কিন্তু ইসলাম। মাটিতে কাঁটাতার বসানো যায়। কিন্তু আকাশটা অবিচ্ছিন্ন। এজন্যই ইসলাম অসম্প্রদায়িক। এজন্যই ইসলাম মহাবৈশ্বিক। \n\nমুসলিমদের একটি কেন্দ্রীয় চেতনা খুব বেশী জরুরী। একজন নেতা জরুরী। নেতৃত্ব, কেন্দ্র না থাকলে ভেড়ার পালের মত ঘুরতে থাকব। সংখ্যা গরিষ্ঠ হয়ে লাভ নেই। শত ভেড়ার পিছনে একজন রাখালই যথেষ্ট। \n\nযেমন ছিলেন- ইমাম আ’লা হযরত। তিনি একাই দাঁড়িয়েছেন। মাত্র একজন মানুষ। একদিকে ব্রিটিশ। অন্যদিকে ভূতনগরের মোল্লারা। একদিকে সাম্রাজ্যবাদী। অন্যদিকে সম্প্রদায়বাদী। কে থামাতে পেরেছে তাঁকে!\n\nযেমন ছিলেন- আল্লামা ফজলে হক খয়রাবাদী। ইমাম আ’লা হযরত যার ভাবশিষ্য। তাঁকে রুখতে পুরো ব্রিটিশ বাহিনী লেগেছিল। আন্দামান দ্বীপের নির্জন কারাগারে শহীদ হন তিনি। মৃত্যু তাঁকে থামাতে পারে নি। যিনি জন্ম দিয়েছেন ইমাম আ’লা হযরত এঁর মত বীরের। সাম্রাজ্যবাদ বিরোধীদের।    \n\nযুবকদের আহ্ববান, এগিয়ে আসুন। ছাত্রসমাজ তৈরী হন। নেতৃত্ব দিতে হবে। নেতৃত্ব মানতে হবে। সবার সাথে চলুন। সবাইকে নিজের সাথে চালিত করুন। আপনার টার্গেট ষোল কোটি বাঙালী না। ১৫০ কোটি মুসলিম না। আপনার লক্ষ্য সাত শত কোটি মানুষ। আপনারা ফজলে হক খয়রাবাদী হন। সালাউদ্দীন আইয়ুবী হন। তাঁরা বাকিদের জন্য অপেক্ষায় থাকে নি। একাই বিশ্ব কাঁপিয়েছেন। \n\nনিজে নেতৃত্ব না দিলে ৭০০ কোটি ভেড়ার পালে থাকবেন। নেতৃত্ব দিলে ১৫০ কোটি রাখালের দলে থাকবেন। সংখ্যার জোরে না, যোগ্যতার জোরে এগিয়ে আসুন। মনে রাখবেন, \n\nহাজার মানুষ আপনার সাথে। এজন্য সাহসী আপনি? তাহলে মাত্র একটি বিজয় আসতে পারে। আর আপনার জন্য যদি হাজারো মানুষ সাহস পায়, তবে পুরো বিশ্বটাই আপনার।"
  },
  {
    "1": "নাস্তিকতা, সহজ কথায় ধর্ম না মানা। ধর্ম না মানাও একটা ধর্ম। ধর্মহীন ধর্মই নাস্তিকতা।",
    "2": "নাস্তিকতা, সহজ কথায় ধর্ম না মানা। ধর্ম না মানাও একটা ধর্ম। ধর্মহীন ধর্মই নাস্তিকতা। \n\n১৮০০ সাল। দু’শ বছর আগে। নাস্তিকতা একটি ‘বাদ’ বা ইজমে (ism) পরিণত হয় তখন। এটাকে এনলাইটমেন্ট যুগ বলে। ধীরেধীরে বিস্তার পায়। \n\nবিশ্বের ২.৩% মানুষ নাস্তিক। প্রতি ১০০ কোটিতে দু’কোটি তিরিশ লক্ষ। বিশ্বের মোট জনসংখ্যা ৭০০ কোটি। সে হিসেবে ষোল কোটির বেশি মানুষ নাস্তিক। ১৩% রাশিয়াতে, ১২% ইউরোপীয় ইউনিয়নে,৬% - ৪৬% ইতালীতে, ৮৫% সুইডেন। বাংলাদেশও পিছিয়ে নেই। ২০১৩ ,ব্লগ-ব্লগার, হেফাজত, শাপলা চত্ত্বর তো জানেন। এখন অনুমান করুন এদেশের অবস্থা। অন্যান্য আরো জরীপ আছে। আছে ভিন্ন তথ্য।\n\nবর্তমান প্রজন্ম ৯.৬% ধর্মবিশ্বাসহীন এবং ২% নাস্তিক হিসেবে বেড়ে উঠছে। ‘ধর্মবিশ্বাসহীন’ কে অজ্ঞেয়বাদ বলতে পারি। আবার নাও বলতে পারি। অনেকে ক্ষেত্রে অজ্ঞেয়বাদকে সংশয়বাদের মতই মনে হয়। ধর্ম ও খোদা সম্পর্কে উদাসীনতাই ‘অজ্ঞেয়বাদ’। দ্বিধা-দ্বন্দ ও যুক্তির বিদ্রোহে ভোগাই সংশয়বাদ। অন্তত আমার তাই মনে হয়। মূলকথা, মোট মিলিয়ে ১০০ কোটির বেশি জনসংখ্যা এদের। \n\nনাস্তিক্য গলফ বা আরবেও আছে। আরব আমিরাত,বাহরাইন,কুয়েত ও ফিলিস্তিনে ৩-৭% নাস্তিক। মজার কথা কি জানেন, খোদ সৌদ্দাদের রাষ্ট্রেও নাস্তিক আছে। সৌদ্দা মানে সৌদি। সেখানে ৫% নাস্তিক। ১৯% অজ্ঞেয়বাদী। অর্থাৎ ৬০ লক্ষ হচ্ছে অজ্ঞেয়বাদী বা আশ্বস্ত-নাস্তিক। ১৫ লক্ষ টাটকা নাস্তিক। জরীপটা ২০১২ সালের। গ্যালোপ ইন্টারন্যাশনালের। এতদিনে আরো বেড়েছে। \n\nমূল কথায় আসি। সৌদিতে আছে মক্কা-মদিনা। তাই ওখানের ইসলামই সঠিক ইসলাম। এদেশের আহালে-হাদিস, সালাফিরা তাই বলে। কথায় কথায় মদিনা ভার্সিটির দোহাই দেয়। শায়েখ-শায়েখ জিকির তুলে। এখন প্রশ্ন; এত শায়েখ থাকতে, পিওর ইসলাম থাকতে, সৌদ্দাদের রাজতন্ত্র থাকতে- এত নাস্তিক হইলো ক্যামনে? উসমানিয়দের (Ottoman) সময় তো ছিল না। আপনাদের সময় ক্যান? \n\nশুধু কি নাস্তিক! জুয়ার আসর হয় রাজার আয়োজনে। মক্কার সাবেক ইমাম সেটার উদ্বোধক হয়। রিয়াদে নাইটক্লাব হয়। রিয়াদ সৌদ্দাদের রাজধানী। আগে নাম ছিল নজদ। সৌদ্দারা পাল্টিয়েছে। মদিনা-মুনিব (দ) এঁর হাদিস আছে। বলেছেন, রিয়াদ থেকে শয়তানের শিং রেবোবে। যা ইসলামকে ছিন্নভিন্ন করে দিবে [বুখারী ২:১৭:১৪৭, ৯:৮৮:২১৪]।\n\nরিয়াদ বা নজদেই জন্মেছিল অভিশপ্ত ইবনে আব্দুল ওহাব নজদী। যে কিনা সৌদ্দা ও সালাফিদের ধর্মবাপ। ইবনে সৌদ ছিল সৌদি রাজতন্ত্রের প্রতিষ্ঠাতা। ইবনে আব্দুল ওহাবের আত্মীয় এবং ভাবশিষ্য। দুজনে মিলেই সৌদি বানায়। পুরোটা জানতে ইতিহাস ঘাঁটুন।\n\nসৌদ্দারা মানুষকে দেয় না কথা বলার সুযোগ। মত প্রকাশের স্বাধীনতা। কিছু বলেলেই আছে অন্ধকার কারাগার। নির্যাতন বা জুলুম তো সূর্যের মতই সত্য। মানব-অধিকার অনেকটাই মাকাল ফল। বাহিরে টিপটাপ, ভেতরে বিশ্রী শূন্যতা। আর সৌদ্দা রাজবংশের বেলালাল্লাপনা ব্যাখ্যা যোগ্য না। এরাই ইয়ামেনে লক্ষ শিশু না খাইয়ে মারে। ফিলিস্তিনে পরোক্ষ জুলুম চালায়। এরা এও বলে,বৌয়ের গোস্ত খাওয়া হালাল। কত বলব... \n\nএরাই আবার ধর্মের কথা বলে। নিজেই ভাবুন,এমন কারো মুখের কথা কি আপনি মানবেন? যে আপনার মৌলিক মানবাধিকার দেয় না,সে ধার্মিক হয় কিভাবে! মনে রাখবেন;যে যতটা মানবিক,সে ততটাই ধার্মিক। মানবতা ছাড়া ধর্ম নেই। ওদেশের মানুষ জানে এসব। এদেশে জানে না। তাই সৌদ্দাদের দেবতা বানায়। আর; অধার্মিকেরা ধর্মের প্রচার করলে জনমানুষ নাস্তিক হওয়াটা অস্বাভাবিক না। ধর্মহীন হওয়াই যৌক্তিক।\n\nযা-হোক, এটা ছোট কারণ। মূল কারণ ওহাবীদের আকাইদ (creed)ও দর্শন। সেই যে আব্দুল ওহাব,তার নামেই ওহাবী মতবাদ। একটা ছোট্ট উদাহরণ দেই। \n\nনবী (দ) মরেছে, মাটিতে মিশেছে। তাঁকে নিয়ে বাড়াবাড়ির কেন? এটা ওহাবী দর্শনের নমুনা। এমনকি একজন ‘টাই-শায়েখ’, যে কিনা ওহাবিদের কলিজার ধন, সে বলেছে- আজকের দিনে নবীকে মানাও আমাদের জন্য হারাম। কথাটা পরপর দুবার উচ্চারণ করেছে। স্লিপ অ টাংগ বা জিহ্বা পিছলালে একবার পিছলায়, দুবার না (...ইশারাই যথেষ্ট)।\n\nতো- এই যে মরে যাওয়া, মিশে যাওয়া এসব কি? এসবই নাস্তিকতার মৌলিক উপাদান। কিভাবে? নাস্তিকতার মূখ্য দর্শন বস্তুবাদ। বস্তু থেকে উদ্ভব,বস্তুতেই শেষ। এর আগের পরে কিছু নেই। আর পরোক্ষ ভাবে ওহাবীতন্ত্র সেটাই শিখাচ্ছে। \n\nঅন্যদিকে ইসলাম বলে নবী জীবিত। তিনি ধর্মের কেন্দ্র। তিনি আছেন তাই ইসলাম আছে। যা ওহাবীদের বিপরীত,আলো আর অন্ধকার। এখানেই আধ্যাত্ম,এখানেই তাসাউফ বা সুফিধারা। \n\nপ্রশ্ন করেছিলাম,ওসমানীদের সময় কেন নাস্তিক ছিল না? কারণ উসমানীদের তাসাউফ ছিল। তাঁরা সুফি ছিলেন। \n\nতাসাউফহীন ইসলাম মানুষকে বিচ্যুত করে। মানুষকে অধার্মিক করে। সত্য বলতে তাসাউফ ছাড়া ইসলামই নেই। মাথা ছাড়া যেমন শরীর হয় না। তাই নাস্তিকতা রোধে তাসাউফ বা সুফিধারা ছাড়া ওষুধ নেই।\n\nওহাবীতন্ত্র নাস্তিকতার প্রথম ধাপ। একজন মুসলিম চাইলেই নাস্তিক হতে পারবে না।  সহী হাদিস ও রেফারেন্সের টক-ঝাল-মিষ্টিতে আগে ওহাবী হও। এরপর নিজেই নাস্তিক হবে। বিমান থেকে ঝাপ দাও। গ্রাভিটি নিজেই নিচে টানবে। বিষয়টা এমনি।\n\n \n\nআমেরিকার হাভার্ড ইউনিভার্সিটি। এর নিট ওর্থ ৩৬ বিলিয়ন। তিন লাখ বিশ হাজার সাতচল্লিশ কোটি দুই লাখ টাকা। যেখানে পুরো বাংলাদেশের বাজেট দুই লাখ বাইশ হাজার টাকা ছিল, ১৪-১৫ সালে। একটা দেশের থেকে হাভার্ডের বাজেট বেশি। আমেরিকার আরেক ইউনিভার্সিটি ‘জনস হপকিন্স’। এরা বছরে ২৪৩ কোটি টাকা ব্যয় করে গবেষণা খাতে। পশ্চিমাদের ওয়েব সাইট ঘাঁটুন। চোয়াল ‘হা’ হবে বিস্ময়ে। শিক্ষাকে এরা কোথায় নিয়েছে।\n\nআমরা বলি না- মুসলিম মরছে, মার খাচ্ছে। কেন খাচ্ছে? ইংরাজিতে বলে,You won’t get anything until you deserve it- প্রাপ্য না হলে তুমি কিছুই পাবে না। এককালে বিশ্ব শাসিয়েছি। আজ মজলুমে পরিণত। এককালের আমরা, আর আজকের আমরা কি এক? জানেন আমরা কি ছিলাম? \n\nছোট্ট উদাহরণ দেই। ১১৫৮ সাল। বাগদাদ ধ্বংস করে হালাকু খান। চেঙ্গিস খানের নাতী। নগর পুড়লে দেবালয় এড়ায় না। তেমনি বাগদাদের লাইব্রেরিও এড়ায় নি। হালাকুরা সমস্ত বই ডুবালো ফোরাত নদীতে। বাগদাদের পাশেই ফোরাত। চাঁদপুরের পদ্মা দেখেছেন। ফোরাত অনেকটা তেমনি। বিশাল বুক। ফোরাতের স্রোত আটকে  গেল, বইয়ের চাপে। ফোরাতে নীলচে পানি কালো হল, বইয়ের কালিতে।    \n\nআহহা! কি ছিলাম! কি হলাম! \n\nজিব্রাইল প্রথম নেমেই বলেছে-‘পড়ুন’। মদিনা-মুনিব (দ) ও পড়তে বলছেন। মনে পরে সে যুদ্ধবন্দীদের কথা। যারা ছিল শিক্ষিত। মালিক-রাজসিক (দ) বললেন, আপনারা প্রত্যেকেই দশজন শিশুকে অক্ষরজ্ঞান দান করবেন, তবেই মুক্তি আপনাদের। এখানেও শিক্ষার অগ্রাধিকার।\n\nবাংলাদেশের স্বাক্ষরতা ৭২.৭৬%। টিপসই না দিয়ে নাম লিখাই স্বাক্ষরতা। বাড়িয়ে বললে, সাক্ষরতা হচ্ছে পড়তে, লিখতে ও গুনতে পারা। \n\nএটি \u0027১৮ সালের হিসাব। ২০০৭ সালে এটি ছিল ৪৬.৬৬%। অতএব, সাল যতই পিছাবে, পরিমাণ ততই কমবে। ২০০৭ থেকে ২০০০ সালে আর কম। ২০০০ থেকে ১৯৫০ সালে আরো কম। এভাবে পেছাতে থাকুন। চলে যান ১৯০০ সালে। সমগ্র উপমহাদেশের কথা ভাবুন। পাকিস্তানের বেলুচিস্তান থেকে মিয়ানমারের আরাকান অবধি। রোহিঙ্গরা আরাকানের মানুষ। \n\nযা-হোক, ১৯০০ সালে সাক্ষরতা সমগ্র ভারতে কত ছিল? শতকরা ৩% জনও হবে না, আমার অনুমানে। যদিও শিক্ষা ও স্বাক্ষরতা এক না। তবুও লিখছি, সে যুগে প্রতি একশ জনে ৯৭ জন জ্ঞানের \u0027গ\u0027-ও জানত না। \n\nসে যুগেই ইমাম আ\u0027লা হযরত ১,৫০০+ বই লিখেছেন।  লিখেছেন জ্ঞানের ৭২ শাখার ওপর। আমি ভার্সিটিতে পড়ি। বিষয় \"ইতিহাস\u0027। ভার্সিটিতে আরো বিষয় আছে। রসায়ন, গণিত, পদার্থ ইত্যাদি। এই যে একেকটি বিষয় বা সাব্জেক্ট। এগুলাই জ্ঞানের একেকটি শাখা। ভাবুন, আপনি আমি একটি বিষয়ে চার বছর পড়ি। তিনি ৭২ বিষয় শুধু জানতেন না। এদের ওপর লিখেছেনও। জানলেই নিশ্চই লেখা যায় না। আমি ইতিহাস পড়লেই কিন্তু ইতিহাসবিদ নই। \n\nমুসলিম মানেই মোল্লা না। এ সত্যটা তিনি আবার বুঝিয়েছেন। মুসলিমের মৌলিক সীমার বাহিরে এসেছেন তিনি। বিজ্ঞানের শাখা-প্রশাখা মাতিয়েছেন। শব্দবিজ্ঞান, জ্যোতির্বিদ্যা, ভূগোল, ভেষজ- একেএকে সব শাখাতেই সিদ্ধ ছিলেন।  \n\nতখন দরকার ছিল না এসব হয়ত। বৃটিশদের গুলি করলেই ভালো হত, জিহাদ হত। তিনি মহাবীর হতেন। ইতিহাসে নাম থাকত। তবুও এসব করেন নি তিনি। শুধু লিখেই গেছেন? কেন লিখেছেন, ভেবেছেন?\n\nআজকের কথা ভাবুন। আল্লামা গুগলের কথা ভাবুন। ভাবুন ফেবু মুফতির কথা। আজকের পৃথিবী তথ্যের, ইনফর্মেশনের। তথ্যের অবাধ বিচরণ। তথ্য এখন সহজলভ্য। ইমাম আ\u0027লা হযরত জানতেন এমন হবে। আজকের পৃথিবীতে যুদ্ধ হবে জ্ঞান ও তথ্যের। জানতেন দেখেই তিনি মুজাদ্দিদ। আর প্রতি শতাব্দীতে একজন মুজাদ্দীদ আসেন। আল্লাহ পাঠান। মুসলিমদের বর্তমানে রক্ষা করতে। আগত সময়ের জন্য প্রস্তুত করতে। ইমাম আ\u0027লা হযরত আমাদের প্রস্তুত করছিলেন। জ্ঞানের দরজা খুলে দিচ্ছিলেন। \n\nকিন্তু আমরা! পেরেছি কি নিজেদের গড়তে? শিক্ষাকে, তথ্যকে আমরা কতটা মূল্যায়ন করেছি? করতে পারি নি। আমরা ব্যস্ত মহিষ নিয়ে। মাজারে আগরবাতি জ্বালাতে। হাকিমুল উম্মাত আহমাদ ইয়ার খান নঈমী তাই বলেছেন :আমরা ব্যস্ত গিলাফ চরাতে, তবারকের পাতিল নিয়ে; ওহাবীরা ব্যস্ত মাদ্রাসা নিয়ে, নিজেদের বিস্তারে। বলছি না এসব নিষিদ্ধ। বলছি, কৃষ্টির আগে অস্তিত্ব রক্ষা দরকার। শাহেনশাহে সিরিকোট যদি জামেয়া না বানাতেন! তবে কই যেতাম? তিনি শিক্ষাকেই সর্বাগ্রে মূল্যায়ন করেছেন। তিনি এ-ও বলেছেন-মুঝে দেখনা হ্যায় তো মাদ্রাসা কো দেখ / আমাকে দেখতে চাইলে মাদ্রাসাকে দেখ। শিক্ষার দাম তারা দিয়েছে। তাই আজ আমরা দাঁড়িয়ে। \n\nআল্লামা ইকবাল বলেন : আকল হ্যায় তেরে শিপার, ইশক হ্যায় খাঞ্জার তেরি। জ্ঞান আপনার ঢাল, প্রেম আপনার তরবারি। তরবারি ছাড়া যুদ্ধ হয় না। তেমনি ঢাল ছাড়া আত্মরক্ষা হয় না। দূর থেকেই তীর মারবে। তাই জ্ঞান ও প্রেম দুটিই দরকার।     \n\nআজ ১৪ ডিসেম্বর। শহীদ বুদ্ধিজীবী দিবস। খুনিরা বাংলার মেধাবীদের মেরেছিল। শিক্ষাকে ধ্বংস করলেই জাতী ধংস হবে। এটা তারা জানত। করেছেও তাই। \n\nএভাবেই মুসলিমরা খুন হচ্ছে। যুগেযুগে হচ্ছে। জ্ঞান ও প্রেম থেকে মুসলিমকে আলাদা করা হচ্ছে। তাই আমরা সিরিয়ায়, ইয়ামেনে মরি। ইরাক, আফগানে জ্বলি। অশিক্ষার অভিশাপ বড় ভয়ংকর। \n\nইসলামের চর্চা, তাসাউফের চর্চা, বিজ্ঞানের চর্চা নেই আমাদের। তাই আহালে হাদিস, সালাফিদের মত অভিশপ্তরা প্রতিষ্ঠিত হয়। সহজে বোকা বানায় মানুষকে। ভেল্কি দেখায়, রেফারেন্সের ভেল্কি।\n\nনিজেকে আমরা গড়তে পারি নি। জয় তাই পশ্চিমাদের। অসভ্য ওহাবীদের। জয় তাই মানবতাহীনের। ইমাম আ’লা হযরত তাই সাবধান করেছেন। সাবধান হই নি আমরাই। তিনি বলেছেন না: \n\nসুনা জাঙ্গাল রাত আন্ধেরী ছায়ি বাদলি কালি হ্যায় \n\nআখোঁ কাজল সাফ চুরালে চোর অ্যায়সে নিরালি হ্যায় \n\nআজকের এই যুগ নির্জন জঙ্গল। কালো মেঘে ছাওয়া। চোর চোখের কাজলও চুরি করে।\n\nশিক্ষার আলোই এ চোর থেকে বাঁচার উপায়। মনে রাখবেন, নিজে চেষ্টা না করলে, শিক্ষিত না হলে আল্লাহও দয়া করবেন না।\n\n \n\nএকটা নারকেল গাছ খুঁজি, তাই চোখ বুজি\n\nমতিঝিলের মোড়ে, লোকাল বাসের ভেতরে\n\nদাঁড়িয়ে দাঁড়িয়ে স্বপ্ন দেখি, নারকেল গাছটা \n\nছাপিয়েছে সামনের বাংলাদেশ ব্যাংক\n\nওটার ওপর ডাকছে একটা কাক- ক্যাক! ক্যাক!\n\nসর্দি লেগেছে কাকের, তাই কণ্ঠের, এমন অবস্থা। \n\n \n\nএ বিশাল শহরে, \n\nকোটি মানুষের তপ্ত নিঃশ্বাসের ভিড়ে\n\nকুয়াশার চাদরে, মাঘের মুগ্ধতা মিশে না;\n\nজলবায়ুর জ্বরে আক্রান্ত আমাদের পার্লামেন্ট\n\nএসি-বাবুদের অ্যাবাকাস এপার্টমেন্ট\n\nসাতের ঘরের নামতার মত, অপরিবর্তনশীল।\n\nএক-দুই-তিন-চার-পাঁচ-ছয়-সাত\n\nচিকা মারো পড়ো ধারাপাত। \n\nশুধু কাক আর আমারি সর্দি লাগে,\n\nআমরা বদলাই, ঋতুর অনুরাগে। \n\n \n\n‘শীতের সকাল’ রচনার মতই; ভাপা পিঠা, চিতই\n\nবিক্রি করে, মোড়ে মোড়ে আব্দুলের মা। \n\nজিজ্ঞেস করি; শীত ক্যামন, খালাম্মা?\n\nতিনি হাসেন, আমাকে ভাবেন বাচাল,\n\nপিঠা বিক্রির মৌসুমই এখন শীতকাল।\n\n \n\nএই যে ভবনগুলো, উপরের উলঙ্গ আকাশ ছুঁয়ে গেল\n\nম্যাচের বাক্সের মত, সারিসারি লাগোয়া লাইনে,\n\nশীত খুঁজি এদেরই বামে-ডাইনে\n\nজানি না, এটা নিষিদ্ধ কিনা সংবিধানের আইনে। \n\n \n\nএ শহরে শীত নেই, নেই রাতের অন্ধকার\n\nলোডশেডিং এর দেশে জ্বলে ল্যাম্পপোস্ট নির্বিকার\n\nতাই হিমুরা বের হয়, নিয়ন-আলোর দেশে হাঁটার\n\nকবিতা লেখে-\n\n“হাজার বছর ধরে আমি পথ হাঁটিতেছি নিয়নালোর দেশে”। \n\n \n\nএখানে একদম একাকী, আমি থাকি\n\nহাজার মানুষ, নির্বাচনের ঠাশঠুশ,\n\nলীগ-বিম্পি কিংবা শপিংমলের জৌলুষ \n\nআমাকে স্পর্শ করে না;\n\nকোনো কবির মত মনে হয়-\n\n“আমি বেঁচে ছিলাম অন্যদের সময়ে”।\n\n \n\nচেতনে-অবচেতনে, সায়েন্স ফিকশনে\n\nঘুরতে থাকি প্যারালাল ইউনিভার্সে, \n\nটাইম-ট্রাভেলে, কল্পনার ছলে\n\nকাউকে খুঁজি মহাকালে, পলে-অনুপলে।\n\n \n\nকখনো মিশরে, কখনো ব্যাবিলন শহরে\n\nকখনো মদিনা’র চত্বরে; বেড়াই ঘুরে-ঘুরে,\n\nকখনো বাগদাদে, গাউসে পাকের প্রাসাদে\n\nকখনো কারবালার, জয়নুল আবেদিনের চিৎকার\n\nকর্ণকুহরে আসে উড়ে-উড়ে।\n\n \n\nক্যামন হত, চিরকালের মত\n\nযদি আটকে যেতাম দেড়-শত; বছর আগে?\n\nপেতাম অখণ্ড ভারত\n\nবাংলা থেকে বারেলির একটানা পথ।\n\nমাঝে থাকত না বাঁধা দেওয়ার; কাঁটাতার\n\nইচ্ছে যতবার, হাজির হতাম তাঁর দরবার;\n\nখুঁজতাম সুযোগ সামনে যাওয়ার,\n\nপেলে তাঁকে একবার, করতাম আবদার :\n\nমালিক! চাকর কি দরকার, ঝাড়ু দেওয়ার? \n\n \n\nঝাড়ু দিব, করব পরিষ্কার, আপনার মহল্লার\n\nপ্রত্যকে অলিগলি, একটু আশ্রয় চাই খালি।\n\nতাই খাব, যা দিবেন ছুড়ে ছুড়ে \n\nআপনার দরজার বাহিরে। \n\n \n\nআপনি বেরোবেন, পালকীতে চড়বেন\n\nআপনার জুতো জোড়া, হবে পা ছাড়া\n\nআমি লুফে নিব, মাথায় উঠাব,\n\nদিব পালকীর পিছে পিছে ছুট;\n\nআপনার জুতো- এ দাসের জন্য স্বর্ণ-মুকুট।\n\n \n\n… এভাবেই ভাবি,\n\nপ্রতিদিন-রাতে আঁকি ছবি।\n\nহেঁটে-হেঁটেও স্বপ্ন দেখি \n\nচোখ কখনো বন্ধ, কখনো খোলা রাখি। \n\n \n\nবাংলাদেশ-ব্যাংকের চেয়ে \n\nউঁচু নারকেল গাছ বেয়ে– ওঠা হয় না।\n\nআমার কবিতাও পুষ্টিহীনতায়, মোটা হয় না।  \n\n \n\n- তবুও বেঁচে থাকি, বারেলির ছবি আঁকি।"
  }
]