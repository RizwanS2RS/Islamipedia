[{"1":"সুন্নী চার মাযহাবের বৈচিত্র্যের মাঝে খোদার রহমত","2":"সুন্নী চার মাযহাবের বৈচিত্র্যের মাঝে খোদার রহমত\n\nমূল: ইমাম কাজী সাফাদী (রহ:)\nঅনুবাদ: কাজী সাইফুদ্দীন হোসেন\n\n[Bengali translation of Imam Qadi Safadi’s book “The Mercy in the Difference of the Four Sunni Schools of Islamic Law” as found in Aisha Bewley’s English translation]\n\nউৎসর্গ: পীর ও মোর্শেদ সৈয়দ মওলানা এ, জেড, এম, সেহাবউদ্দীন খালেদ সাহেব (রহ:)-এর পুণ্যস্মৃতিতে…."},{"1":"অনুবাদকের কথা","2":"অনুবাদকের কথা\n\nইমাম কাজী সাফাদী দামেশকী (রহ:) প্রায় ৬০০ বছর আগে এই বইটি রচনা করেন। শিরোনামেই এর বিষয়বস্তু সম্পর্কে মোটামুটি একটি ধারণা পাওয়া যায়। এই বইটিতে লেখক বিভিন্ন বিষয়ে চার মযহাবের ইমামবৃন্দ যে এজতেহাদী সিদ্ধান্ত দিয়েছেন, তার তুলনামূলক আলোচনা করেছেন। বর্তমান এই ফিতনার জমানায় ইসলামী স্বর্ণযুগের ‘উলুল আমর’ তথা উলামাবৃন্দের বিধি-বিধান তরুণ প্রজন্মের সামনে তুলে ধরার মহৎ উদ্দেশ্যেই আমরা বইটি অনুবাদের এই ক্ষুদ্র প্রয়াস পেয়েছি। আল্লাহ পাক তাঁর হাবীব (দ:) ও আউলিয়া কেরাম (রহ:)-এর অসীলায় আমাদের এই উদ্যোগকে কবূল করুন, আমীন!\n\nবিসমিল্লাহির রাহমানির রাহীম\n\nনাহমাদুহূ ওয়া নুসল্লি আলা রাসূলিহিল কারীম\n\nআম্মা বা’দ।"},{"1":"আয়েশা বিউলী’র ভূমিকা","2":"আয়েশা বিউলী’র ভূমিকা\n\nসমস্ত প্রশংসা আল্লাহতা’লার প্রাপ্য। আমরা তাঁরই মহিমা বর্ণনা করি এবং তাঁরই সাহায্য, হেদায়াত (পথপ্রদর্শন) ও ক্ষমা প্রার্থনা করি। আমাদের নিজেদের মধ্যকার যাবতীয় মন্দ এবং আমাদেরই বদকর্ম হতে আমরা আল্লাহর কাছে আশ্রয় চাই। আল্লাহ যাঁকে হেদায়াত দেন, তিনি সঠিক পথপ্রাপ্ত; আর আল্লাহ যাকে হেদায়াত দেন না, সে সঠিক পথপ্রাপ্তির জন্যে কোনো হেদায়াতকারী-ই পায় না। প্রশংসা একমাত্র আল্লাহরই প্রাপ্য। তিনি যা দান করেন কেউ-ই তা আটকে রাখতে পারে না, আর তিনি যা আটকে রাখেন, কেউ-ই তা দিতে পারে না।\n\nফেক্বাহ’র চার মযহাবের বিভিন্ন এজতেহাদ-সম্পর্কিত এই বইটির স্পষ্ট বৈশিষ্ট্য হচ্ছে এটা পক্ষপাত হতে মুক্ত এবং এর প্রতিপাদ্যে সহজবোধ্য। চার মযহাবের অনুসারীদেরকে তাঁদের একে অপরের মযহাবের ফিক্বহী সিদ্ধান্তগুলোর সাথে পরিচয় করিয়ে দেয়ার উদ্দেশ্যেই এই বইটি রেফারেন্স পুস্তক হিসেবে প্রণীত হয়েছে, যাতে অজ্ঞতা ও পক্ষপাত হতে অনর্থক বৈরিতা ও ভুল বোঝাবুঝির উদ্ভব না হয়। শরয়ী সিদ্ধান্ত নেয়ার এবং বিশেষ করে অপরিকল্পিত ও অপ্রশিক্ষিত পন্থায় তা কাজে বাস্তবায়নের জন্যে এটাকে খোদ কোনো উৎস হিসেবে উদ্দেশ্য করা হয়নি। বইটির লেখক হচ্ছেন বিখ্যাত বিচারক ইমাম কাজী সাফাদী (রহ:) যাঁর পুরো নাম মুহাম্মদ ইবনে আবদির রাহমান ইবনে আল-হুসাইন আস্ সাফাদী আশ্ শাফেঈ। তিনি দামেশকীয় আলেম ছিলেন এবং বিভিন্ন বই লিখেছিলেন। হিজরী ৭৮৪ মোতাবেক ১৩৭৮ খৃষ্টাব্দে তিনি বেসালপ্রাপ্ত হন।\n\nফেক্বাহ-শাস্ত্র দ্বীন-ইসলামের বাণীকে অনুশীলন বা চর্চায় পরিণত করে। এতে অন্তর্ভুক্ত রয়েছে: (১) এবাদত ও আমল যা আল্লাহ পাক সরাসরি তাঁর রাসূল (দ:)-এর কাছে কুরআন মজীদ ও সুন্নাহ মারফত প্রকাশ করেছেন, আর মহানবী (দ:)-এর দায়িত্ব যেখানে শুধু তা পৌঁছে দেয়ার এবং খোলাসাভাবে ব্যাখ্যা করার, যেমনটি আল্লাহ পাক এরশাদ ফরমান, “ওয়া মা এয়ানতিকু আনিল হাওয়া ইন হুয়া ইল্লা ওয়াহইউঁ ইউহা”, মানে “এবং তিনি কোনো কথা নিজ প্রবৃত্তি থেকে বলেন না; তা তো ওহী-ই যা তাঁর প্রতি অবতীর্ণ হয়” [আল-কুরআন, ৫৩:৩-৪; মুফতী আহমদ এয়ার খান (রহ:)-এর কৃত ‘তাফসীরে নূরুল এরফান’]; এবং (২) দুনিয়াবী/পার্থিব বিষয়াদি সংক্রান্ত সিদ্ধান্তসমূহ, যেগুলোর ক্ষেত্রে রাসূলুল্লাহ (দ:) মানুষের সাথে পরামর্শ করার অনুমতি পেয়েছিলেন, যেটার উদাহরণ হলো তিনি উহুদের জ্বেহাদে আসহাব-এ-কেরাম (রা:)-এর ঐকমত্যের বিপরীতে নিজের সিদ্ধান্ত পরিবর্তন করেছিলেন; কিংবা যেসব ক্ষেত্রে তিনি পরামর্শ না করে সিদ্ধান্ত নিতেন না।\n\nমুসলমানদের দ্বারা সঠিক শরয়ী সিদ্ধান্ত গ্রহণের অন্বেষণকে পথপ্রদর্শনের লক্ষ্যে ইসলাম ধর্ম কয়েকটি সাধারণ নিয়ম আরোপ করে থাকে:\n\nএমন বিষয় খোঁজা নিষেধ যা প্রকৃতপক্ষে ঘটেনি। সর্বশক্তিমান আল্লাহতা’লা এরশাদ ফরমান, “হে ঈমানদার সকল! তোমরা এমন সব বিষয়ে প্রশ্ন করো না, যেগুলো তোমাদের কাছে প্রকাশ করা হলে তোমাদের খারাপ লাগবে; এবং যদি ওই সব বিষয়ে ওই সময় প্রশ্ন করো, যখন ক্বুরআন অবতীর্ণ হচ্ছে, তবে তোমাদের কাছে (তা) প্রকাশ করে দেয়া হবে।” [আল-ক্বুরআন, ৫:১০১]\nঅসংখ্য প্রশ্ন ও কষ্টসাধ্য (জটিল) সমস্যাদি এড়িয়ে চলা।  রাসূলুল্লাহ (দ:) এরশাদ ফরমান, “আল্লাহ তোমাদের দ্বারা অলস কথাবার্তা, এক গাদা প্রশ্ন ও সম্পদ-সম্পত্তি অপব্যয়কে অপছন্দ করেন।” তিনি অন্যত্র এরশাদ ফরমান, “আল্লাহতা’লা বাধ্যবাধকতা আরোপ করেছেন, অতএব, সেগুলোর প্রতি অবহেলা করো না; তিনি সীমা নির্ধারণ করে দিয়েছেন, সুতরাং সেগুলো লঙ্ঘন করো না; আর তিনি কিছু জিনিসকে অবৈধ করেছেন, তাই সেগুলো সংঘটন করো না; অধিকন্তু, বিস্মৃত হয়ে নয় বরং করুণাস্বরূপ তিনি অন্যান্য বিষয় সম্পর্কে নিশ্চুপ/নীরব থেকেছেন; অতএব, সেগুলো সম্পর্কে জিজ্ঞেস করো না।”\nমতানৈক্য ও বিভক্তি হতে দূরে সরে থাকা। সর্বশক্তিমান আল্লাহতা’লা এরশাদ ফরমান, “এবং নিশ্চয় এই যে, তোমাদের দ্বীন (ঈমান-আকীদাহ) একই দ্বীন” [আল-ক্বুরআন, ২৩:৫২]। তিনি অন্যত্র এরশাদ ফরমান, “এবং আল্লাহর রজ্জুকে দৃঢ়ভাবে আঁকড়ে ধরো সবাই মিলে, আর পরস্পর বিচ্ছিন্ন হয়ো না”[আল-ক্বুরআন, ৩:১০৩]। তিনি এছাড়াও এরশাদ করেন, “আর পরস্পরের মধ্যে বিবাদ করো না; তা করলে পুনরায় সাহস হারাবে এবং তোমাদের সঞ্চিত বায়ু বিলুপ্ত হতে থাকবে” [আল-ক্বুরআন, ৮:৪৬]। তিনি আরো এরশাদ করেন, “ওইসব লোক যারা আপন দ্বীনের মধ্যে পৃথক পৃথক রাস্তা বের করেছে এবং কয়েক দলে বিভক্ত হয়েছে, হে মাহবূব, তাদের সাথে আপনার কোনো সম্পর্ক নেই” [আল-ক্বুরঅান, ৬:১৫৯]।\nমতবিরোধপূর্ণ বিষাদির ক্ষেত্রে (ফায়সালার জন্যে) সেগুলোকে কুরআন ও সুন্নাহ’র শরণাপন্ন করা। সর্বশক্তিমান আল্লাহতা’লা এরশাদ ফরমান, “অতঃপর যদি তোমাদের মধ্যে কোনো বিষয়ে মতভেদ দেখা দেয়, তবে সেটাকে আল্লাহ ও রাসূলের সম্মুখে রুজু করো” [আল-ক্বুরআন, ৪:৫৯]। তিনি অন্যত্র এরশাদ ফরমান, “তোমরা যে বিষয়ে মতভেদ করো, সেটার ফায়সালা আল্লাহরই কাছে অর্পিত” [আল-ক্বুরআন, ৪২:১০; মুফতী আহমদ এয়ার খাঁন (রহ:) প্রণীত তাফসীরে নূরুল এরফান]।\n \n\nঅতএব, এ বিষয়টি চূড়ান্ত এবং এর পথপ্রদর্শক স্তম্ভগুলোও স্পষ্ট। সর্বশক্তিমান আল্লাহতা’লা এরশাদ ফরমান, “আজ আমি তোমাদের জন্যে তোমাদের দ্বীনকে পরিপূর্ণ করে দিলাম এবং তোমাদের প্রতি আমার অনুগ্রহ সম্পূর্ণ করলাম, আর তোমাদের জন্যে ইসলামকে দ্বীন (হিসেবে) মনোনীত করলাম” [আল-ক্বুরআন, ৫:৩; মুফতী আহমদ এয়ার খাঁন (রহ:) প্রণীত ’তাফসীরে নূরুল এরফান]। দ্বীন-সংক্রান্ত প্রশ্নগুলো স্পষ্ট করা হয়েছে আল্লাহ ও তাঁর রাসূল (দ:)-এর সিদ্ধান্তের সূত্রে এবং তাই মুসলমান ভাইদের মধ্যে মতপার্থক্য ও বিভেদের কোনো কারণ আর অবশিষ্ট নেই। সাহাবা-এ-কেরা্ম (রা:) ও তাঁদের পরবর্তী প্রজন্ম এই নিয়ম-ই মেনে চলেছিলেন। নির্দিষ্ট কতগুলো প্রশ্নে অবশ্য মতপার্থক্য ছিল এবং সেগুলো (শরয়ী) উৎস-নিঃসৃত বিভিন্ন উপলব্ধি হতে উদ্ভূত হয়েছিল; এটা বোধগম্য হয় মহানবী (দ:)-এর একটি প্রসিদ্ধ হাদীসের আলোকে, যেখানে তিনি এরশাদ ফরমান যে তাঁর উম্মতের মধ্যকার মতপার্থক্য আল্লাহতা’লারই রহমত বা করুণাবিশেষ [‘এখতেলাফু উম্মাতী রাহমাতুন্’]।\n\nচার মযহাবের ইমামবৃন্দ যখন আবির্ভূত হন, তাঁরা তখন তাঁদের পূর্ববর্তীদের নিয়ম-পদ্ধতি অনুসরণ করেন এবং নিজেদের মযহাবের প্রতি পক্ষপাতিত্ব করেননি; কেউ তাঁদের (এজতেহাদী) সিদ্ধান্তের সাথে একমত না হলে তাঁরা তাকে তাঁদের অনুসরণে বাধ্য করেননি। (চার মযহাবের) ইমামবৃন্দের কাছ থেকে বর্ণিত হয়েছে যে তাঁদের মধ্যে কেউ (এজতেহাদী) সিদ্ধান্ত গ্রহণকালে বলতেন, “এটাই আমার জ্ঞান মোতাবেক। আমার এই ফায়সালার পরিপন্থী কোনো কিছু যদি তোমরা আল্লাহর ক্বুরআন বা রাসূলুল্লাহ (দ:)-এর সুন্নাহ’তে খুঁজে পাও, তবে আমার কথা পরিত্যাগ করো।”\n\nবর্ণিত আছে যে ইমাম মালেক (রহ:) তাঁর ‘মুওয়াত্তা’ গ্রন্থটি সংকলন করলে খলীফা আল-মনসূর সেটার নকল (কপি) করিয়ে সারা মুসলিম বিশ্বে ছড়িয়ে দিতে চান এবং সবার প্রতি অন্যান্য বই বাদ দিয়ে শুধু এ বইটাই পড়ার বাধ্যবাধকতা আরোপ করার কথা খেয়াল করেন। কিন্তু ইমাম মালেক (রহ:) এতে অস্বীকৃতি জানান এই বলে যে তাঁর গ্রন্থটিতে মহানবী (দ:)-এর সমস্ত বর্ণনা সন্নিবেশিত হয়নি, আর পৃথিবীর বুকে অনেক উলামা ছড়িয়ে পড়ায় তাঁদের এমন অনেক বিষয় জানা আছে যা তাঁর জানা নেই এবং এমন অনেক হাদীস-ও তাঁদের জানা আছে যা তাঁর জানা নেই।\n\nইমামবৃন্দ মানুষকে দ্বীনের সাথে পরিচিত করাতে এবং হেদায়াত দিতে সর্বাত্মক প্রয়াস পেয়েছিলেন। মহানবী (দ:)-কে যেভাবে অনুকরণ-অনুসরণ করা হয়, সেভাবে তাঁরা হতে চাননি। তাঁদের উদ্দেশ্য ছিল মানুষ যাতে আল্লাহতা’লার আদেশ-নিষেধগুলো সম্পর্কে বোঝে। তাঁদের সম্পর্কে নিম্নে সংক্ষিপ্ত বর্ণনা দেয়া হলো:"},{"1":"চার ইমামের সংক্ষিপ্ত পরিচিতি  ","2":""},{"1":"ইমাম আবূ হানীফা (রহ:)","2":"চার ইমামের সংক্ষিপ্ত পরিচিতি  \n\nইমাম আবূ হানীফা (রহ:)\n\nচার ইমামের অন্যতম হযরত আবূ হানীফা (রহ:)-এর আসল নাম নু’মান ইবনে সাবেত আত্ তায়মী, যিনি ইরাকের ফক্বীহ। আশি হিজরী সালে যখন তাঁর জন্ম হয়েছিল, তখনো কয়েকজন সাহাবা (রা:) তাঁদের হায়াতে জিন্দেগীতে ছিলেন। ইমাম সাহেব হযরত আনাস বিন মালিক (রা:) এবং হয়তো আরো কয়েকজন সাহাবা (রা:)-কে দেখেছিলেন। বর্ণিত আছে যে তিনি সাতজন সাহাবী (রা:)-এর কাছ থেকে রেওয়ায়াতসমূহ উদ্ধৃত করেছিলেন। আল্লাহ পাক-ই সবচেয়ে ভালো জানেন। তিনি অবশ্যই অনেক তাবেঈ (রহ:) হতে বর্ণনাসমূহ গ্রহণ করেন, যাঁদের মধ্যে অন্তর্ভুক্ত ছিলেন সর্ব-হযরত একরিমা (রহ:), ’আতা (রহ:), ক্বাতাদা (রহ:), আয্ যুহরী (রহ:), আবদুল্লাহ ইবনে উমর (রা:)-এর শিষ্য নাফে’ (রহ:), সালামা ইবনে কুহায়ল (রহ:) এবং আরো অনেকে।\n\nইয়াহইয়া ইবনে মা’ঈন (রহ:) ইমাম আবূ হানীফা (রহ:) সম্পর্কে বলেন, “তিনি ছিলেন নির্ভরযোগ্য, সত্যবাদী ও মিথ্যের প্রতি অনাগ্রহী। ইবনে হুবায়রা তাঁকে মারধর পর্যন্ত করেছিল ‘কাজী’ (রাষ্ট্রীয় বিচারকের) পদ গ্রহণ করার জন্যে, কিন্তু তিনি তা প্রত্যাখ্যানে ছিলেন অটল, অবিচল।” ইয়াহইয়া ইবনে সাঈদ (রহ:) ইমাম সাহেবের ফতোওয়াগুলো পছন্দ করতেন এবং তিনি বলেন, “ইমাম আবূ হানীফা (রহ:) হতে শ্রেয়তর কোনো ফিক্বহী অভিমত/সিদ্ধান্ত সম্পর্কে আমরা শুনিনি।” (এ কারণে) তিনি ঘনঘন ইমাম সাহেবের ভাষ্য গ্রহণ করতেন। হযরত আবদুল্লাহ ইবনে মুবারক (রহ:) বলেন, “আল্লাহ পাক যদি সর্ব-ইমাম আবূ হানীফা (রহ:) ও সুফিয়ান সাওরী (রহ:)-এর দ্বারা আমাকে সাহায্য না করতেন, তাহলে আমি অন্য সকল মানুষের মতোই হতাম।”\n\nইমাম শাফেঈ (রহ:) বলেন, “ফেক্বাহ-বিদ্যা (শিক্ষা)-র আকাঙ্ক্ষী যে কারোরই ইমাম আবূ হানীফা (রহ:)-এর ওপর নির্ভর করা উচিত। ’সীরাহ’ সম্পর্কে জানতে আগ্রহীদের উচিত মুহাম্মদ ইবনে এসহাক্ব (রহ:)-এর ওপর নির্ভর করা। হাদীস-শাস্ত্র সংক্রান্ত জ্ঞানান্বেষীদের ইমাম মালেক (রহ:)-এর শরণাপন্ন হওয়া উচিত। আর তাফসীর-শাস্ত্রের বিদ্যা চর্চাকারীকে নির্ভর করা উচিত মুক্বাতিল ইবনে সুলাইমান (রহ:)-এর ওপর।”\n\nআবদুল্লাহ ইবনে দাউদ আল-হারবী (রহ:) বলেন, “মানুষের জন্যে ইমাম আবূ হানীফা (রহ:) কর্তৃক ফেক্বাহ ও সুনান সংরক্ষণের কারণে তাঁর প্রতি (কৃতজ্ঞতাস্বরূপ) তাদের দোয়া করা উচিত।” সর্ব-হযরত সুফিয়ান সাওরী (রহ:) ও ইবনে মুবারক (রহ:) বলেন, “ইমাম আবূ হানীফা (রহ:) তাঁর সময়কার দুনিয়াবাসীর অধিকাংশ ফেক্বাহরই অধিকারী ছিলেন।” হযরত আবূ নু’আঈম (রহ:) বলেন, “ইমাম সাহেব (রহ:) প্রশ্নের গভীরে প্রবেশ করতেন।”\n\nইমাম আবূ হানীফা (রহ:) ১৫০ হিজরী সালে ৭০ বছর বয়সে বেসালপ্রাপ্ত হন।"},{"1":"ইমাম মালেক (রহ:)","2":"ইমাম মালেক (রহ:)\n\n \n\nহযরত মালেক ইবনে আনাস (রহ:) ছিলেন তাঁর যুগের অন্যতম সেরা ইমাম। তাঁর জন্ম ৯৩ অথবা ৯৪ কিংবা ৯৫ হিজরী সালে। তিনি অনেক তাবেঈন (রহ:) হতে আহাদীস/রেওয়ায়াত বর্ণনা করেছেন এবং তাঁর কাছ থেকেও অনেক ইমাম আহাদীস/রেওয়ায়াত বর্ণনা করেছেন; এঁদের মধ্যে অন্তর্ভুক্ত রয়েছেন সর্ব-ইমাম সুফিয়ান সাওরী (রহ:), সুফিয়ান ইবনে উবায়না (রহ:), ইবনে আল-মুবারক (রহ:), আল-আওযাঈ (রহ:), আশ্ শাফেঈ (রহ:) প্রমুখ। ইমাম সাহেবের শায়খদের মধ্যে অন্তর্ভুক্ত ছিলেন আয্ যুহরী (রহ:) ও ইয়াহইয়া ইবনে সাঈদ আনসারী (রহ:)।\n\nইমাম বুখারী (রহ:) বলেন, “এসনাদ (সনদ)-গুলোর মধ্যে সবচেয়ে শক্তিশালী হচ্ছে হযরত আবদুল্লাহ ইবনে উমর (রা:) হতে ইমাম নাফে’ (রহ:) হতে ইমাম মালেক (রহ:)-এর বর্ণিত আহাদীস/রেওয়ায়াতসমূহ।” ইয়াহইয়া ইবনে মা’ঈন (রহ:) বলেন, “ইমাম মালেক যাঁদের কাছ থেকে বর্ণনা করেছেন, তাঁরা সবাই নির্ভরযোগ্য, যেমনটি আবূ উমাইয়া।” ইমাম শাফেঈ (রহ:) বলেন, “বিষয়টি যদি হয় হাদীসসম্পর্কিত, তাহলে ইমাম মালেক (রহ:) হচ্ছেন তারকা।” তিনি আরো বলেন, “কেউ হাদীস (জানতে) চাইলে তাকে ইমাম মালেক (রহ:)-এর ওপর নির্ভর করতে হবে।” আবূ মুস’আব (রহ:) বলেন, “আমি ইমাম মালেক (রহ:)-কে বলতে শুনেছি, ‘আমি ততোক্ষণ ফতোওয়া জারি করিনি, যতোক্ষণ না সত্তরজন (ইসলামী জ্ঞান বিশারদ) আমার যোগ্যতার পক্ষে সাক্ষ্য দিয়েছেন’।” তিনি যখন হাদীস বর্ণনা করতে চাইতেন, তখনই পাক-সাফ হয়ে সুগন্ধি গায়ে মাখতেন, আর দাড়ি আঁচড়ে তাঁর সেরা জামাকাপড় পরতেন। এটা তিনি রাসূলুল্লাহ (দ:)-এর হাদীসের প্রতি সম্মান দেখাতে এবং জ্ঞানকে শ্রদ্ধা জানাতে সর্বদা-ই করতেন।\n\nইমাম তিরমিযী (রহ:) হযরত অাবূ হুরায়রা (রা:) হতে বর্ণনা করেন, যিনি বলেন, “সে সময়টুকু খুব কাছে যখন মানুষেরা জ্ঞানের খোঁজে নিজেদের উটগুলোকে প্রহার করবে, কিন্তু কাউকেই তেমন জ্ঞানী পাবে না যেমনটি পাবে মদীনা মোনাওয়ারার আলেমকে।” ইমাম ইবনে উবায়না (রহ:) বলেন যে এটা ইমাম মালেক (রহ:)-কে উদ্দেশ্য করে বলা হয়েছিল। সর্ব-ইমাম সুফিয়ান ও আয্ যুহরী-ও একই কথা বলেছেন। হযরত ইমাম মালেক (রহ:)-এর বেসাল শরীফের সময় তিনি বলেন, “আমি সাক্ষ্য দিচ্ছি যে আল্লাহ ছাড়া কোনো মা’বূদ নেই।” অতঃপর বলেন, “এই বিষয়টি আল্লাহতা’লার কর্তৃত্বাধীন, ইতিপূর্বে এবং পরবর্তী পর্যায়েও।”\n\nইমাম মালেক (রহ:) ১৭৭ বা ১৭৮ হিজরী সালের ১৪ই সফর অথবা রবিউল আউয়াল মাসে বেসালপ্রাপ্ত হন।"},{"1":"ইমাম শাফেঈ (রহ:)","2":"ইমাম শাফেঈ (রহ:)\n\nপুরো নাম ইমাম অাবূ আবদিল্লাহ মুহাম্মদ ইবনে ইদ্রিস আল-কুরাইশী আল-মুত্তালেবী (রহ:)। জন্ম ১৫০ হিজরী সালে, ইমাম আবূ হানীফা (রহ:)-এর বেসালের একই বছর, হয়তো একই দিনে। মাত্র দুই বছর বয়সে তাঁকে মক্কা মোয়াযযমায় নেয়া হয়।\n\nইমাম শাফেঈ (রহ:) বলেন, “আমি মহানবী (দ:)-কে স্বপ্নে দেখি; তিনি আমাকে জিজ্ঞেস করেন, ‘এই ছেলে, তুমি কে?’ আমি আরয করি, ‘এয়া রাসূলাল্লাহ (দ:)! আপনারই গোত্রের একজন।’ তিনি বলেন, ‘আমার কাছে এসো।’ আমি আদেশ পালন করলে তিনি তাঁর মুখের লালা মোবারক নেন এবং আমি মুখ খুল্লে তা আমার জিহ্বা, মুখ ও ঠোঁটে স্থাপন করেন। অতঃপর আমাকে তিনি বলেন, ‘(এবার) যাও, আল্লাহ তোমায় আশীর্বাদ করুন।’”\n\nইমাম শাফেঈ (রহ:) কুরআনে হাফেয হন সাত বছর বয়সে এবং (ইমাম মালেকের) ‘মুওয়াত্তা’ দশ বছর বয়সেই মুখস্থ করেন। তিনি তাঁর শায়খ মুসলিম ইবনে খালেদ আয্ যানজী (রহ:)-এর অনুমতিক্রমে পনেরো বা (মতান্তরে) আঠারো বছর বয়সে ফতোয়া জারি আরম্ভ করেন। (আরবী) ভাষা ও কাব্যে ছিল তাঁর বিশেষ ঝোঁক। হুযায়ল গোত্রের মাঝে তিনি দশ বছর কাটিয়ে আরবদের আঞ্চলিক ভাষাগুলো ও তাদের প্রাঞ্জলতা সম্পর্কে বিস্তারিত জেনে নেন। ইমাম মালেক (রহ:)-এর সাথে তাঁর সাক্ষাৎ হবার আগেই তিনি ‘মুওয়াত্তা’  গ্রন্থটি মুখস্থ করেছিলেন। অতঃপর যখন তাঁর সামনে উপস্থিত হন, হযরত ইমাম তাঁকে অনেকক্ষণ তাকিয়ে দেখেন, আর তিনি মানুষ সম্পর্কে অন্তদৃষ্টিসম্পন্ন (বোযর্গ) ছিলেন। ইমাম মালেক (রহ:) তাঁকে জিজ্ঞেস করেন, “তোমার নাম কী?” ইমাম শাফেঈ (রহ:) উত্তর দেন, “মুহাম্মদ।” ইমাম মালেক (রহ:) বলেন, “মুহাম্মদ, আল্লাহকে ভয় করো এবং অবাধ্যতাপূর্ণ কাজ এড়িয়ে চলো। (তাহলে) তোমার (হয়তো) কিছুটা গুরুত্ব থাকবে।” ইমাম শাফেঈ (রহ:) তাঁকে বলেন, “হ্যাঁ, আর সম্মান-ও।” হযরত ইমাম তাঁকে বলেন, “আগামীকাল যারা আমার কাছে ‘মুওয়াত্তা’পাঠ করতে আসবে, তাদের সাথে এসো।” ইমাম শাফেঈ (রহ:) বলেন, “আমি তা মুখস্থ পাঠ করতে পারি।” তিনি পরের দিন হাজির হয়ে বইটি পাঠ করা আরম্ভ করেন। কোনো এক পর্যায়ে তিনি হযরত ইমাম বিরক্ত হতে পারেন ভেবে তা পাঠে বিরতি নিতে চান। তবে ইমাম মালেক (রহ:) তাঁর পঠন উপভোগ করছিলেন এবং তাঁকে আরো পড়তে তাকিদ দেন। কয়েকদিনের মধ্যেই পুরো বইটি তিনি পড়ে শেষ করেন। অতঃপর ইমাম মালেক (রহ:)-এর বেসাল অবধি তিনি মদীনা মোনাওয়ারায় অবস্থান করেন।\n\nআবদুল্লাহ ইবনে আহমদ ইবনে হাম্বল (রহ:) বলেন, “আমি আমার বাবা (ইমাম আহমদ ইবনে হাম্বলকে) জিজ্ঞেস করি, ‘ইমাম শাফেঈ (রহ:) কেমন মানুষ ছিলেন? (কেননা) আমি শুনেছি, আপনি তাঁর জন্যে অনেক দোয়া করেন।’ বাবা বলেন, ‘ওহে পুত্র, ইমাম শাফেঈ (রহ:) ছিলেন দিবসের জন্যে সূর্যের মতো, আর মানবজাতির জন্যে সুস্থতাস্বরূপ।’”\n\nইমাম শাফেঈ (রহ:) ১৯৫ হিজরী সালে বাগদাদে আগমন করেন এবং সেথানে দুই বছর অবস্থান করেন। এরপর তিনি মক্কা মোয়াযযমায় যান এবং ১৯৮ হিজরী সালে আবারো বাগদাদে ফিরে এক মাস অবস্থান করেন। অতঃপর তিনি মিসরে গমন করেন এবং সেখানে এক শুক্রবার রাতে ‘এশার নামাযের পরে বেসালপ্রাপ্ত হন। তাঁকে পরের দিন ‘আসরের নামাযের বা’দে দাফন করা হয়। সেদিনটি ছিল ২০৪ হিজরী সালের রজব মাসের শেষ দিবস, আর ওই সময় তাঁর বয়স হয়েছিল ৫৪ বছর।"},{"1":"ইমাম আহমদ ইবনে হাম্বল (রহ:)","2":"ইমাম আহমদ ইবনে হাম্বল (রহ:)\n\nকথিত আছে যে হযরত ইমামের বাবা তাঁর মাকে গর্ভবতী অবস্থায় মারভ হতে নিয়ে এসেছিলেন এবং ১৬৪ হিজরী সালের পবিত্র রবিউল আউয়াল মাসে বাগদাদে ইমাম আহমদ ইবনে হাম্বল (রহ:)-এর জন্ম হয়। তিনি যখন ৩ বছর বয়সী তখন-ই তাঁর বাবা ইন্তেক্বাল করেন। অতঃপর তাঁর মা তাঁকে বড় করেন। আল-মুযানী (রহ:) হতে আল-বায়হাক্বী (রহ:) বর্ণনা করেন যে ইমাম শাফেঈ (রহ:) খলীফা হারূনুর রশীদকে বলেন, “ইয়েমেন রাজ্যের একজন কাজী (বিচারক) প্রয়োজন।” খলীফা তাঁকে বলেন, “এমন কাউকে বেছে নিন যাঁকে আমরা নিয়োগ করতে পারবো।” ইমাম শাফেঈ (রহ:) তাঁর কাছে ঘনঘন সাক্ষাৎ করতে আসা ইমাম আহমদ ইবনে হাম্বল (রহ:)-কে জিজ্ঞেস করেন, “তুমি কি ইয়েমেনে কাজী পদটি গ্রহণ করবে না?” তিনি জোরালোভাবে অস্বীকৃতি জানান তাঁকে এ কথা বলে, “আমি আপনার কাছে আসি জ্ঞানের অন্বেষণে এবং এ জগতের যৎসামান্যের খোঁজে। আর আপনি আমাকে কাজী হতে আদেশ করছেন! জ্ঞানের অন্বেষণ না হলে আমি আপনার সাথে আবার কথা-ই বলতাম না!” ইমাম শাফেঈ (রহ:) এতে শরমিন্দা হন।\n\nইমাম আল-বায়হাক্বী (রহ:) বর্ণনা করেন যে একবার জনৈক ব্যক্তি ইমাম আহমদ (রহ:)-এর কাছে এসে আরয করেন, “আমার মা বিশ বছর যাবত শারীরিকভাবে অচল। তিনি আমাকে আপনার কাছে পাঠিয়েছেন যাতে আপনি তাঁর জন্যে দোয়া করেন।” এই আবেদনের প্রতি তিনি মনে হয় বিরক্ত হন এবং বলেন, “তাঁর জন্যে আমাদের দোয়ার চেয়ে আমাদের জন্যে তাঁর দোয়ার আরো বেশি প্রয়োজন।” অতঃপর তিনি ওই মহিলার জন্যে দোয়া করেন। সেই ব্যক্তি তার মায়ের কাছে ফিরে গেলে তিনি তাঁর কাছে হেঁটে এগিয়ে আসেন এবং বলেন, “আল্লাহ আমাকে স্বাস্থ্য (ফিরিয়ে) দিয়েছেন।”\n\nইমাম আহমদ ইবনে হাম্বল (রহ:)-কে আল-কুরআন সৃষ্ট কি-না, এ বিষয়ে ‘মিহনা’ তথা ধর্মবিচার-সভার মুখোমুখি হতে হয় এবং তিনি তাঁর কথায় অটল থাকেন, আর বিচারে সঠিক প্রমাণিত হন। ওই বিচারের পরে আলেম-উলামাবৃন্দ তাঁর ভূয়সী প্রশংসা করেন। আল-মুযানী (রহ:) বলেন, “আহমদ (ইবনে হাম্বল) মিহনায় তেমনি (পরীক্ষিত), যেমনটি হয়েছিলেন (হযরত) আবূ বকর (রা:) রিদ্দায়, (হযরত) উমর (রা:) সাক্বিফা দিবসে, (হযরত) উসমান (রা:)  নিজ ঘরে অবরুদ্ধ অবস্থায় এবং (হযরত) আলী (ক:) সিফফীন ও উটের যুদ্ধে।” ক্বুতায়বা (রহ:) বলেন, “ইমাম সুফিয়ান সাওরী (রহ:) বেসালপ্রাপ্ত হলে পাপ ও অনৈতিক কাজ হতে মুক্ত থাকার সতর্কতা (পরহেযগারি) অবলম্বন-ও তিরোহিত হয়। ইমাম শাফেঈ (রহ:) বেসালপ্রাপ্ত হলে ‘সুনান’হারিয়ে যায়। কিন্তু যখন ইমাম আহমদ (রহ:) বেসালপ্রাপ্ত হন, বেদআতের আবির্ভাব ঘটে।” ইয়াহইয়া ইবনে মা’ঈন (রহ:) বলেন, “ইমাম আহমদ ইবনে হাম্বল (রহ:)-এর মাঝে আমি এমন কিছু গুণ দেখেছি যা অন্য কারো মাঝে কখনোই দেখিনি। তিনি একাধারে ছিলেন ‘মুহাদ্দীস’, হাফেয, আলেম, পরহেযগার ও কৃচ্ছব্রতী, অধিকন্তু, বিচক্ষণ ও প্রখর ধীশক্তিসম্পন্ন।”\n\nইয়াহইয়া ইবনে মা’ঈন (রহ:) বলেন, “মানুষেরা ইমাম আহমদ ইবনে হাম্বল (রহ:)-এর মতো হতে চায়। আল্লাহর কসম, তাঁর মতো হবার বা তাঁর পথ অনুসরণের ক্ষমতা আমাদের নেই।”\n\nবেসালপ্রাপ্তির সময় ইমাম আহমদ (রহ:) তাঁর পরিবার-সদস্যদের ইশারা করেন তাঁর পক্ষে ওযূ করতে; তাঁরা তাঁর পক্ষে তা করতে আরম্ভ করলে তিনি তাঁদের প্রতি ইশারা করেন যেন পানি তাঁর আঙ্গুলের মধ্য দিয়ে প্রবাহিত হয়। আর ওই পুরোটুকু সময়-ই তিনি আল্লাহর যিকর করতে থাকেন। তাঁরা তাঁর পক্ষে ওযূ শেষ করলে তিনি বেসালপ্রাপ্ত হন। এটা ছিল ২৪১ হিজরী সাল এবং তাঁর বয়স হয়েছিল ৭৭ বছর। আল-বায়হাক্বী ও অন্যান্য হাদীসবেত্তা বর্ণনা করেন যে আমীর (শাসক) মুহাম্মদ ইবনে তাহির এ মর্মে আদেশ করেন ইমাম সাহেবের জানাযায় আগত মানুষের সংখ্যা যেন  গণনা করা হয়। তিনি এই শুমারিতে ১৩ লাখ মানুষকে পান; উপরন্তু, নৌকায় যাঁরা ছিলেন তাঁদেরকে গণনায় ধরা (সম্ভব) হয়নি। আল-বায়হাক্বী (রহ:) বর্ণনা করেন আবদুল ওয়াহহাব আল-ওয়াররাক্ব (রহ:)-এর কথা, যিনি বলেন, “জাহেলীয়া যুগ হোক বা ইসলামের ইতিহাসেই হোক, আমরা ইমাম আহমদ ইবনে হাম্বল (রা:)-এর জানাযার মতো এতো বিশাল সংখ্যক মানুষের অংশগ্রহণে অনুষ্ঠিত জানাযা সম্পর্কে আর কখনো শুনিনি।”"},{"1":"ইমাম সাফাদী (রহ:)-এর মুখবন্ধ","2":"ইমাম সাফাদী (রহ:)-এর মুখবন্ধ\n\n“আল্লাহতা’লা যখন কারো মঙ্গল চান, তখন তিনি তাকে দ্বীন তথা ধর্মের বিষয়ে গভীর জ্ঞান ও উপলব্ধি দান করেন।” [আল-হাদীস]\n\nমহান আল্লাহরই প্রতি সমস্ত প্রশংসা যিনি সর্বাধিক উদার ও দয়াবান; যিনি আল-কুরআন অবতীর্ণ করে আপন দ্বীনের আইন-কানুন ও ভিত্তিস্তম্ভগুলো স্পষ্টভাবে ব্যাখ্যা করেছেন। অতঃপর তিনি এসব ব্যাখ্যা-বিশ্লেষণ তাঁরই প্রেরিত রাসূল (দ:)-এর কাছে বুঝিয়ে দিয়েছেন, যিনি তাঁর (যাহেরী) জিন্দেগীতে তাঁরই সাহাবা-এ-কেরাম (রা:)-এর কাছে সেগুলো ব্যাখ্যা করেছেন। তাঁর বেসাল শরীফ (পরলোকে আল্লাহর সাথে মিলনপ্রাপ্তি)-এর পর সাহাবা (রা:)-বৃন্দ আল্লাহর রেযামন্দি (সন্তুষ্টি) ও রহমত-বরকত (আশীর্বাদ) লাভের অন্বেষণে বিভিন্ন দিকে ছড়িয়ে-ছিটিয়ে পড়েন। বিভিন্ন রাজ্য জয় ও সর্বত্র খোদায়ী (দানস্বরূপ) ঐক্য প্রতিষ্ঠার পরে তাঁরা রুটি-রুজির দিকে মনোযোগ দেন এবং নির্দিষ্ট জায়গা বেছে নিয়ে তাতে বসবাস আরম্ভ করেন। এ সময় প্রত্যেক সাহাবী (রা:)-ই তাঁর অনুসারীদের মাঝে নিজে যা জানতেন ও বুঝতেন তা শিক্ষা দিতে ও বোঝাতে থাকেন। তাঁদের প্রত্যেকেরই অনেক অনুসারী ছিলেন, যাঁরা জ্ঞানান্বেষণে আত্মনিয়োজিত ছিলেন, যতোক্ষণ না তাঁরা নিজেরাই পাণ্ডিত্য অর্জন করেন। এসব বিদ্বান ব্যক্তি ধর্মের বাণী পৌঁছে দেয়ার যে গুরুদায়িত্ব ও আস্থা তাঁদের প্রতি ন্যস্ত হয়েছিল, তা যথাযথভাবে পালনের আকাঙ্ক্ষা হতে সত্য ও সঠিক বিষয়াদি নিরূপণের সর্বাত্মক প্রচেষ্টা চালান। কিছু কিছু বিষয়ে তাঁরা একে অপরের সাথে ভিন্নমত পোষণ করেন, কেননা সত্য অন্বেষণে তাঁদের ঐকান্তিকতা ছিল তীব্র। অধিকন্তু, তাঁদের এই মতপার্থক্য সৃষ্টিকুলের প্রতি আল্লাহতা’লারই রহমত তথা করুণাস্বরূপ। (তাই) মহাজ্ঞানী আল্লাহতা’লারই প্রতি সমস্ত প্রশংসা!\n\nআমি আল্লাহর প্রশংসা করি এবং সাক্ষ্য দেই যে তিনি ছাড়া কোনো উপাস্য নেই, আর তাঁর কোনো অংশীদারও নেই। আমি আরো সাক্ষ্য দেই যে সাইয়্যেদুনা মুহাম্মাদ সাল্লাল্লাহু আলাইহে ওয়া সাল্লাম তাঁর প্রিয় বান্দা ও রাসূল এবং হাবীব, যাঁকে তিনি রক্ষা, সমর্থন ও সাহায্য করেন। আল্লাহতা’লা তাঁর ও তাঁর পরিবার-সদস্যদের এবং সাথীদের প্রতি আশীর্বাদ মঞ্জুর করুন, আর শান্তি-ও বর্ষণ করুন, আমীন।\n\nইনশা’আল্লাহ (প্রাথমিক যুগের উলামা-মণ্ডলীর) মতৈক্য ও মতানৈক্যবিশিষ্ট অনেক প্রশ্নের ব্যাপারে এটা একটা উপকারী সারাংশ হবে। আমি এগুলো উল্লেখ করবো, তবে প্রতিটি অবস্থানের পক্ষে প্রামাণ্য দলিল বের করে আনবো না, যাতে সহজে মনে রাখা যায়। আল্লাহ পাক এই উদ্যোগ ও চেষ্টাকে ন্যায়পরায়ণ ও কল্যাণকর হতে সহায়তা করুন এবং মানুষকে এর থেকে উপকার লাভ করতে দিন, আমীন।"},{"1":"প্রথম অধ্যায়: পবিত্রতা","2":""},{"1":"পবিত্রতা","2":"প্রথম অধ্যায়: পবিত্রতা\n\n(উলামাবৃন্দের) ঐকমত্য অনুসারে, নামায তখন-ই কেবল বৈধ, যখন তা পবিত্র অবস্থায় আদায় করা হয়। তাঁরা একমত যে পানি (জল) পাওয়া গেলে এবং এর ব্যবহার সম্ভব হলে তা দ্বারা পবিত্রতা অর্জন বাধ্যতামূলক। ’ফুক্বাহা’ (ফেক্বাহশাস্ত্রবিদবৃন্দ) এব্যাপারেও একমত পোষণ করেন যে শুচিতা ও পরিশুদ্ধির বেলায় সমুদ্রের জল, মিঠা ও লোনা পানি ব্যবহার করার অর্থ একই। তথাপি কোনো কোনো উলামার বিরল নজির-ও আছে যাঁরা ওযূসম্পন্ন করার ক্ষেত্রে সাগরের পানির ব্যবহার নিয়েধ করেছেন; আর কেউ কেউ সেটাকে জরুরাত বা প্রয়োজনীয়তার খাতিরে অনুমতিও দিয়েছেন; আবার কেউ কেউ সাগরের জল ছাড়া কিছু পাওয়া না গেলে‘তায়্যাম্মুম’কেও অনুমতি দিয়েছেন। ইসলামী জ্ঞান বিশারদবৃন্দ একমত যে পবিত্রতা শুধু পানি দ্বারাই অর্জন করা সম্ভব। অনুরূপভাবে, সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)-এর মতে অপবিত্রতা শুধুমাত্র পরিষ্কার পানির সাহায্যে অপসারণ করা যায়। পক্ষান্তরে, ইমাম আবূ হানীফা (রহ:) বলেন, যে কোনো পরিষ্কার তরল পদার্থের সাহায্যে অশুচিতা অপসারণ করা যায়।\n\nউষ্ণতাপকৃত জল: শাফেঈ উলামাবৃন্দের নির্ভরযোগ্য মতানুযায়ী, সূর্যকিরণে তাপকৃত পানির ব্যবহার অপছন্দনীয়। তিনটি মযহাবের পরবর্তীকালের বিদ্বানবৃন্দ অবশ্য এটাকে অপছন্দনীয় বলেননি। এজমা’ তথা ঐকমত্য হলো, তাপকৃত জল অপছন্দনীয় নয়; তবে ইমাম আহমদ (রহ:) আগুনে তাপকৃত পানি পছন্দ করেননি।\n\nব্যবহৃত ওযূর পানি: (শরীয়তে) অত্যাবশ্যক ওযূতে তথা পবিত্রতা অর্জনে ব্যবহৃত পানি পবিত্র, তবে তা শুচিতা অর্জনে সক্ষম নয়, এটাই হচ্ছে ইমাম আবূ হানীফা (রহ:)-এর হানাফী মাযহাবের সর্বজ্ঞাত (ফিক্বহী) সিদ্ধান্ত। সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মযহাবগুলোরও সবচেয়ে নির্ভরযোগ্য রায় এটা। কিন্তু ইমাম মালেক (রহ:) বলেন যে ওই জল শুচিতা অর্জনেও সক্ষম। ইমাম আবূ হানীফা (রহ:) হতে বর্ণিত আছে যে সেটা অপবিত্র (অর্থাৎ, শুচিতা অর্জনে সক্ষম নয়)। তবে গোলাপ জল ও সিরকা যে পবিত্রতা অর্জনে অক্ষম, সে ব্যাপারে ঐকমত্য প্রতিষ্ঠিত হয়েছে।\n\nকোনো পবিত্র বস্তু দ্বারা পরিবর্তিত পানি: জাফরান বা অন্য কোনো পবিত্র বস্তুর মিশ্রণ দ্বারা ব্যাপকভাবে পরিবর্তিত পানি সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)-এর মতানুযায়ী ওযূতে ব্যবহার করা উচিত নয়। তবে ইমাম আবূ হানীফা (রহ:) ও তাঁর অনুসারীবৃন্দ এর অনুমতি দেন এ কথা বলে যে কোনো পবিত্র বস্তু দ্বারা পরিবর্তিত পানি শুচিতা অর্জনে প্রতিবন্ধক নয় ঠিক ততোক্ষণ পর্যন্ত, যতোক্ষণ তা দ্বারা রান্না না করা হয়, কিংবা ওই পবিত্র বস্তু পানির ওপর ব্যাপক প্রভাব না ফেলে। দীর্ঘ সময় জল স্থির থাকায় পরিবর্তিত হলে তা পবিত্র বলে ঐকমত্য প্রতিষ্ঠিত হয়েছে। ইমাম আহমদ (রহ:) যমযম কূপের পানি সংরক্ষণের আকাঙ্ক্ষায় তা দ্বারা ওযূ বা গোসল করতে অপছন্দ করতেন।\n\nআগুন ও সূর্য দ্বারা পবিত্রতা অর্জন: ইমাম-মণ্ডলী একমত যে আগুন ও সূর্য অপবিত্রতা দূর করে না; এর ব্যতিক্রমী অভিমত পোষণ করেন শুধু ইমাম আবূ হানীফা (রহ:)। পশুর গলিত শবের চামড়া যদি সূর্যে শুকিয়ে যায়, তবে তিনি তাকে চামড়া পাকা করা ছাড়াই পবিত্র বিবেচনা করেন। মাটিতে থাকা কোনো অপবিত্রতা যদি সূর্যকিরণে শুকিয়ে যায়, তাহলে তা-ও তাঁর মতে একইভাবে পবিত্র বিবেচিত হবে: তা যেখানে অবস্থিত, সেখানেই পবিত্র হবে এবং তাতে নামায পড়াও অনুমতিপ্রাপ্ত। হযরত ইমাম সাহেব (রহ:) আগুনকেও শুচিতা অর্জনে সক্ষম বলে বিবেচনা করেন।\n\nঅপবিত্র বস্তু দ্বারা অপবিত্রকৃত পানি: স্থির থাকা পানির পরিমাণ ২১৬ লিটার হলে তা স্রেফ কোনো অপবিত্র কিছুর সংস্পর্শে এলে অপবিত্র (না-পাক) হয়ে যাবে, যদিও তা পরিবর্তিত না হয় – এটাই হলো সর্ব-ইমাম আবূ হানীফা (রহ:) ও শাফেঈ (রহ:)-এর রায় এবং ইমাম আহমদ ইবনে হাম্বল (রহ:)-এর একটি বর্ণনানুযায়ী তাঁরই অভিমত। তবে ইমাম মালেক (রা:) ও ইমাম আহমদ (রহ:)-এর নিজস্ব আরেকটি বর্ণনায় বিবৃত হয়েছে, এটা (পানি) পরিবর্তিত না হওয়ার শর্ত পূরণ করতে পারলে পবিত্র থাকবে। ওই পানি যদি ২১৬ লিটার পরিমাণ হয় এবং চার কিউবিট (১৮-২২ ইঞ্চি সমমানের দৈর্ঘ্যের পরিমাপ হচ্ছে ১ কিউবিট) জায়গা জুড়ে থাকে, তাহলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতানুযায়ী তা পরিবর্তিত হলেই কেবল অপবিত্র বলে বিবেচিত হবে। ইমাম মালেক (রহ:) অবশ্য বলেন যে অপবিত্র হওয়ার ক্ষেত্রে পানির নির্দিষ্ট কোনো জ্ঞাত পরিমাণ শর্ত নয়, বরঞ্চ রং, স্বাদ ও গন্ধ পরিবর্তিত হলেই তা অপবিত্র – পরিমাণ বেশি হোক বা কম হোক, এতে কিছু যায় আসে না। ইমাম আবূ হানীফা (রহ:) বলেন এখানে খোদ সংমিশ্রণ-ই হলো মূল ব্যাপার। পানির সাথে কোনো অপবিত্রতা মিশ্রিত হলে তা অপবিত্র হয়ে যাবে – যদি না জলের পরিমাণ অনেক বেশি হয়। সর্ব-ইমাম আবূ হানীফা (রহ:), আহমদ ইবনে হাম্বল (রহ:) এবং ইমাম শাফেঈ (রহ:)-এর পরবর্তী শিষ্যদের সিদ্ধান্তানুযায়ী প্রবাহমান জল ও স্থির থাকা পানির মধ্যে কোনো পার্থক্য নেই। তবে ইমাম মালেক (রহ:) বলেন, “প্রবাহমান জল অপবিত্র হয় কেবল পরিবর্তনের মাধ্যমে, আর এক্ষেত্রে তা কম না বেশি সেটা ধর্তব্য নয়।” ইমাম শাফেঈ (রহ:)-এরও ইতিপূর্বেকার সিদ্ধান্ত ছিল এটা, যে দৃষ্টিভঙ্গি কতিপয় শাফেঈ মযহাবের অনুসারী ইমামবৃন্দ এখনো ধারণ করেন।\n\nসোনা ও রূপার পাত্র: পানাহারে ও ওযূ’তে নারী-পুরুষের দ্বারা সোনা ও রূপার পাত্র ব্যবহার ঐকমত্যের ভিত্তিতে নিষিদ্ধ। তবে ইমাম শাফেঈ (রহ:) হতে একটি দুর্বল বর্ণনায় তা বৈধ বলে সাব্যস্ত।\n\nসিওয়াক ও খতনা: সিওয়াকের ব্যবহার সুন্নাহ বলে ইমামদের মাঝে ঐকমত্য প্রতিষ্ঠিত হয়েছে। সর্ব-ইমাম আবূ হানীফা (রহ:) ও মালেক (রহ:) বলেন যে মধ্যদিবসের পরে তা অপছন্দনীয় নয়, কিন্তু ইমাম শাফেঈ (রহ:) একে (মধ্যদিবসের পরে) অপছন্দনীয় বলেছেন। এব্যাপারে ইমাম আহমদ (রহ:)-এর দুটি মত বিদ্যমান। সর্ব-ইমাম মালেক (রহ:), শাফেঈ (রহ:) ‍ও আহমদ ইবনে হাম্বল (রহ:)-এর মতে খতনা বাধ্যতামূলক, অপরদিকে ইমাম আবূ হানীফা (রহ:) একে প্রশংসনীয় বলেছেন।"},{"1":"অপবিত্রতা","2":"অপবিত্রতা  \n\nমদ: সকল ইমাম একমত যে মদ অপবিত্র। তাঁরা ঐকমত্য পোষণ করেন যে সেটা যদি নিজে নিজে সিরকায় পরিণত হয়, তবে সেটা পবিত্র। কিন্তু যদি কোনো কিছু যুক্ত হয়ে সিরকায় রূপান্তরিত হয়, তাহলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতে সেটা অপবিত্র। ইমাম মালেক (রহ:) বলেন সেটাকে সিরকায় পরিণত করাটা অপছন্দনীয়, কিন্তু তা ঘটে থাকলে সেটা পবিত্র ও বৈধ। ইমাম আবূ হানীফা (রহ:) বলেন সেটাকে সিরকাতে রূপান্তরিত করার অনুমতি আছে, আর তা করা হলে সেটা পবিত্র ও বৈধ।\n\nকুকুর: সর্ব-ইমাম শাফেঈ (রহ:) ও আহমদ ইবনে হাম্বল (রহ:) কুকুরকে অপবিত্র বিবেচনা করেন এবং তাঁরা বলেন কুকুর কর্তৃক (জিহ্বায়) লেহনকৃত কোনো পাত্র তার অপবিত্রতার কারণে সাত বার ধুয়ে নিতে হবে। ইমাম আবূ হানীফা (রহ:) অবশ্য বলেন এটা অপবিত্র হলেও অন্য যে কোনো কারণে অপবিত্র হওয়া অন্যান্য সব জিনিসের মতো একই উপায়ে এটাকে ধুয়ে নিলেই চলবে। যেহেতু এটা একটা সম্ভাব্যতার প্রশ্ন, সেহেতু অপবিত্রতা একবার ধোয়াতেই অপসারিত হবে। নতুবা অপবিত্রতা দূর করতে যদি বিশ বারও ধোয়া প্রয়োজন হয় তা নিশ্চিত করতে কাউকে তা করতেই হবে, যতোক্ষণ না তিনি নিশ্চিত হচ্ছেন। ইমাম মালেক (রহ:) বলেন কুকুর পবিত্র এবং তাই সেটা যা চাটে তা অপবিত্র হয় না। তবে কোনো পাত্র যদি কুকুরে চাটে, ময়লা এড়াতে তা ধোয়া উচিত।\n\nশূকর: শূকরের বেলায় কুকুরেরই অনুরূপ সিদ্ধান্ত প্রযোজ্য। শাফেঈ মযহাবের নির্ভরযোগ্য সিদ্ধান্ত মোতাবেক এই প্রাণির দ্বারা অপবিত্র করা পাত্র সাত বার ধুয়ে নিতে হবে। অধিকাংশ উলামা বলেন পছন্দনীয় রায় হচ্ছে একবার ধুয়ে নেয়া, কেননা মৌলিক অবস্থানে এর (বেশি করার) কোনো বাধ্যবাধকতা নেই, যতোক্ষণ না শরীয়ত তা আরোপ করছে। ইমাম মালেক (রহ:) বলেন শূকর জীবিতাবস্থায় পবিত্র। কিন্তু আমাদের কাছে এর জীবিতাবস্থায় পবিত্র হওয়ার কোনো স্পষ্ট দালিলিক প্রমাণ নেই। ইমাম আবূ হানীফা (রহ:) বলেন অন্য যে কোনো অপবিত্রতার মতো এটাকে দেখতে হবে।\n\nঅপবিত্রতা হতে শুচিতা: কুকুর ও শূকর ভিন্ন অন্যান্য অপবিত্রতা হতে পাত্র, বস্ত্র ও শরীর পরিষ্কার করার বেলায় সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)-এর মত হচ্ছে কোনো নির্দিষ্ট সংখ্যক বার ধোয়ার প্রয়োজন নেই। তবে ইমাম আহমদ ইবনে হাম্বল (রহ:)-এর কাছ থেকে বিভিন্ন রেওয়ায়াত আছে, যার মধ্যে সবচেয়ে জ্ঞাত সিদ্ধান্ত হচ্ছে নির্দিষ্ট সংখ্যক বার ধোয়া বাধ্যতামূলক। একটি পাত্র তিন বা সাত বার ধুতে হবে। তিনি অবশ্য এ-ও বলেন যে এর কোনো নির্দিষ্ট সংখ্যা নেই, ব্যতিক্রম হচ্ছে শুধু কুকুর ও শূকরের বিষয়টি। যে বালক এখনো শক্ত খাবার গ্রহণ করেনি, তার মূত্রের ওপর পানি ছিটিয়ে দেয়াই যথেষ্ট হবে। অবশ্য  সর্ব-ইমাম শাফেঈ (রহ:) ও আবূ হানীফা (রহ:)-এর মতে কোনো বালিকার মূত্র যথাযথভাবে ধুতে হবে। ইমাম মালেক (রহ:) বলেন উভয়েরই মূত্র ধোয়া বাধ্যতামূলক, কেননা উভয়ের ব্যাপারে সিদ্ধান্ত একই। ইমাম আহমদ (রহ:) বলেন ছেলেটি যতোক্ষণ পর্যন্ত খাবার না গ্রহণ করছে, ততোক্ষণ পর্যন্ত তার মূত্র পবিত্র।\n\nমৃত জন্তুর চামড়া: ইমাম আবূ হানীফা (রহ:)-এর দৃষ্টিতে সকল মৃত জন্তুর চামড়া রোদে শুকিয়ে নিলে পবিত্র হবে, ব্যতিক্রম শুধু শূকরের চামড়া। তবে ইমাম মালেক (রহ:) হতে সবচেয়ে নির্ভরযোগ্য যে বর্ণনাটি পাওয়া যায়, তাতে বিবৃত হয় যে এগুলো পবিত্র নয়; কিন্তু এগুলো শুকনো বস্তুতে ব্যবহার করা যাবে, তবে পানির ক্ষেত্রে নয়; (পানির ক্ষেত্রে) ব্যতিক্রম হচ্ছে জলজ প্রাণির চামড়া। ইমাম শাফেঈ (রহ:) বলেন সকল চামড়া-ই সূর্যে শুকোলে পবিত্র হবে, ব্যতিক্রম শুধু কুকুর ও শূকরের চামড়া এবং ওই চামড়াজাত বস্তু। ইমাম আহমদ ইবনে হাম্বল (রহ:) হতে একটি বর্ণনায় এসেছে যে এগুলো পবিত্র নয় এবং কোনো কিছুতেই এগুলো ব্যবহার করার অনুমতি নেই; কেননা মৃত জন্তুর গোস্তের অনুরূপ ফতোয়া-ই এক্ষেত্রে বহাল থাকবে।\n\nযেসব জন্তুর গোস্ত হারাম: যেসব জন্তর গোস্ত খাওয়া হারাম, সেগুলোকে সঠিক পন্থায় হত্যা করলেও তাতে তা দুরস্ত্ হবে না, এটা সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর ফিক্বহী সিদ্ধান্ত। সেগুলো হত্যা করা হলেও স্রেফ মৃত জন্তুর শব হিসেবেই বিবেচিত হবে। ইমাম মালেক (রহ:) অবশ্য বলেন এটা করা যাবে, ব্যতিক্রম শুধু শূকরের ক্ষেত্রে। তিনি আরো বলেন কোনো বন্য জন্তু বা কুকুরকে সঠিক পন্থায় হত্যা করা হলে এর চামড়া পবিত্র হবে এবং তা বিক্রি করা যাবে; আর তার থেকে তৈরি পাত্র হতে ওযূ-ও করা যাবে, যদিও বা তা সূর্যে শুকোনো না হয়। ইমাম আবূ হানীফা (রহ:) একই কথা বলেন এবং আরো যোগ করেন যে এর প্রতিটি অংশ-ই পবিত্র, শুধু গোস্ত ছাড়া, যেটা অবৈধ।\n\nজন্তুর গলিত শবের লোম, চামড়া, পালক, দাঁত ইত্যাদি: ইমাম শাফেঈ (রহ:)-এর মতে মৃত জন্তুর লোম অপবিত্র, যেমনি হারাম এর চামড়া। ইমাম মালেক অবশ্য বলেন এটা একদম পবিত্র, কেননা এর ব্যবহার ও বৈধতা সংশ্লিষ্ট জন্তুর মৃত্যুর ওপর নির্ভর করে না, চাই তার গোস্ত খাওয়া হোক বা না-ই হোক। অধিকন্তু, তিনি কুকুরের লোম ও শূকরের শক্ত লোমকেও পবিত্র বিবেচনা করেন, প্রাণিটি জীবিত কী মৃত তা এক্ষেত্রে ধর্তব্য নয়। ইমাম আহমদ (রহ:)-এর নির্ভরযোগ্য অভিমত হচ্ছে মৃত জন্তুর লোম পবিত্র। ইমাম আবূ হানীফা (রহ:)-এর মযহাবেরও একই রায়, যিনি আরো বলেন যে শিং, দাঁত, পালক ও হাড় পবিত্র, কেননা সংশ্লিষ্ট জন্তুটি মৃত। ইমামবৃন্দ অবশ্য শূকরের শক্ত লোম দ্বারা সেলাইয়ের অনুমতি সম্পর্কে ভিন্ন ভিন্ন মত পোষণ করেছেন। সর্ব-ইমাম আবূ হানীফা (রহ:) ও মালেক (রহ:) এর অনুমতি দেন, অপরদিকে ইমাম শাফেঈ (রহ:) নিষেধ করেন; আর ইমাম আহমদ (রহ:) এটাকে অপছন্দ করেন এবং বলেন যে তিনি (মৃত জন্তুর) চামড়ার আঁশ দ্বারা সেলাইকেই পছন্দ করেন।\n\nমৃত কীটপতঙ্গের দরুন পবিত্রতা বা অপবিত্রতা: সর্ব-ইমাম আবূ হানীফা (রহ:) ও মালেক (রহ:)-এর মতে, শ্বাস-প্রশ্বাস নেই এমন কীট-পতঙ্গ, যেমন মৌমাছি, পিঁপড়া, গুবরেপোকা, বিচ্ছু ইত্যাদি, তরল পদার্থে পড়ে মারা গেলে তাতে ওই তরল পদার্থ অপবিত্র হবে না বা নষ্ট-ও হবে না, বরঞ্চ আপনা হতেই পবিত্র থাকবে। এব্যাপারে শাফেঈ মযহাবের সবচেয়ে নির্ভরযোগ্য ফিক্বহী সিদ্ধান্ত হচ্ছে এসব মৃত কীটপতঙ্গ তরল পদার্থকে অপবিত্র করে না সত্য, তবে সেগুলো মৃত্যুবরণের কারণে নিজেরাই অপবিত্র হয়ে যায়। এটা ইমাম আহমদ (রহ:)-এর হাম্বলী মযহাবেরও রায়। শাফেঈ মযহাবের ফতোয়া অনুযায়ী, যেসব পোকা খাবারে প্রবেশ করে, সেগুলো তাতে মারা গেলে খাবার অপবিত্র হবে না এবং সেই খাদ্য খাওয়া জায়েয। যখন ব্যাঙের মতো জলজ প্রাণি অল্প জলের আধারে মারা যায়, তখন সেই পানি না-পাক হয়ে যায়; অবশ্য এর ব্যতিক্রম মত পোষণ করেন ইমাম আবূ হানীফা (রহ:)। তবে সবাই একমত যে পঙ্গপাল ও মাছ পবিত্র।\n\nমনুষ্য মরদেহের পবিত্রতা ও অপবিত্রতা: মারা যাওয়ার পর মানুষের মরদেহ অপবিত্র হয় কি না, এ ব্যাপারে ইমাম শাফেঈ (রহ:) হতে দুটি মত পাওয়া যায়। সবচেয়ে নির্ভরযোগ্য মত হলো, মরদেহ অপবিত্র নয়, যা সর্ব-ইমাম মালেক (রহ:) ও আহমদ ইবনে হাম্বল (রহ:)-এরও অভিমত। ইমাম আবূ হানীফা (রহ:) অবশ্য বলেন মরদেহ অপবিত্র হয়ে যায়, কিন্তু গোসল দানের মাধ্যমে পবিত্র হয়। ‘জানাবাত’ (সহবাসের দরুন অপবিত্র) অবস্থায় কোনো ব্যক্তি, কিংবা ঋতুশ্রাববিশিষ্ট নারী, অথবা মূর্তি পূজারী মানুষ অল্প পানি ধারণকারী একটি পাত্রে হাত চুবালে ইমামবৃন্দের সর্বসম্মতিক্রমে তা অপবিত্র হবে না।\n\nজন্তু-জানোয়ারের পানকৃত জলের পরিত্যক্ত অংশ: সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:)-এর মতে, কুকুর ও শূকরের পানকৃত জলের পরিত্যক্ত অংশ অপবিত্র, তবে অন্যান্য প্রাণির রেখে যাওয়া পানি পবিত্র। কিন্তু ইমাম আহমদ (রহ:) হতে সবচেয়ে নির্ভরযোগ্য বর্ণনানুযায়ী, বন্যপ্রাণি যা খেয়ে রেখে যায়, তা-ও অপবিত্র। ইমাম মালেক (রহ:) অবশ্য বলেন যে সব পরিত্যক্ত জল-ই পবিত্র। তিনজন ইমাম এব্যাপারে একমত যে খচ্চর ও গাধার খেয়ে রেখে যাওয়া পানি পবিত্র, তবে তা দ্বারা শুচিতা সাধন অসম্ভব। ইমাম আবূ হানীফা (রহ:) হতে বর্ণিত সিদ্ধান্ত এই যে, এতে (অর্থাৎ, পরিত্যক্ত ওই পানি দ্বারা পবিত্র হওয়া বা না হওয়ার বিষয়টিতে) সন্দেহ রয়েছে। অবশ্য তাঁরা ঐকমত্য পোষণ করেন যে, বিড়াল ও ছোট প্রাণির পরিত্যক্ত পানি পবিত্র। এ-ও বর্ণিত হয়েছে যে ইমাম আবূ হানীফা (রহ:) বিড়ালের রেখে যাওয়া জল পছন্দ করেননি।\n\nঅপবিত্রতার পরিমাণ: ইমাম শাফেঈ (রহ:)-এর মযহাবের সবচেয়ে নির্ভরযোগ্য ফিক্বহী সিদ্ধান্ত হলো, সকল ধরনের অপবিত্রতার একই অবস্থা, তা সামান্য হোক বা বেশি পরিমাণেই হোক। আর অশুচিতা দূর করা এবং এটাকে অবহেলা না করা বাধ্যতামূলক, যদি না সেগুলো অনিবার্য হয়ে দাঁড়ায়। যেমন – ফুস্কুড়ির, ফোঁড়া ও ক্ষতস্থানের রক্ত, মক্ষিকার রক্ত, মাছির রেখে যাওয়া কোনো কিছু, শিঙ্গা অস্ত্রোপচারের স্থান এবং রাস্তার কাদামাটি। এটা ইমাম মালেক (রহ:)-এর মযহাবের সিদ্ধান্ত; তবে তিনি সামান্য রক্তকে ছাড় দেয়ার পক্ষে মত ব্যক্ত করেন। ইমাম আবূ হানীফা (রহ:) বলেন উকুন, মক্ষিকা ও উরুশের রক্ত পবিত্র। এছাড়া, তিনি ‘বাগলী দিরহাম’ আকারের বা অধিকতর ক্ষুদ্র অশুচিতাকে ছাড় দেয়ার কথাও বিবেচনা করেন।\n\nমলমূত্র: অন্ত্র হতে নিঃসৃত সমস্ত ভেজা বস্তু অপবিত্র, যদিও ইমাম আবূ হানীফা (রহ:) থেকে বর্ণিত তাঁরই ভাষ্যানুযায়ী সেগুলো পবিত্র। অবশ্য ইমাম শাফেঈ (রহ:)-এর ভাষ্যমতে মলমূত্র একদম অপিবত্র। সর্ব-ইমাম মালেক (রহ:) ও আহমদ ইবনে হাম্বল (রহ:) অভিমত ব্যক্ত করেন, যেসব জন্তুর গোস্ত খাওয়া যেতে পারে, সেগুলোর মলমূত্র পবিত্র। ইমাম আবূ হানীফা (রহ:) বলেন যে কবুতর ও চড়ুইয়ের মতো ভক্ষণযোগ্য পাখির মল পবিত্র; তবে অন্যান্য পাখির মল অপবিত্র।\n\nবীর্য: মানুষের বীর্য/শুক্রকে সর্ব-ইমাম আবূ হানীফা (রহ:) ও মালেক (রহ:) অপবিত্র বিবেচনা করেন; আর ইমাম মালেক (রহ:) বলেন, এটা ভেজা হোক বা শুকনো হোক, পানি দিয়ে ধুয়ে ফেলতে হবে। ইমাম আবূ হানীফা (রহ:) বলেন যে ভেজা হলে ধুতে হবে, আর শুকনো হলে আঁচড়ে ফেলে দিতে হবে। শাফেঈ মযহাবের সবচেয়ে নির্ভরযোগ্য মত হচ্ছে শুক্র একদম পবিত্র, ব্যতিক্রম শুধু কুকুরের ও শূকরের বীর্য। হাম্বলী মযহাবের নির্ভরযোগ্য মত-ও হলো মনুষ্য শুক্র পবিত্র।\n\nপানিতে নিমজ্জিত মৃত জন্তু: কোনো কুয়োর পানিতে ইঁদুর মারা যাওয়ার পরবর্তী সময়ে তা অপসারিত হলে সেই কুয়োর পানি ওযূতে ব্যবহার করা যাবে কি না, সে ব্যাপারে ইমামবৃন্দের মধ্যে মতভেদ আছে। ইমাম আবূ হানীফা (রহ:) বলেন এধরনের ওযূর ভিত্তি (শরীয়তে) নেই; আর তাই এর পূর্ববর্তী তিনদিনের বা পূর্ববর্তী দিনের ও রাতের সমস্ত নামায-ই আবার আদায় করতে হবে। সর্ব-ইমাম শাফেঈ (রহ:) ও আহমদ ইবনে হাম্বল (রহ:) অবশ্য বলেন জলের পরিমাণ যদি বেশি না হয়, তাহলে নামায আবার আদায় করতে হবে; তবে এখানে শর্ত এই যে, ওই ইঁদুর পানিতে পড়ার পর ওযূ করা হয়েছে বলে মনে যদি সন্দেহ জাগে, কেবল তখন-ই নামায দোহরাতে হবে। পানির পরিমাণ বেশি হলে এবং রং পরিবর্তন না হলে নামায পুনরায় পড়ার প্রয়োজন নেই। কিন্তু পানি পরিবর্তিত হলে, যে মুহূর্ত থেকে তাতে পরিবর্তন এসেছে, ঠিক সে সময় হতে নামায দোহরাতে হবে। মালেকী মযহাব অনুযায়ী, জলের গুণাগুণ পরিবর্তন না হলে তা পবিত্র এবং তাই নামায আবার পড়তে হবে না। কিন্তু জলাধারটি কুয়ো না হলে দ্বিতীয় আরেকটি মত এক্ষেত্রে বিদ্যমান। ইমাম মালেক (রহ:)-এর শিষ্য ইমাম ইবনুল কায়স (রহ:) বলেন যে পানি অপবিত্র হয়ে যাবে।"},{"1":"ওযূ ভাঙ্গার কারণসমূহ  ","2":"ওযূ ভাঙ্গার কারণসমূহ  \n\nইমামবৃন্দের সর্বসম্মতি অনুযায়ী, মলদ্বার ও মূত্রনালি হতে নির্গত বস্তুর কারণে ওযূ ভেঙ্গে যায়। মলদ্বার হতে বের হওয়া কৃমি, যোনিদ্বার হতে নির্গত বায়ু, পাথর, মিথ্যা কুসুম ও প্রসট্যাটিক তরলের মতো অস্বাভাবিক বস্তুর ক্ষেত্রে ইমাম মালেকের (রহ:) মত হলো, এগুলো ওযূ ভেঙ্গে দেয়। কিন্তু ইমাম আবূ হানীফা (রহ:) যোনিদ্বার হতে নির্গত বায়ুকে ওযূ বিনষ্টকারী নয় বলে গ্রহণ করেছেন। তবে বীর্য তা ভাঙ্গে, যদিও ইমাম শাফেঈ (রহ:)-এর একটি বক্তব্যে তিনি বলেন যে এতে ওযূ ভাঙ্গে না, কিন্তু গোসল বাধ্যতামূলক হয়। ইমাম আবূ হানীফা (রহ:) বলেন যে এগুলোর সবই ওযূ ভেঙ্গে দেয়, যেমনটি ভাঙ্গে বীর্য।\n\nআপন জননেন্দ্রিয় স্পর্শ: ইমামবৃন্দ একমত যে হাত ছাড়া অন্য কোনো কিছু দ্বারা নিজের জননেন্দ্রিয় স্পর্শ করলে ওযূ ভাঙ্গবে না। তবে তাঁরা হাত দিয়ে পুরুষাঙ্গ স্পর্শ করার ব্যাপারে পরস্পর ভিন্নমত পোষণ করেছেন। ইমাম আবূ হানীফা (রহ:) বলেন, যেভাবেই স্পর্শ করা হোক না কেন, ওযূ কোনোক্রমেই ভাঙ্গবে না। সর্ব-ইমাম শাফেঈ (রহ:) ও মালেক (রহ:) অবশ্য বলেন, হাতের তালুর চামড়ার সাথে পুরুষাঙ্গের চামড়া স্পর্শ করলেই কেবল ওযূ ভাঙ্গবে, হাতের পিঠের চামড়া স্পর্শ করলে কিন্তু ভাঙ্গবে না। ইমাম আহমদ ইবনে হাম্বল (রহ:)-এর সবচেয়ে প্রসিদ্ধ মত হলো, হাতের তালু বা পিঠের চামড়া পুরুষাঙ্গের চামড়াকে স্পর্শ করলেই ওযূ ভেঙ্গে যাবে। তাঁরা অবশ্য একমত হন, কেউ খালি হাতে বা আচ্ছাদনসহ আপন অণ্ডকোষ স্পর্শ করলে তাকে আবারো ওযূ করতে হবে না। তবে তাঁরা মলদ্বার স্পর্শের ব্যাপারে ভিন্ন ভিন্ন মত পোষণ করেন। সর্ব-ইমাম আবূ হানীফা (রহ:) ও মালেক (রহ:) বলেন, তা স্পর্শ করলে ওযূ ভাঙ্গবে না। কিন্তু সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন তাতে ওযূ ভেঙ্গে যাবে। অপরদিকে, ইমাম শাফেঈ (রহ:) হতে একটি এবং ইমাম আহমদ (রহ:) হতে আরেকটি বর্ণনায় জ্ঞাত হয় যে ওযূ ভাঙ্গবে না।\n\nঅপর কারো জননেন্দ্রিয় স্পর্শ: সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতে, শিশু হোক বা প্রাপ্ত বয়স্ক, জীবিত হোক বা মৃত, অপর কারো জননেন্দ্রিয় স্পর্শ করার বেলায় স্পর্শকারীর ওযূ ভেঙ্গে যাবে। ইমাম মালেক অবশ্য বলেন, শিশুর জননেন্দ্রিয় স্পর্শ করলে ওযূ ভাঙ্গবে না। ইমাম হানীফা (রহ:)-এর দৃষ্টিতে কোনো ক্ষেত্রেই তা ভাঙ্গবে না। উপরন্তু, ইমাম মালেক (রহ:) যেখানে বলেন এমন পন্থায় স্পর্শকৃত ব্যক্তির ওযূ-ই ভেঙ্গে যাবে, সেখানে সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে ওযূ ভাঙ্গবে না।\n\nপুরুষ কর্তৃক নারীকে স্পর্শ: ইমামমণ্ডলী পরস্পর ভিন্নমত পোষণ করেছেন কোনো পুরুষ কর্তৃক কোনো নারীকে স্পর্শ করার ব্যাপারে। ইমাম শাফেঈ (রহ:)-এর মত হলো, কোনো বাধা/আচ্ছাদন না থাকলে এটা সর্বক্ষেত্রেই ওযূ ভেঙ্গে দেবে। তবে তাঁর মযহাবের সবচেয়ে নির্ভরযোগ্য সিদ্ধান্ত এই যে, বিয়ের অযোগ্য আত্মীয় নারীদের বেলায় এই নিয়মের ব্যতিক্রম হবে। অবশ্য সর্ব-ইমাম মালেক (রহ:) ও আহমদ ইবনে হাম্বল (রহ:)-এর দৃষ্টিভঙ্গি হলো, স্পর্শ যদি কামভাব সহকারে হয়, তাহলে ওযূ ভেঙ্গে যাবে; নতুবা ভাঙ্গবে না। এব্যাপারে ইমাম আবূ হানীফা (রহ:)-এর সিদ্ধান্ত হলো, তাতে ওযূ ভাঙ্গবে না, যদি না পুরুষটির লিঙ্গোত্থান হয়; যেক্ষেত্রে ওযূ ভেঙ্গে যাবে। ইমাম আবূ হানীফা (রহ:)-এর শিষ্য ইমাম মুহাম্মদ শায়বানী (রহ:) অবশ্য বলেন (স্রেফ) স্পর্শে ওযূ ভাঙ্গবে না। ইমাম শাফেঈ (রহ:)-এর মযহাবে গৃহীত সবচেয়ে নির্ভরযোগ্য মত হলো, স্পর্শকৃত নারী স্পর্শকারী পুরুষের মতোই (ওযূ ভাঙ্গার ক্ষেত্রে)। আর এটা ইমাম মালেকেরও (রহ:) সিদ্ধান্ত।\n\nনিদ্রা যাপন: চার মযহাবের ইমামবৃন্দ একমত যে শুয়ে বা গা এলিয়ে ঘুমোলে ওযূ ভেঙ্গে যাবে। তাঁরা অবশ্য নামাযের কোনো অংশের (যেমন – বসা, সেজদায় থাকার) মতো শারীরিক অবস্থায় নিদ্রাগত ব্যক্তির ব্যাপারে একে অপরের সাথে ভিন্নমত পোষণ করেছেন। ইমাম আবূ হানীফা (রহ:) বলেন যে এমন হলে ওযূ ভাঙ্গবে না, এমন কি যদি সে ব্যক্তি দীর্ঘ সময় যাবত ঘুমোয়-ও। তবে সে এক পাশ ফিরলে বা শুয়ে পড়লে ওযূ ভেঙ্গে যাবে। ইমাম মালেক (রহ:) বলেন যে (নামাযে) রুকূ ও সেজদার অবস্থায় দীর্ঘ সময় ঘুমোলে ওযূ ভেঙ্গে যাবে, কিন্তু দাঁড়ানো বা বসা অবস্থায় ভাঙ্গবে না। ইমাম শাফেঈ (রহ:)-এর সর্বশেষ অভিমত এই যে কেউ দৃঢ়ভাবে বসা অবস্থায় ঘুমোলে ওযূ ভাঙ্গবে না, নচেৎ তা ভেঙ্গে যাবে। তাঁর ইতিপূর্বেকার সিদ্ধান্ত ছিল নামাযের যে কোনো অংশে ঘুমোলেও ওযূ ভাঙ্গবে না। ইমাম আহমদ ইবনে হাম্বল (রহ:)-এর এতদসংক্রান্ত রায় বিভিন্ন। তবে তাঁর পছন্দনীয় মত হলো, নামাযের দাঁড়ানো, বসা, রুকূ ও সেজদার অবস্থায় কেউ দীর্ঘক্ষণ ঘুমোলে তাকে অবশ্যই আবার ওযূ করতে হবে।\n\nরক্তক্ষরণ: সর্ব-ইমাম মালেক (রহ:) ও শাফেঈ (রহ:) বলেন যে অন্ত্র ও মূত্রনালির মতো স্বাভাবিক নিঃসরণ পথ ভিন্ন অন্য কোনোভাবে আগত অশুচিতার জন্যে ওযূর প্রয়োজন নেই। এর উদাহরণ হলো, নাক হতে বা শিঙ্গা অস্ত্রোপচারের দরুন রক্তক্ষরণ। ইমাম আবূ হানীফা (রহ:) অবশ্য বলেন যে রক্ত প্রবাহিত হলে বা মুখ ভর্তি বমি হলে ওযূ করা জরুরি। ইমাম আহমদ বিন হাম্বল (রহ:) বলেন যে ওযূ ভাঙ্গার জন্যে রক্ত বা বমির পরিমাণ বেশি হতে হবে; কিন্তু তা অল্প পরিমাণে হলে এব্যাপারে তাঁর দুটো অভিমত রয়েছে।\n\nনামাযে হাসাহাসি ও পানাহার: ইমামমণ্ডলী একমত যে নামাযরত অবস্থায় অট্টহাসি নামায বিনষ্ট করে। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে এতে ওযূ ভাঙ্গে না; তবে ইমাম আবূ হানীফা (রহ:)-এর মতে তা ভেঙ্গে যায়। আগুনে স্পর্শকৃত বস্তু, যেমন রান্না করা খাবার, রুটি ইত্যাদি গ্রহণের ক্ষেত্রে ওযূ নেই। অবশ্য এ কথাও বর্ণিত হয়েছে যে সর্ব-হযরত ইবনে উমর (রা:), আবূ হুরায়রা (রা:), যায়দ ইবনে সাবেত (রা:) প্রমুখের মতো কিছু সাহাবী (রা:) এসব ক্ষেত্রে ওযূ বাধ্যতামুলক করেছিলেন। ইমাম শাফেঈ (রহ:)-এর সর্বশেষ সিদ্ধান্ত অনুসারে এবং সর্ব-ইমাম আবূ হানীফা (রহ:) ও মালেক (রহ:)-এর মতানুযায়ী জবাইকৃত পশুর গোস্ত খেলে ওযূ ভাঙ্গে না। অপরদিকে, ইমাম আহমদ ইবনে হাম্বল (রহ:) বলেন যে তাতে ওযূ ভেঙ্গে যায়। মুর্দার গোসল দেয়ার সময়ও ওযূ ভাঙ্গে না, এর ব্যতিক্রম শুধু ইমাম আহমদ (রহ:)-এর সিদ্ধান্ত।\n\nওযূর ব্যাপারে সন্দেহ পোষণ: ইমামবৃন্দ একমত যে কেউ ওযূ করার ব্যাপারে নিশ্চিত হওয়া সত্ত্বেও তা ভেঙ্গে গিয়েছে কি না  এব্যাপারে অনিশ্চিত হলে ওযূ বহাল থাকবে। এর ব্যতিক্রম ইমাম মালেক (রহ:), যাঁর মযহাবের রায় হলো সন্দেহ তাৎপর্যপূর্ণ হলে আবার ওযূ করার প্রয়োজন পড়বে।\n\n \n\nকুরআন মজীদ স্পর্শকরণ: ইমামবৃন্দ একমত যে ওযূ ছাড়া কেউ আল-কুরআনের কোনো সংস্করণ স্পর্শ করার বা বহন করারও অনুমতি রাখে না। অবশ্য তাঁরা বলেন কোনো মোড়কে ঢেকে অথবা চামড়া/কাপড়ের সরু ফিতা দ্বারা বেঁধে তা বহন করা অনুমতিপ্রাপ্ত; এর ব্যতিক্রম হলেন কেবল ইমাম শাফেঈ (রহ:) যিনি এটাকে কোনো পাত্রে বহনের এবং কাঠি দ্বারা পাতা উল্টোনোর অনুমতি দেন।\n\nমলমূত্র ত্যাগের দিক নির্ধারণ: সর্ব-ইমাম শাফেঈ (রহ:) ও মালেক (রহ:)-এর মতানুযায়ী, ক্বিবলা’র দিকে ফিরে বা পিঠ দিয়ে (ঘরের) বাইরে মলমূত্র ত্যাগ করা অবৈধ। আর সর্ব-ইমাম আহমদ ইবনে হাম্বল (রহ:) ও আবূ হানীফা (রহ:)-এর সর্বাধিক জ্ঞাত সিদ্ধান্তটি বিবৃত করে যে এটা ঘরে করা হোক বা বাইরে, দুটোই অপছন্দনীয় কাজ।\n\nশৌচ: সর্ব-ইমাম শাফেঈ (রহ:) ও আহমদ (রহ:) পানি দ্বারা শৌচকে বাধ্যতামূলক বিবেচনা করেন; তবে ইমাম মালেক (রহ:) হতে বর্ণিত আছে, কেউ পানি দ্বারা শৌচ না করে নামায আদায় করলে নামায সিদ্ধ হবে। ইমাম আবূ হানীফা (রহ:) বলেন পানি ব্যবহার করা সুন্নাত, তবে বাধ্যতামূলক নয়। ইমাম মালেক (রহ:) হতে একই কথা বর্ণিত হয়েছে। ইমাম আবূ হানীফা (রহ:) বলেন কেউ পানি ব্যবহার না করে শৌচ করলে তার আদায়কৃত নামায সিদ্ধ হবে। কিন্তু তিনি এক বাগলি দিরহামের চেয়ে বড় আকারের যাবতীয় ময়লার অপসারণকে জরুরি বিবেচনা করেন। সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন, তিনটির চেয়ে কম পাথর/মাটির টুকরো শৌচে ব্যবহার করা অনুমতিপ্রাপ্ত নয়, যদিও তিনটির চেয়ে কমে শুচিতা অর্জিত হয়ে যায়। সর্ব-ইমাম আবূ হানীফা (রহ:) ও মালেক (রহ:) বলেন, শুচিতা-ই অগ্রগণ্য বিষয়। সেটা একটা পাথর/মাটির টুকরো দ্বারা অর্জিত হলে অতিরিক্ত পাথর/মাটির টুকরোর ব্যবহার পছন্দনীয় নয়। সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন, (জন্তুর) হাড় বা গোবর ব্যবহার করার অনুমতি নেই। পক্ষান্তরে, সর্ব-ইমাম আবূ হানীফা (রহ:) ও মালেক (রহ:) বলেন, এর অনুমতি আছে বটে, কিন্তু ব্যবহার না করাই বাঞ্ছনীয়।"},{"1":"ওযূ","2":"ওযূ\n\nনিয়্যত: ইমামবৃন্দ (রহ:) ঐকমত্য পোষণ করেন যে শুচিতার সকল আমল, যেমন গোসল, ওযূ ও তাএয়াম্মুমের জন্যে নিয়্যত তথা উদ্দেশ্য (নির্ধারণ) করা বাধ্যতামূলক। কেবল নিয়্যতের দ্বারাই পবিত্রতা সিদ্ধ হয়ে থাকে। তবে কথিত আছে যে ইমাম আবূ হানীফা (রহ:) বলেছেন নিয়্যত শুধু তাএয়াম্মুমের ক্ষেত্রেই জরুরি। নিয়্যত অন্তরে হলেও মুখে তা উচ্চারণ করা উত্তম, যদিও ইমাম মালেক (রহ:) বলেন যে তা জোরে উচ্চারণ করা অপছন্দনীয় (মকরুহ)। নিয়্যত অন্তরে সীমাবদ্ধ রাখার বেলায় ইমামবৃন্দ (রহ:) অবশ্য একমত হয়েছেন।\n\nবাসমালা, হাত ধোয়া ইত্যাদি: ওযূ করার সময় বাসমালা (বিসমিল্লাহ পাঠ) মোস্তাহাব তথা প্রশংসনীয়, তবে বাধ্যতামূলক নয়। পবিত্রতার আগে হাত ধোয়াও মোস্তাহাব, তবে বাধ্যতামূলক নয়। বর্ণিত আছে যে ইমাম আহমদ (রহ:) এটাকে রাতে ঘুমোনোর পরে বাধ্যতামূলক করেন, কিন্তু দিনে নয়। সর্ব-ইমাম মালেক (রহ:) ও শাফেঈ (রহ:)-এর মতে ওযূ ও গোসলের সময় নাকে পানি নিয়ে ফেলে দেয়া সুন্নাত। ইমাম আহমদ ইবনে হাম্বল (রহ:) বলেন এটা বাধ্যতামূলক। ইমামমণ্ডলী (রহ:) ঐকমত্য পোষণ করেন যে ঘন দাড়ির মধ্যে ওযূর পানি প্রবেশ করানো সুন্নাত।\n\nমুখমণ্ডল ও হাত: তিনজন ইমামের (রহ:) মতে মুখমণ্ডলের মধ্যে অন্তর্ভুক্ত স্বাভাবিক চুলের গোড়া হতে দাড়ির শেষপ্রান্ত পর্যন্ত, এবং এক কান থেকে আরেক কান। ইমাম মালেক (রহ:) বলেন দাড়ির চুল ও কানের মাঝখানে যা আছে, তা মুখের অংশ নয় এবং তা ওযূ’তে ধোয়ার প্রয়োজন নেই। তবে কনুইগুলো হাতের অংশ হিসেবে ওযূ‘তে বিবেচিত হবে।\n\nমাথা মসেহ করা (মোছা): ইমাম শাফেঈ (রহ:) বলেন ওযূ’তে যে কোনো উপায়ে মাথা মসেহ করা, যাকে ‘মোছা’ বলা যায়, তা-ই যথেষ্ট হবে। সর্ব-ইমাম মালেক (রহ:) ও আহমদ (রহ:) বলেন সম্পূর্ণ মাথা-ই মসেহ করতে হবে। ইমাম আবূ হানীফা (রহ:) বলেন মাথার এক-চতুর্থাংশ অন্তত তিনটি আঙ্গুল দ্বারা মসেহ করতে হবে; এমতাবস্থায় এমন কি দুই আঙ্গুল দ্বারা গোটা মাথা মসেহ করলেও তা যথেষ্ট হবে না। সর্ব-ইমাম আবূ হানীফা (রহ:), মালিক (রহ:) ও শাফেঈ (রহ:)-এর মতানুযায়ী ওজর (কারণ) ছাড়া মাথার পরিবর্তে পাগড়ি (টুপি)-এর ওপর মসেহ করার কোনো অনুমতি নেই। ইমাম আহমদ (রহ:) অবশ্য বলেন এর অনুমতি আছে, তবে শর্ত এই যে পাগড়ির কিয়দংশ চোয়ালের নিচে (ঝুলে) থাকতে হবে। তিনি আরো বলেন কোনো মহিলা গলায় (ফিতা দিয়ে) বাঁধা গলবস্ত্রের ওপরে মসেহ করতে পারবেন। সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:) অভিমত ব্যক্ত করেন যে মাথা একবার মসেহ করাই সুন্নাহ। ইমাম শাফেঈ (রহ:) অবশ্য বলেন এই মসেহ তিনবার করতে হবে।\n\nকান ও ঘাড়: সর্ব-ইমাম আবূ হানীফা (রহ:), মালেক (রহ:) ও আহমদ (রহ:)-এর দৃষ্টিতে কানগুলো মাথার অংশ এবং তাই সেগুলো মসেহ করাও সুন্নাত। ইমাম শাফেঈ (রহ:) অবশ্য বলেন যে মাথা মসেহ করার পর নতুন পানি দ্বারা কানগুলো মসেহ করা সুন্নাত। সর্ব-ইমাম আবূ হানীফা (রহ:), মালেক (রহ:) ও আহমদ (রহ:) একটি বিবৃতিতে বলেন যে তা একবার করা সুন্নাত। তবে ইমাম শাফেঈ (রহ:) এটা তিনবার করার পক্ষে মত দেন, যেটা ইমাম আহমদ (রহ:) হতে বর্ণিত আরেকটি মতেও সমর্থিত হয়েছে। ইমাম আবূ হানীফা (রহ:) বলেন ওযূ’তে মাথা মসেহ করা নফল (অতিরিক্ত আমল)। সর্ব-ইমাম মালেক (রহ:) ও শাফেঈ (রহ:) অভিমত ব্যক্ত করেন যে এটা সুন্নাহ নয়, যদিও কতিপয় শাফেঈ ও হাম্বলী মযহাবের অন্তর্গত (উত্তরসূরী) ইমাম বলেন যে এটা সুন্নাত।\n\nপা: ইমামবৃন্দ (রহ:) সার্বিকভাবে একমত যে সক্ষমতার শর্তসাপেক্ষে ওযূ’তে পা ধোয়া বাধ্যতামূলক। ইমাম আহমদ (রহ:) হতে বর্ণিত যে তিনি বলেন, পা মসেহ করার অনুমতি রয়েছে এবং কোনো ব্যক্তি পা ধোয়া বা মসেহ করার মধ্যে যে কোনোটিকে বেছে নিতে পারেন।\n\nওযূ’র ক্রম ও ধারাবাহিকতা রক্ষা: সর্ব-ইমাম আবূ হানীফা (রহ:) ও মালেক (রহ:) বলেন যে ওযূ’র ক্রম বাধ্যতামূলক নয়, কিন্তু সর্ব-ইমাম শাফেঈ (রহ:) ও আহমদ (রহ:) এটাকে বাধ্যতামূলক বলেছেন। ইমাম আবূ হানীফা (রহ:)-এর মতে ওযূ’র ধারাবাহিকতা রক্ষা করা সুন্নাত, কিন্তু ইমাম মালেক (রহ:) এটাকে বাধ্যতামূলক বলেছেন। এই বিষয়ে ইমাম শাফেঈ (রহ:) হতে দুটি মত ব্যক্ত হয়েছে, যার মধ্যে নির্ভরযোগ্যটিতে একে সুন্নাত বলা হয়েছে। ইমাম আহমদ (রহ:)-এর প্রসিদ্ধ সিদ্ধান্ত হচ্ছে এটা বাধ্যতামূলক। তাঁরা সবাই একমত যে ওযূ’র পরে হাতপা শুকানো মোস্তাহাব নয়, আবার অপছন্দনীয় (মকরুহ)-ও নয়। ওযূ অবস্থায় যে কোনো এবাদত করা জায়েয (বৈধ) যতোক্ষণ না ওযূ ভাঙ্গে।"},{"1":"গোসল","2":"গোসল\n\nগোসলের কারণ: আয়েম্মা-এ-মযাহিব (চার মযহাবের ইমামবৃন্দ) একমত যে কোনো পুরুষ ও নারী যখন সহবাস করে এবং উভয়ের যৌনাঙ্গ মিলিত হয়, গোসল তখন দুজনেরই জন্যে ফরয (বাধ্যতামূলক) হয়, এমন কি পুরুষটির বীর্যপাত না হলেও তা ফরয। ইমাম শাফেঈ (রহ:)-এর দৃষ্টিতে বীর্যপাত হলেই গোসল করা ফরয, যদিও বা তা (যৌন)-তৃপ্তিসহ না হয়ে থাকে। তবে সর্ব-ইমাম আবূ হানীফা (রহ:) ও মালেক (রহ:) বলেন যে (যৌন)-তৃপ্তি সহকারে বীর্যপাত হলেই কেবল গোসল বাধ্যতামূলক হবে। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অভিমত ব্যক্ত করেন যে কেউ ‘জানাবত’ (সহবাসোত্তর অপবিত্রতা) অবস্থায় গোসল করার পরও বীর্য বের হলে তা প্রস্রাবের মতোই গণ্য হবে এবং এর জন্যে আবার গোসলের প্রয়োজন হবে না। ইমাম শাফেঈ (রহ:) ভিন্নমত পোষণ করে বলেন যে ওই অবস্থায় গোসল একদম বাধ্যতামূলক। ইমাম মালেক (রহ:) অবশ্য বলেন গোসল মোটেও বাধ্যতামূলক নয়। ইমাম শাফেঈ (রহ:) বলেন যে বীর্য সবেগে বের না হলেও গোসল বাধ্যতামূলক, কিন্তু সর্ব-ইমাম আবূ হানীফা (রহ:), মালেক (রহ:) ও আহমদ (রহ:) ভিন্নমত পোষণ করে বলেন তা প্রয়োজনীয় নয়। ইমামবৃন্দের দৃষ্টিতে পুরুষাঙ্গ হতে বীর্যস্খলন হলেই কেবল গোসল বাধ্যতামূলক হয়; তবে এর ব্যতিক্রম দৃষ্টিভঙ্গি ইমাম আহমদ (রহ:)-এর, যিনি বলেন কেউ যদি বুঝতে পারে বা দেখতে পায় অথবা অনুভব করে যে মূত্রনালির মধ্যে বীর্য সঞ্চালন হয়েছে, তাহলে তাকে অবশ্যই গোসল করতে হবে, এমন কি বীর্য না বের হলেও তা তাকে করতে হবে। কোনো অবিশ্বাসী ব্যক্তি মুসলমান হলে তাকে সর্ব-ইমাম মালেক (রহ:) ও আহমদ (রহ:)-এর মতানুযায়ী অবশ্যই গোসল করতে হবে। সর্ব-ইমাম আবূ হানীফা (রহ:) ও শাফেঈ (রহ:) অবশ্য বলেন যে এটা স্রেফ মোস্তাহাব (প্রশংসনীয়)।\n\nগোসলে শরীর ঘষা: ‘জানাবত’ অবস্থায় গোসল দেয়ার সময় সারা শরীর ঘষে ধোয়াটা ইমামবৃন্দের মতে মোস্তাহাব, ব্যতিক্রম ইমাম মালেক (রহ:) যিনি এটাকে বাধ্যতামূলক বলে মত প্রকাশ করেন।\n\nপরিত্যক্ত পানি: ইমামবৃন্দ একমত যে কারো ‘জানাবত’ বা ঋতুশ্রাব অবস্থায় গোসল ও ওযূর পরিত্যক্ত পানি দ্বারা ওযূ করাতে কোনো ক্ষতি নেই, তবে ইমাম আহমদ ইবনে হাম্বল (রহ:) বলেন কোনো পুরুষের জন্যে সাধারণত দেখার অনুমতি নেই এমন নারীর রেখে যাওয়া অবশিষ্ট পানি দ্বারা সে ওযূ করতে পারবে না। ইমাম আহমদ (রহ:) অবশ্য একমত হন যে কোনো নারীর জন্যে অপরাপর পুরুষ বা নারীর রেখে যাওয়া পানি দ্বারা ওযূ করা অনুমতিপ্রাপ্ত। কোনো নারীর ‘জানাবত’ অবস্থায় ঋতুশ্রাব আরম্ভ হলে ইমামবৃন্দ একমত হন যে একটি গোসল দ্বারাই ঋতুশ্রাব ও ‘জানাবত’ হতে পবিত্রতা সে লাভ করতে পারবে।\n\n’জানাবতে’ নিষিদ্ধ বিষয়: ইমামবৃন্দের সর্বসম্মতি অনুযায়ী, ‘জানাবত’ অবস্থায় কেউ কুরআন মজীদের কপি বহন করতে পারবে না, স্পর্শ-ও করতে পারবে না। আর সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে কুরআন মজীদের কোনো অংশ-ও সে তেলাওয়াত করতে পারবে না। অবশ্য ইমাম আবূ হানীফা (রহ:) একটি আয়াতের অংশবিশেষ এবং ইমাম মালেক (রহ:) একটি বা দুটি আয়াত পাঠের অনুমতি দেন।"},{"1":"তাএয়াম্মুম","2":"তাএয়াম্মুম\n\nইমামবৃন্দের সর্বসম্মতি অনুযায়ী, পানির অনুপস্থিতিতে অথবা তা ব্যবহারে শঙ্কা থাকলে মাটি দ্বারা‘তাএয়াম্মুম’ করার অনুমতি আছে।\n\nযা মাটি বলে গণ্য: মাটি বলতে কী বোঝানো হয়েছে, তা নিয়ে ইমামবৃন্দের মাঝে মতভেদ বিদ্যমান। সর্ব-ইমাম শাফেঈ (রহ:) ও আহমদ (রহ:) বলেন যে এটা ধুলো; আর খাঁটি মাটি কিংবা বালি যার মধ্যে কিছু ধুলো আছে, কেবল তা দ্বারাই তাএয়াম্মুম করা অনুমতিপ্রাপ্ত। সর্ব-ইমাম আবূ হানীফা (রহ:) ও মালেক (রহ:) অবশ্য বলেন, এর মানে ভূ-পৃষ্ঠের উপরিভাগ, আর তাই মাটি এবং ওর কিয়দংশ দ্বারা তাএয়াম্মুম করা যাবে, এমন কি তা হতে পারে কোনো ধুলোবিহীন পাথর কিংবা বালিহীন ধূলি।\n\nপানির অন্বেষণ: সর্ব-ইমাম মালেক (রহ:) ও শাফেঈ (রহ:) অভিমত ব্যক্ত করেন যে পানি তালাশ করা তাএয়াম্মুমের জন্যে একটি পূর্বশর্ত। ইমাম আবূ হানীফা (রহ:) দ্বিমত পোষণ করে বলেন তা নয়; অপরদিকে ইমাম আহমদ (রহ:)-এর এই ব্যাপারে দুটি মত, যার মধ্যে নির্ভরযোগ্যটি এটাকে (পানির খোঁজ করাকে) প্রয়োজনীয় বলে রায় দেয়। তাঁরা সবাই একমত যে ‘জানাবত’ অবস্থায় কারো জন্যে তাএয়াম্মুম করা অনুমতিপ্রাপ্ত। অধিকন্তু, মুসাফির তথা ভ্রমণকারীর জন্যে পানীয় জল নিঃশেষ হবার শঙ্কায় তা সংরক্ষণের উদ্দেশ্যে তাএয়াম্মুম করা বৈধ।\n\nহাতযুগল ও পা-যুগল: তাএয়াম্মুমে হাতের কনুইগুলো পর্যন্ত মোছা জরুরি বলে ইমাম আবূ হানীফা (রহ:) ও ইমাম শাফেঈ (রহ:)-এর মযহাবের অনুগামী পরবর্তী ইমামবৃন্দের অভিমত। সর্ব-ইমাম মালেক (রহ:) ও আবূ হানীফা (রহ:) বলেন যে হাতের কনুইগুলো পর্যন্ত মোছা মোস্তাহাব এবং কব্জিগুলো মোছা বাধ্যতামূলক।\n\nপানির খোঁজ পাওয়া: ইমামমণ্ডলী ঐকমত্য পোষণ করেন যে কেউ তাএয়াম্মুম করে নামায পড়া আরম্ভ করার আগে পানি খুঁজে পেলে তার এই তাএয়াম্মুম বহাল থাকবে না এবং তাকে পানি ব্যবহার করতে হবে (ওযূর জন্যে)। তবে কেউ নামায শুরু করার পর পানির সন্ধান পেলে কী হবে, এ প্রশ্নে ইমামবৃন্দ ভিন্ন ভিন্ন মত পোষণ করেন। ইমাম শাফেঈ (রহ:) বলেন, ওই ব্যক্তির নামায যদি এমন হয় যে সেটার বাধ্যবাধকতা (ফরযিয়ত) তাএয়াম্মুম দ্বারা পালিত হয়ে যায়, যেমনটি সে সফরের মধ্যে থাকলে, তাহলে তার নামায বাতিল হবে না এবং সে নামায চালিয়ে যেতে পারবে; তবে নামায বন্ধ করে ওযূ করাই শ্রেয়তর হবে। ইমাম মালেক (রহ:) বলেন, ওই ব্যক্তির নামায চালিয়ে যাওয়া উচিত এবং বন্ধ না করাই উচিত। কেননা, তা নির্ভরযোগ্য। ইমাম আবূ হানীফা (রহ:) অভিমত ব্যক্ত করেন যে ওই ব্যক্তির তাএয়াম্মুম বাতিল হয়ে যাবে এবং তাই তাকে নামায বন্ধ করে পানি দ্বারা ওযূ করতে হবে; তবে এর ব্যতিক্রম কেবল জানাযা ও দুই  ঈদের নামায। ইমাম আহমদ (রহ:) বলেন যে এই পরিস্থিতিতে তার নামায একদম বাদ হয়ে যাবে। তাঁরা অবশ্য একমত হন যে নামাযশেষে কেউ পানি খুঁজে পেলে তাকে তা পুনরায় পড়ার প্রয়োজন নেই, এমন কি ওয়াক্ত বা নামাযের সময় অবশিষ্ট থাকলেও দরকার নেই।\n\nতাএয়াম্মুমের সময়কাল: সর্ব-ইমাম শাফেঈ (রহ:), মালেক (রহ:) ও আহমদ (রহ:) বলেন, ঘরে কিংবা বাইরে সফরের মধ্যে, এক তাএয়াম্মুম দ্বারা দুইটি (ওয়াক্তের) ফরয নামায একত্রে পড়ার কোনো অনুমতি-ই নেই। ইমাম আবূ হানীফা (রহ:) অবশ্য বলেন, তাএয়াম্মুম ওযূর মতোই, আর তাই এটা না ভাঙ্গা কিংবা পানি না পাওয়া পর্যন্ত টিকে থাকবে। সর্ব-ইমাম মালেক (রহ:), শাফেঈ (রহ:) ও আহমদ (রহ:) নামাযের ওয়াক্তের আগে তাএয়াম্মুম করার অনুমতি দেননি। পক্ষান্তরে, ইমাম আবূ হানীফা (রহ:) বলেন যে এর অনুমতি আছে।\n\nনিয়্যত: ইমামমণ্ডলী একমত যে তাএয়াম্মুম জায়েয হওয়ার পূর্বশর্ত হচ্ছে নিয়্যত (উদ্দেশ্য নির্ধারণ); অধিকন্তু এতে অশুচিতা দূর হয় না, স্রেফ নামায পড়ার অনুমতি থাকে। ইমাম আবূ হানীফা (রহ:) হতে এ কথা বর্ণিত আছে যে তিনি বলেন, তাএয়াম্মুম কারো অশুচিতা অপসারণ করে এবং যারা ওযূকারী ও যারা তাএয়াম্মুমকারী, তাদের উভয়কেই সে নামাযে ইমামতি করতে পারবে।\n\nঅসুস্থতা: ইমামবৃন্দের মাঝে এবিষয়ে কোনো মতপার্থক্য নেই যে কেউ (ওযূতে) পানি ব্যবহারের ফলে মৃত্যুর আশঙ্কা করলে তা ব্যবহার না করার এবং তাএয়াম্মুম করার অনুমতি পাবে। কেউ নিজ রোগ-ব্যাধি বৃদ্ধির, অথবা আরোগ্য বিলম্বিত হওয়ার, কিংবা প্রাণঘাতী নয় এমন রোগের আশঙ্কা করলে, সর্ব-ইমাম মালেক (রহ:) ও আবূ হানীফা (রহ:) তাকে তাএয়াম্মুমের অনুমতি দেন। এটা ইমাম শাফেঈ (রহ:)-এরও পছন্দকৃত মত। অবশ্য ইমাম আহমদ (রহ:) বলেন, সে যতোটুকু সম্ভব (পানি দ্বারা) ধুয়ে নেবে, আর বাকিটুকু তাএয়াম্মুম করবে।\n\n \n\nআঘাতজনিত ক্ষত ও ভাঙ্গা হাত-পা: কারো আঘাতজনিত ক্ষত বা (হাড়) ভাঙ্গা অথবা হাত/পায়ে জখম থাকলে এবং তা জোড়া লাগার জন্যে কাঠ (শক্তভাবে) বাঁধা থাকলে, আর তা অপসারণের দরুন সে মৃত্যুর আশঙ্কা করলে, এমতাবস্থায় ইমাম শাফেঈ (রহ:) রায় দেন যে লোকটি ওই কাঠের ওপর মসেহ করতে পারবে এবং মসেহ’র ক্ষেত্রে তাএয়াম্মুমকে যুক্ত করতে পারবে। সর্ব-ইমাম আবূ হানীফা (রহ:) ও মালেক (রহ:) বলেন, শরীরের একাংশ সুস্থ এবং অপর অংশ আঘাতগ্রস্ত হলে, আর বেশির ভাগ শরীর সুস্থ হলে, (নির্দিষ্ট) ওই হাত/পা ছাড়া সমস্ত অংশ-ই ধুতে হবে; যদিও পানি দ্বারা মসেহ করাটাই প্রশংসিত (মোস্তাহাব) আমল। কিন্তু যদি অধিকাংশ শরীর আক্রান্ত হয়, তাহলে তাএয়াম্মুুম করতে হবে এবং জখমপ্রাপ্ত হাত/পা মসেহ করা উচিত হবে না। ইমাম আহমদ (রহ:) অবশ্য বলেন, সুস্থ অংশগুলো ধুতে হবে এবং আঘাতের অংশে তাএয়াম্মুম করতে হবে। কেউ হাড়ের সাথে শক্তভাবে বাঁধা কাঠের ওপরে মসেহ করে নামায পড়লে তা পুনরায় পড়া উচিত হবে না; তবে ইমাম শাফেঈ (রহ:)-এর মতানুযায়ী এর ব্যতিক্রম শুধু তখন-ই হবে, যখন ওই কাঠটি অপবিত্র অবস্থায় দেহে বসানো হয় এবং তা অপসারণ করা অসম্ভব হয়।\n\n \n\nকয়েদখানায় আটক অবস্থা: কেউ জেলখানায় আটক এবং পানি সংগ্রহ করতে অপারগ হলে সর্ব-ইমাম মালেক (রহ:) ও আহমদ (রহ:)-এর মতানুযায়ী তার তাএয়াম্মুম করা ও নামায পড়া উচিত; আর তাকে পুনরায় তা পড়তে হবে না। অবশ্য ইমাম আবূ হানীফা (রহ:) হতে দুটি মত এখানে পাওয়া যায়: এর প্রথমটি হলো, কয়েদখানা ত্যাগ বা পানি খুঁজে পাওয়ার আগে তার নামায পড়া উচিত হবে না; দ্বিতীয় মতটি ব্যক্ত করে যে তার নামায পড়া উচিত এবং পরে আবার পড়া উচিত। এটা ইমাম শাফেঈ (রহ:)-এরও অভিমত।\n\n \n\nপানি বা মাটির দুষ্প্রাপ্যতা: কেউ পানি বা মাটি খুঁজে না পেলে এবং নামাযের ওয়াক্ত আগত হলে ইমাম আবূ হানীফা (রহ:) বলেন যে পানি বা মাটি না পাওয়া পর্যন্ত তার নামায পড়া উচিত নয়। অবশ্য ইমাম মালেক (রহ:) হতে এক্ষেত্রে  তিনটি মত পাওয়া যায়: এর মধ্যে একটি ইমাম আবূ হানীফা (রহ:)-এর মতেরই অনুরূপ; দ্বিতীয়টি ব্যক্ত করে সে যেমন আছে তেমন অবস্থাতেই নামায পড়ে নেবে, আর পানি বা মাটি পাওয়ামাত্র নামায আবার পড়বে; এটা ইমাম শাফেঈ (রহ:)-এরও পছন্দকৃত মত এবং ইমাম আহমদ (রহ:) হতে বর্ণিত একটি মত। তবে ইমাম আহমদ (রহ:)-এর আরেকটি মত বিদ্যমান, আর তা হচ্ছে তাকে নামায পড়তে হবে এবং তা পুনরায় পড়তে হবে না। এই মতটি ইমাম মালেক (রহ:)-এর তৃতীয় দৃষ্টিভঙ্গিও বটে। শরীরে যদি কিছু অপবিত্রতা থাকে, আর তা অপসারণে পানি পাওয়া না যায়, তাহলে প্রথাগত অপবিত্রতার ক্ষেত্রে যে পন্থা অবলম্বন করা হয় ঠিক তেমনিভাবে তাএয়াম্মুম করতে হবে, আর এক্ষেত্রে ইমাম আহমদ (রহ:) অভিমত ব্যক্ত করেন যে নামায পুনরায় পড়ার প্রয়োজন হবে না। অবশ্য ইমাম আবূ হানীফা (রহ:) বলেন যে কোনো অপবিত্রতা হতে শুচিতা প্রাপ্ত না হওয়া পর্যন্ত নামায পড়া অনুচিত। তবে ইমাম শাফেঈ (রহ:) বলেন নামায পড়া উচিত এবং এরপর তা পুনরায় পড়ে নিতে হবে।\n\nপদ্ধতি: ইমামমণ্ডলী তাএয়াম্মুম কীভাবে করতে হবে সে বিষয়ে একে অপরের সাথে ভিন্নমত পোষণ করেন। ইমাম আবূ হানীফা (রহ:) বলেন মাটিকে দুবার ছুঁতে হবে: মুখমণ্ডলের জন্যে একবার, আর হাতযুগল ও পাযুগলের জন্যে একবার। ইমাম শাফেঈ (রহ:) হতে সবচেয়ে নির্ভরযোগ্য মতটি ইমাম আবূ হানীফা (রহ:)-এরই অনুরূপ। সর্ব-ইমাম মালেক (রহ:) ও আহমদ ইবনে হাম্বল (রহ:) বলেন যে মুখমণ্ডল ও হাতযুগলের জন্যে একবার মাটি স্পর্শ করাই যথেষ্ট, যার মধ্যে হাতের আঙ্গুলগুলোর ভেতরের অংশ মুখের জন্যে এবং হাতের তালুযুগলের ভেতরের অংশ হাতযুগলের জন্যে ব্যবহৃত হবে। অবশ্য ইমাম মালেক (রহ:) দুবার স্পর্শকে পছন্দ করেন।"},{"1":"চামড়ার মোজার ওপর মসেহ","2":"চামড়ার মোজার ওপর মসেহ\n\nসফরের মধ্যে চামড়াজাত মোজার ওপর মসেহ করাটা মুসলমানবৃন্দের ঐকমত্য অনুসারে জায়েয (অনুমতিপ্রাপ্ত); খারেজী গোষ্ঠী ছাড়া কেউই এটা অস্বীকার করে না। ইমাম-মণ্ডলী একমত যে কোথাও বসবাসের সময়েও একাজের অনুমতি রয়েছে, ব্যতিক্রম শুধু ইমাম মালেক (রহ:) হতে একটি বর্ণনা।\n\nসময়সীমা: সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:)-এর দৃষ্টিতে মোজার ওপর মসেহ করার নির্দিষ্ট সময়সীমা রয়েছে, যা সফরকারীর জন্যে তিনটি দিন ও রাত এবং কোথাও বসবাসকারীর জন্যে একটি দিন ও একটি রাত। ইমাম মালেক (রহ:) অবশ্য বলেন যে এর কোনো সময়সীমা নেই, আর এটা (মোজা) পরিধানকারী যে কেউ-ই সফর বা বসবাসরত অবস্থায় এর ওপর মসেহ করতে পারবেন, যতোক্ষণ না তিনি তা অপসারণ করতে চান, কিংবা জুনুব (বীর্যপাতজনিত অশুচি) হন।\n\nযা যা মসেহ করতে হয়: মোজার ওপর ও নিচে মসেহ করা হলো সুন্নাহ, যদিও ইমাম আহমদ (রহ:) বলেন যে কেবল উপরিভাগ মসেহ করাই সুন্নাহ। ইমামবৃন্দের সর্বসম্মতি অনুযায়ী, কেউ শুধু উপরিভাগ মসেহ করলে যথেষ্ট হবে; কিন্তু স্রেফ নিচের অংশ মসেহ করলে পর্যাপ্ত হবে না। মসেহ কীভাবে করতে হয়, এব্যাপারে অবশ্য ইমাম-মণ্ডলীর মাঝে মতপার্থক্য আছে। ইমাম আবূ হানীফা (রহ:) বলেন তিন বা ততোধিক আঙ্গুল ব্যবহার করলেই কেবল গ্রহণযোগ্য হবে। ইমাম শাফেঈ (রহ:) বলেন মসেহ বলতে যা কিছু বোঝায়, তা হলেই যথেষ্ট হবে। ইমাম আহমদ (রহ:) অধিকাংশটুকু মসেহ হলেই পর্যাপ্ত হবে বলে মত প্রকাশ করেন। অপরদিকে ইমাম মালেক (রহ:) মনে করেন, সম্পূর্ণটুকু মসেহ করা বাধ্যতামূলক। তাঁরা ঐকমত্য পোষণ করেন যে মোজা একবার মসেহ করাই যথেষ্ট; আর যদি একটি মোজা অপসারিত হয়, তাহলে অপরটিও অপসারণ করা জরুরি।\n\nছিদ্র: (পায়ের) গোড়ালির গাঁটের নিচে মোজায় ছোট ছিদ্র থাকলে এবং এর ফাঁক দিয়ে পায়ের সামান্য কিছু অংশ দৃশ্যমান হলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মাযহাবগুলোর পরবর্তী যুগের সিদ্ধান্ত অনুযায়ী মসেহ করার কোনো অনুমতি নেই। ইমাম মালেক (রহ:) বলেন যে ছিদ্র যদি বড় না হয়, তাহলে মোজার ওপর মসেহ করা অনুমতিপ্রাপ্ত। ইমাম আবূ হানীফা (রহ:) মত প্রকাশ করেন যে ছিদ্রটি যদি তিন আঙ্গুল পরিমাণ বড় হয়, তাহলে মসেহ করার অনুমতি নেই। এর চেয়ে কম হলে অনুমতি আছে।\n\nমোজা অপসারণ: কেউ ওযূ অবস্থায় মসেহ করার সময় যদি মোজা অপসারণ করে ফেলে, তাহলে ইমাম আবূ হানীফা (রহ:)-এর এবং ইমাম শাফেঈ (রহ:)-এর মযহাবের সবচেয়ে জোরালো একটি ফিক্কহী সিদ্ধান্ত হচ্ছে তাকে অবশ্যই তার পা ধুতে হবে; মোজা অপসারণের পর দীর্ঘ বা অল্প যতোটুকু সময়-ই অতিবাহিত হোক না কেন, তা ধর্তব্য হবে না। সর্ব-ইমাম আহমদ (রহ:) ও মালেক (রহ:) বলেন যে তাকে তার পা অবিলম্বে ধুতে হবে।"},{"1":"ঋতুস্রাব","2":"ঋতুস্রাব: ইমাম-মণ্ডলী এব্যাপারে ঐকমত্য পোষণ করেন, যে নারীর ঋতুস্রাব বিরাজমান তার জন্যে নামায পড়া বাধ্যতামূলক নয় এবং নামায ক্বাযা পড়ারও কোনো দরকার নেই। এরকম অবস্থায় কা’বা শরীফের তওয়াফ ও মসজিদে অবস্থান তাদের জন্যে হারাম; আর এই মাসিক ঋতুস্রাব শেষ না হওয়া পর্যন্ত তাদের সাথে সহবাস করাও (তাদের নিজ নিজ স্বামীর জন্যে) হারাম।\n\nন্যূনতম ও সবচেয়ে বেশি বয়স: সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর মতানুযায়ী ঋতুস্রাব হতে পারে এমন বয়সী মেয়ের ন্যূনতম বয়স ৯ বছর, আর এটা ইমাম আবূ হানীফা (রহ:)-এর পছন্দকৃত বয়স-ও। তবে তাঁরা রজোবন্ধ/ঋতুজরা হওয়ার কোনো নির্র্দিষ্ট সময়কাল আছে কি না, সে বিষয়ে ভিন্ন ভিন্ন মত পোষণ করেন। ইমাম আবূ হানীফা (রহ:) বলেন এর সময়কাল ৬০ বছর (আরবে) এবং অন্যত্র ৫৫ বছর। সর্ব-ইমাম মালেক (রহ:) ও শাফেঈ (রহ:) অবশ্য বলেন এর কোনো সময়সীমা নেই এবং শীত ও উষ্ণ আবহাওয়ার বিভিন্ন দেশে (প্রাকৃতিক বৈচিত্র্য অনুযায়ী) যে রীতি ক্রিয়াশীল, তা-ই ধর্তব্য হবে। তবে ইমাম আহমদ (রহ:)-এর তিনটি মত এক্ষেত্রে বিদ্যমান, যা ৫০ থেকে ৬০ বছর পর্যন্ত ব্যাপ্ত।\n\nঋতুস্রাবের ন্যূনতম ও সর্বোচ্চ মেয়াদকাল: সর্ব-ইমাম শাফেঈ (রহ:) ও আহমদ ইবনে হাম্বল (রহ:) বিবেচনা করেন ঋতুস্রাবের সবচেয়ে কম সময়কাল এক দিন ও এক রাত; আর সর্বোচ্চ মেয়াদ ১৫ দিন ও রাত। ইমাম আবূ হানীফা (রহ:) অবশ্য বলেন যে ন্যূনতম মেয়াদ হচ্ছে ৩ দিন এবং সর্বোচ্চ ১০ দিন। তবে ইমাম মালেক (রহ:) বলেন এর কোনো ন্যূনতম মেয়াদ নেই, যা এক ঘণ্টার মতো কম সময়-ও হতে পারে; তাঁর মতে, সর্বোচ্চ মেয়াদকাল ১৫ দিন। সর্ব-ইমাম আবূ হানীফা (রহ:) ও শাফেঈ (রহ:)-এর মতে, দুইটি মাসিকের মধ্যবর্তী পবিত্রতার ন্যূনতম সময়কাল ১৫ দিন; অপরদিকে ইমাম আহমদ (রহ:)-এর দৃষ্টিতে এর মেয়াদ ১৩ দিন। ইমাম মালেক (রহ:) বলেন যে এই দুইয়ের মাঝে কোনো নির্দিষ্ট সময়কাল সম্পর্কে তিনি জানেন না, তবে তাঁর মযহাবের অন্তর্গত কতিপয় ইমাম এটাকে ১০ দিন বলে মত প্রকাশ করেন। তাঁরা সবাই অবশ্য একমত হন যে এর কোনো সর্বোচ্চ সময়সীমা নেই।\n\nঋতুস্রাব চলাকালীন ও তৎপরবর্তী সময়ে সহবাস: ঋতুস্রাবসম্পন্না স্ত্রীর সাথে আনন্দ কেবল কোমর-বন্ধনীর ওপরেই করা যাবে, নাভি হতে হাঁটু পর্যন্ত হারাম। এটাই সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)-এর দৃষ্টিভঙ্গি। তবে সর্ব-ইমাম আহমদ ইবনে হাম্বল (রহ:), (হানাফী মযহাবের অন্তর্গত ইমাম) মুহাম্মদ শায়বানী (রহ:) এবং কতিপয় মালেকী ও শাফেঈ মযহাবের অন্তর্গত ইমাম বলেন যে আনন্দ করা অনুমতিপ্রাপ্ত/বৈধ, কেবল যৌনাঙ্গ ব্যতিরেকে। তবে কোনো ব্যক্তি পূর্ণ সহবাস করলে ইমাম আবূ হানীফা (রহ:) ও শাফেঈ মযহাবের পরবর্তী ইমাম-মণ্ডলী এবং ইমাম আহমদ (রহ:) বলেন সে ব্যক্তিকে আল্লাহর কাছে ক্ষমা প্রার্থনা করে তওবা করতে হবে, আর এতে সে মাফ পাবে। কিন্তু ইমাম শাফেঈ (রহ:) বলেন (কাফফারাস্বরূপ) ওই ব্যক্তির উচিত যৌনাঙ্গের জন্যে এক দিনার (মুদ্রা) ও গুহ্যদ্বারের জন্যে অর্ধ দিনার দান-সদকাহ করা। স্ত্রীর মাসিক বন্ধ এবং তা সর্বোচ্চ মেয়াদ পার হলেও সে গোসল না করা পর্যন্ত সহবাস করার কোনো অনুমতি নেই। এব্যাপারে ইমামবৃন্দের মাঝে প্রায় পূর্ণ ঐকমত্য প্রতিষ্ঠিত হয়েছে। ইমাম আবূ হানীফা (রহ:) বলেন, সর্বোচ্চ সময়কাল অতিক্রান্ত হলে গোসলের আগে সহবাস করা যাবে। কিন্তু মাসিকের সর্বোচ্চ মেয়াদের আগে তা বন্ধ হলে স্ত্রীর গোসলের আগে কিংবা কোনো নামাযের ওয়াক্ত এসে চলে যাওয়ার আগে সহবাস অনুমতিপ্রাপ্ত নয়। ইমাম মালেক (রহ:) অভিমত ব্যক্ত করেন যে স্ত্রীর গোসল না করা পর্যন্ত সহবাস করার কোনো অনুমতি-ই নেই।\n\nগর্ভকালে ঋতুস্রাব:  গর্ভবতী নারীর ঋতুস্রাব হতে পারে কি না, সে বিষয়ে ইমাম-মণ্ডলীর মাঝে মতানৈক্য রয়েছে। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন যে গর্ভবতী নারী তা পারে না। অবশ্য ইমাম শাফেঈ (রহ:) হতে এব্যাপারে দুটি মত বর্ণিত হয়েছে, যার মধ্যে সবচেয়ে সম্ভাব্য মতটি হলো গর্ভবতী নারী তা পারে।\n\nঅনিয়মিত ঋতুস্রাব: কোনো নারীর অনিয়মিত ঋতুস্রাবের ব্যাপারে ইমাম-মণ্ডলী পরস্পর ভিন্নমত পোষণ করেন। ইমাম আবূ হানীফা (রহ:) বলেন যে ওই নারীর নিয়মিত মাসিক ঋতুস্রাব হয়ে থাকলে সে তদনুযায়ী (সংশ্লিষ্ট শরঈ) নিয়মকানুন মেনে চলবে, নচেৎ (ঋতুস্রাবের) ন্যূনতম সময়কাল অনুযায়ী তা মেনে চলবে। ইমাম মালেক (রহ:) অবশ্য বলেন যে স্বাভাবিক মেয়াদকাল মূল বিষয় নয়, বরং (এব্যাপারে) পার্থক্য করার ক্ষমতাই আসল জিনিস। ওই নারী যদি পার্থক্য করতে পারে তার মাসিক হচ্ছে কি না, তাহলে সে তা অনুযায়ী চলবে। নতুবা সে স্রাব হয়নি এমনটি ধরে নিয়েই এবাদত-বন্দেগী করবে। [ইমাম মালেক (রহ:)-এর] একটি প্রসিদ্ধ মত হলো, ওই নারীকে সবচেয়ে দীর্ঘ ঋতুস্রাবের মেয়াদকাল পর্যন্ত অপেক্ষা করতে হবে। ইমাম শাফেঈ (রহ:) অবশ্য অভিমত ব্যক্ত করেন যে ওই নারীর নিয়মিত মেয়াদকাল থাকলে এবং তার ঋতুস্রাব হচ্ছে কি না সে ওই পার্থক্য-ও বুঝতে সক্ষম হলে নিয়মিত মাসিক মেয়াদকালের চেয়ে পার্থক্য করার ক্ষমতাকেই তার অগ্রাধিকার দেয়া উচিত। তবে সে পার্থক্য করতে না পারলে তার স্বাভাবিক মেয়াদকালের ওপরই তাকে নির্ভর করতে হবে। অপরদিকে ইমাম আহমদ (রহ:) বলেন, ওই নারীর নিয়মিত মাসিক হলে এবং পার্থক্য করার গুণ-ও থাকলে স্বাভাবিক মেয়াদকালের ওপরই তার নির্ভর করা উচিত। কিন্তু তার মাসিক অনিয়মিত হলে তাকে পার্থক্য করার ক্ষমতাকে অগ্রাধিকার দিতে হবে। উভয়-ই যদি প্রযোজ্য না হয়, তাহলে মাসিক স্রাবকে চলতে দিতে হবে, নতুবা সে সর্বাধিক দীর্ঘ মেয়াদ পর্যন্ত অপেক্ষা করবে। সর্ব-ইমাম আবূ হানীফা (রহ:), শাফেঈ (রহ:) ও মালেক (রহ:)-এর মতানুযায়ী, অনিয়মিত স্রাবে আক্রান্ত নারী যিনি নামায-রোযা করছেন, তার সাথে তার স্বামী সহবাস করতে পারবেন। ইমাম আহমদ (রহ:) অবশ্য বলেন যে যৌনাঙ্গে এটা অনুমতিপ্রাপ্ত নয়, যদি না তার স্বামীর অবৈধ যৌনাচারে লিপ্ত হওয়ার আশঙ্কা থাকে; এমতাবস্থায় সেটা অনুমতিপ্রাপ্ত।\n\nসন্তান প্রসবের পরে রক্তক্ষরণ: ইমাম-মণ্ডলী একমত হন যে ঋতুস্রাববিশিষ্ট নারীর ক্ষেত্রে যা নিষিদ্ধ, তা সন্তান প্রসবোত্তর রক্তক্ষরণে আক্রান্ত নারীর বেলায়ও একইভাবে নিষিদ্ধ। তবে তাঁরা ওই রক্তক্ষরণের সবচেয়ে দীর্ঘ মেয়াদের ব্যাপারে ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) ৪০ দিন মেয়াদের পক্ষে রায় দেন, যে সিদ্ধান্ত একটি বর্ণনা মোতাবেক ইমাম মালেক (রহ:)-এরও। তবে সর্ব-ইমাম মালেক (রহ:) ও শাফেঈ (রহ:) বলেন এই মেয়াদ ৬০ দিন। (পূর্বোক্ত) তিনজন ইমাম অভিমত ব্যক্ত করেন যে সবচেয়ে দীর্ঘ মেয়াদকালে পৌঁছুলে ওই নারীর সাথে সহবাস অপছন্দনীয় নয়। তবে ইমাম আহমদ (রহ:) বলেন, চল্লিশ দিনের পুরো মেয়াদ উত্তীর্ণ না হওয়া পর্যন্ত তার সাথে সহবাস হতে পারে না।"},{"1":"দ্বিতীয় অধ্যায়: নামায ","2":""},{"1":"নামায","2":"দ্বিতীয় অধ্যায়: নামায\n\nইমামবৃন্দ একমত যে নামায হচ্ছে ইসলাম ধর্মের পাঁচটি স্তম্ভের একটি, যেমনিভাবে মহানবী (দ:) বলেছেন, “ইসলাম পাঁচটি স্তম্ভের ওপর ভিত্তিশীল।” চব্বিশ ঘণ্টাবিশিষ্ট প্রতিটি দিনে নামায পাঁচ ওয়াক্ত ফরয করা হয়েছে। এগুলো সর্বমোট সতেরো রাক’আত যা আল্লাহ পাক প্রত্যেক মানসিকভাবে সুস্থ প্রাপ্তবয়স্ক পুরুষ ও হায়েয/নিফাস (মাসিক স্রাব/সন্তান প্রসবোত্তর স্রাব) থেকে মুক্ত প্রত্যেক মানসিকভাবে সুস্থ প্রাপ্তবয়স্কা নারীর জন্যে ফরয (বাধ্যতামূলক) করেছেন। এই বাধ্যবাধকতা একমাত্র ইন্তেক্বাল দ্বারাই রহিত হবে, যদিও ইমাম আবূ হানীফা (রহ:) বলেন যে কেউ নিজের মাথা দিয়ে ইঙ্গিত করতে অক্ষম হলে তাঁর বাধ্যবাধকতা অপসারিত হয়।\n\nঅচেতনতা: সর্ব-ইমাম মালেক (রহ:) ও শাফেঈ (রহ:)-এর দৃষ্টিতে কেউ অসুস্থতার দরুন বা শরীয়তে নিষিদ্ধ নয় এমন কোনো কারণে  জ্ঞান হারিয়ে ফেল্লে অচেতন অবস্থায় তিনি যেসব নামায আদায় করতে পারেননি, সেগুলো আর আদায় করতে হবে না। ইমাম আবূ হানীফা (রহ:) অবশ্য বলেন যে (জ্ঞান হারানোর ওই) সময়টুকু ২৪ ঘণ্টা বা তারও কম হলে তাঁকে নামায আদায় করতে হবে; কিন্তু তার চেয়ে বেশি হলে আর পড়তে হবে না। ইমাম আহমদ (রহ:) অবশ্য বলেন তাঁকে ওই নামায আদায় করতেই হবে, অচেতন অবস্থার সময়কাল যতোক্ষণ-ই হোক না কেন।\n\nনামায অস্বীকার: ইমামবৃন্দ একমত হন যে প্রাপ্তবয়স্ক এমন কোনো মুসলমান যার প্রতি ইসলামী বিধান বাধ্যতামূলক হয়েছে, সে নামায ফরয (বাধ্যতামূলক) হওয়ার বিষয়টি অস্বীকার করলে কাফের (অবিশ্বাসী) হয়ে যাবে এবং তাকে কুফরের জন্যে কতল (হত্যা) করতে হবে। তবে তাঁরা অস্বীকার না করে স্রেফ অবহেলার দরুন নামায তরককারীদের ব্যাপারে একে অপরের সাথে ভিন্নমত পোষণ করেন। সর্ব-ইমাম মালেক (রহ:) ও শাফেঈ (রহ:) বলেন এমন তরককারীদের কতল (হত্যা) করতে হবে, যা কুফর বা অবিশ্বাসের কারণে নয়, বরং হাদ্দ (শাস্তি)-স্বরূপ বলে ইমাম দুজনের নির্ভরযোগ্য অভিমত হিসেবে প্রতিষ্ঠিত। প্রাণদণ্ড কার্যকরের পরে মুসলমানদের ক্ষেত্রে শেষকৃত্যের যে রীতিনীতি, তা ওইসব লোকের প্রতিও প্রযোজ্য হবে: যেমন – গোসল, জানাযা, দাফন-কাফন ও উত্তরাধিকার। ইমাম শাফেঈ (রহ:)-এর দৃষ্টিভঙ্গি হলো, এমন কি এক ওয়াক্ত ফরয নামায তরক করলেও কতল করতে হবে, তবে নামাযের ওয়াক্ত অবশ্যই পুরোপুরিভাবে অতিক্রান্ত হতে হবে। এমতাবস্থায় তরককারীকে তওবা করতে বলা হবে, তা না করলে হত্যা করা হবে। ইমাম আবূ হানীফা (রহ:) অবশ্য বলেন এমন অবহেলাকারীকে (জেলখানায়) আবদ্ধ করতে হবে যতোক্ষণ না সে নামায আদায় করে। এক্ষেত্রে ইমাম আহমদ ইবনে হাম্বল (রহ:) হতে দুটি মত পাওয়া যায়।\n\nনামাযে প্রতিনিধিত্ব (বদলি) ও অবিশ্বাসীদের নামায: ইমামবৃন্দ ঐকমত্য পোষণ করেন যে ফরয নামায আদায়ে অন্য কারো প্রতিনিধিত্ব বৈধ নয়। কোনো অবিশ্বাসী (নাস্তিক/মুরতাদ্দ) নামায পড়লে তাকে কি মুসলমান হিসেবে গণ্য করা হবে? এই প্রশ্নে ইমাম আবূ হানীফা (রহ:) বলেন, সে কোনো মসজিদে, (নামাযের) জামা’তে বা একাকী প্রার্থনা করলে মুসলমান হিসেবে বিবেচিত হবে। ইমাম শাফেঈ (রহ:) অভিমত ব্যক্ত করেন যে এমন ব্যক্তি ইসলামের (আওতাধীন) রাজ্যগুলোর বাইরে নামায পড়লেই কেবল তাকে মুসলমান হিসেবে গণ্য করা হবে। ইমাম মালেক (রহ:) বলেন, সে যদি সফরের সময় কোথাও প্রাণহানির আশঙ্কায় নামায আদায় করে, তবে তাকে মুসলমান হিসেবে বিবেচনা করা হবে না; বরং সে যখন নিরাপদ অবস্থায় নামায পড়ে, তখন-ই তাকে মুসলমান বলে গণ্য করা হবে। ইমাম আহমদ (রহ:) বলেন, জামা’তে হোক বা একাকী, মসজিদে হোক বা ঘরে হোক, অথবা হোক অন্যত্র, কেউ নামায পড়লেই তাকে মুসলমান হিসেবে বিবেচনা করা হবে।"},{"1":"আযান","2":"আযান\n\nআযান ও এক্বামতের শরঈ বিধানগত পর্যায়: ইমামবৃন্দ ঐকমত্য পোষণ করেন যে আযান ও এক্বামত পাঁচ ওয়াক্ত নামায ও জুমু’আর জন্যে (শরীয়তে) বিধানকৃত, কিন্তু তাঁরা এগুলোর বিধানগত পর্যায় নিয়ে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:) এগুলোকে সুন্নাহ হিসেবে চিহ্নিত করেন; কিন্তু ইমাম আহমদ (রহ:) বলেন শহরের লোকদের জন্যে এগুলো ফরযে কেফায়া। তবে মহিলাদের বেলায় আযান বাধ্যতামূলক (ফরয) বা সুন্নাত নয় বলে ইমাম-মণ্ডলী একমত হন। এক্বামত মহিলাদের জন্যে সুন্নাত কি না, এ প্রশ্নে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:) বলেন এটা সুন্নাত নয়। ইমাম শাফেঈ (রহ:) অবশ্য এটাকে (মহিলাদের জন্যে) সুন্নাহ হিসেবে চিহ্নিত করেন। ইমাম আবূ হানীফা (রহ:) অভিমত ব্যক্ত করেন যে তরক (সময় অতিক্রান্ত) হওয়া নামাযের ক্ষেত্রে একটি আযানও এক্বামত থাকা উচিত। অপরদিকে, সর্ব-ইমাম মালেক (রহ:) ও শাফেঈ (রহ:) বলেন শুধু এক্বামত থাকা উচিত, কিন্ত আযান নয়। ইমাম আহমদ ইবনে হাম্বল (রহ:) বলেন, প্রথমটির জন্যে আযান আর বাকিগুলোর জন্যে এক্বামত থাকা উচিত। ইমামবৃন্দ ঐকমত্য পোষণ করেন যে কোনো শহরের মানুষ আযান ও এক্বামত পরিত্যাগে একমত হলে তাদেরকে কতল করতে হবে, কেননা আযান দ্বীন-ইসলামেরই প্রতীকগুলোর একটি, যা পরিত্যাগের কোনো অনুমতি-ই নেই।\n\nআযানের আকার: আযানের আকার সর্বজনবিদিত,  তবে ইমাম মালেক (রহ:) বলেন এর শুরুতে তাকবীরকেবল দুবার উচ্চারণ করতে হয়। ইমামবৃন্দ এক্বামতের আকার নিয়ে অবশ্য একে অপরের সাথে ভিন্নমত পোষণ করেন। ইমাম আবূ হানীফা (রহ:) বলেন আযানের মতোই এর বাক্যগুলো দুবার করে পাঠ করতে হবে; কিন্তু ইমাম মালেক (রহ:) মত প্রকাশ করেন যে এক্বামতের বাক্যগুলোর প্রতিটি শুধু একবারই পাঠ করতে হবে। সর্ব-ইমাম শাফেঈ (রহ:) ও আহমদ (রহ:) অবশ্য বলেন এগুলো শুধু একবারই পাঠ করতে হবে, ব্যতিক্রম হচ্ছে খোদ এক্বামতের বাক্যটি যা দুবার পাঠ করতে হবে। মু’আযযিনের জন্যে দুবার করে শাহাদাত-বাক্য নিচু স্বরে পাঠ করে আযানে উচ্চস্বরে পাঠ করা সুন্নাত, ইমামবৃন্দের এই মতের ব্যতিক্রম শুধু ইমাম আবূ হানীফা (রহ:)।\n\nআযানের সময়: নামাযের ওয়াক্ত হওয়ার আগে আযান দেয়া যাবে না, তবে সোবহে’র ক্ষেত্রে ফজরের আগে আযান দেয়ার অনুমতি আছে। ইমাম আহমদ (রহ:) বলেন ফজরের আগে এটা মকরূহ (অপছন্দনীয়)। আরেকটি মত হলো, কেবল রমযানেই এটা অপছন্দনীয়।\n\nঅতিরিক্ত বাক্য: ইমাম-মণ্ডলী একমত হন যে ‘ঘুমের চেয়ে নামায উত্তম’ শীর্ষক বাক্যটি স্রেফ সোবহে’র নামাযের জন্যেই বিধানকৃত। তিনজন ইমামের দৃষ্টিতে এবং ইমাম শাফেঈ (রহ:)-এর মাযহাবের অন্তর্গত পরবর্তী ইমামদের মতে এটা সুন্নাত। তিনজন ইমাম বলেন যে ওই বাক্যটি ‘কল্যাণের দিকে এসো’ বাক্যটির পরপরই দুবার উচ্চারণ করতে হয়। কিন্তু ইমাম আবূ হানীফা (রহ:) অভিমত ব্যক্ত করেন যে এটা কেবল আযানের পরেই পাঠ করতে হয় এবং স্রেফ সোবহে’র জন্যেই বিধানকৃত। ইমামবৃন্দ একমত হন যে ঈদের দুটো নামায, সূর্য ও চন্দ্রগ্রহণের নামায এবং বৃষ্টির জন্যে নামাযের ক্ষেত্রে শুধু ‘আস্ সালাতু জামি’আহ’ তথা ‘নামায সমবেত’ বলে ডাকাটাই সুন্নাত।\n\nআযান দেবেন কে: ইমাম-মণ্ডলী ঐকমত্য পোষণ করেন যে জামা’আতে নামায অনুষ্ঠানের জন্যে আযান দেয়ার যোগ্যতা কেবল একজন সুস্থ মানসিক অবস্থাসম্পন্ন ব্যক্তিরই আছে। কোনো নারী পুরুষদের জন্যে আযান দিতে পারবেন না, তবে পার্থক্য করতে সক্ষম বালক কর্তৃক দেয়া আযানকে অনুমতিপ্রাপ্ত বলে বিবেচনা করা হয়। জনাবত (সহবাসোত্তর গোসলবিহীন) অবস্থায় দেয়া কারো আযানকে ইমাম আহমদ (রহ:) ছাড়া বাকি সব ইমাম গ্রহণ করেন। তবে তাঁরা আযান দেয়ার জন্যে বেতন গ্রহণের ব্যাপারে একে অপরের সাথে ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ (রহ:) বলেন এর কোনো অনুমতি নেই। তবে ইমাম মালেক (রহ:) ও বেশির ভাগ শাফেঈ মযহাবের (অন্তর্গত) ইমাম অভিমত ব্যক্ত করেন যে এটা অনুমতিপ্রাপ্ত। আযান দেয়ার সময় ভুল উচ্চারণ করলেও তা বৈধ হবে (বলে ইমামবৃন্দ একমত হন)।"},{"1":"নামাযের ওয়াক্তসমূহ","2":"নামাযের ওয়াক্তসমূহ\n\nযোহর: ইমাম-মণ্ডলী একমত যে যোহরের নামাযের ওয়াক্ত/সময় আরম্ভ হয় সূর্য যখন মাথার ওপরে পৌঁছে এবং ওই সময়ের আগে এই নামায পড়া যায় না। সর্ব-ইমাম শাফেঈ (রহ:) ও মালেক (রহ:) যোহরের ওয়াক্তকে দীর্ঘ একটা ব্যাপ্তিকাল দেন, যেটা কোনো বস্তুর ছায়া সেটার সমান হওয়া পর্যন্ত নির্ধারিত; তাঁরা এটাকে পছন্দনীয় সময় হিসেবে বিবেচনা করেন। ইমাম আবূ হানীফা (রহ:)-এর মযহাব অনুযায়ী, যোহরের নামায ফরয (বাধ্যতামূলক) থাকে তার শেষ সময় পর্যন্ত, আর ওই ওয়াক্তের প্রারম্ভে তা আদায় করাটা স্বেচ্ছামূলক।\n\n’আসর: যোহরের নামাযের ওয়াক্ত শেষ হওয়ার পরপরই ‘আসরের ওয়াক্ত শুরু হয়। কোনো বস্তুর ছায়া সেটার সমান হওয়া পর্যন্ত কেউ যোহরের নামায না পড়লে তিনি তা ভুল-ভ্রান্তি ছাড়াই পড়া আরম্ভ করতে পারেন। ইমাম শাফেঈ (রহ:) বলেন, কোনো বস্তুর ছায়া সেটার সমান হওয়ার সময় পর্যন্ত কেউ যোহরের নামায পড়া আরম্ভ করে সমাপ্ত করলে তিনি সময়মাফিক নামায পড়েছেন বলে বিবেচিত হবে। এরপর-ই আসরের নামাযের সময় হবে। হানাফী মাযহাবের ইমামবৃন্দ বলেন, ‘আসরের নামাযের ওয়াক্ত হবে ওই সময়, যখন কোনো বস্তুর ছায়া সেটার দ্বিগুণ দীর্ঘ হবে, আর ওয়াক্তটি সূর্যাস্তের সময় শেষ হবে।\n\nমাগরেব ও ‘এশা: ইমাম মালেক (রহ:) বলেন যে মাগরেবের নামাযের সময় হচ্ছে সূর্যাস্ত এবং এই নামায পড়তে দেরি করা যাবে না। ইমাম শাফেঈ (রহ:) হতে এব্যাপারে দুটি মত পাওয়া যায়; প্রথমটি তাঁর পূর্ববর্তী সিদ্ধান্ত, যেটা ব্যক্ত করে যে (পশ্চিম আকাশে) লাল আভা মিলিয়ে যাওয়া পর্যন্ত মাগরেবের শেষ সময় নির্ধারিত। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন এর দুটি সময় রয়েছে। সর্ব-ইমাম শাফেঈ (রহ:) ও মালেক (রহ:)-এর দৃষ্টিতে লাল আভা মিলিয়ে যাওয়ার পর ‘এশা’র নামাযের ওয়াক্ত শুরু হয়, পক্ষান্তরে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:)-এর মতে এর ওয়াক্ত আরম্ভ হয় লাল আভার পরে যে সাদা আভা দেখা দেয়, তা-ও মিলিয়ে যাওয়ার পরে।\n\nসোবহে: ইমামবৃন্দ একমত হন যে সোবহে‘র সময় আরম্ভ হয় দ্বিতীয় বা প্রকৃত ভোরের আলো দিগন্তে ছড়িয়ে পড়ার পর, যখন ওর পরে আর অন্ধকার থাকে না। এর পছন্দনীয় শেষ সময় হলো যখন তা (পূর্ণ) আলোতে পরিণত হয়। অবশ্য  অনুমতিপ্রাপ্ত শেষ সময় হচ্ছে সূর্যোদয় পর্যন্ত। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন অন্ধকার থাকতে থাকতেই এই নামায পড়ে নেয়া উচিত। তবে ইমাম আবূ হানীফা (রহ:)-এর মতে আলো হওয়ার সময়-ই তা পড়া উচিত; আর যদি ওই সময় পার হয়ে যায়, তাহলে অন্ধকারে পড়ার চেয়ে আলো হওয়ার পরে পড়াই উত্তম; এর ব্যতিক্রম শুধু মুযদালিফায়, যখন তা অন্ধকারে পড়াই উত্তম। ইমাম আহমদ (রহ:) অবশ্য মানুষের নামায পড়ার হালত/অবস্থাকে বিবেচনায় নেন আগে; অন্ধকার যদি তাদের জন্যে কঠিন পরিস্থিতি হয়, তাহলে আলো হওয়ার পরে তাদের নামায পড়া উচিত।\n\nনামায বিলম্বিতকরণ: (দিনের) উষ্ণতা যখন চরমে, তখন মহল্লার (মানে কমিউনিটির) মসজিদে যোহরের নামায বিলম্বে পড়া উত্তম। ইমাম শাফেঈ (রহ:)-এর মযহাবের সবচেয়ে নির্ভরযোগ্য অভিমত হলো, এটা শুধু উষ্ণ তাপমাত্রার দেশগুলোতে এবং মহল্লার মসজিদগুলোতেই করা যেতে পারে [অনুবাদকের নোট: বর্তমানকালে মসজিদগুলোতে এসি যুক্ত থাকায় এই ফতোওয়া বহাল হবে না]। ইমামবৃন্দ ঐকমত্য পোষণ করেন যে ‘আসরের নামায প্রারম্ভিক সময়ে পড়া উত্তম, তবে এক্ষেত্রে ব্যতিক্রম হচ্ছে ইমাম আবূ হানীফা (রহ:)-এর দৃষ্টিভঙ্গি। ইমামবৃন্দ ‘এশা’র নামায বিলম্বে পড়ার পক্ষে মত দেন, তবে এক্ষেত্রে ব্যতিক্রম ইমাম শাফেঈ (রহ:)-এর দৃষ্টিভঙ্গি।\n\nমধ্যবর্তী নামায: ইমাম-মণ্ডলী ‘মধ্যবর্তী নামায’ বলতে কী বোঝানো হয়েছে, সে সম্পর্কে পারস্পরিক ভিন্নমত পোষণ করেছেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) এটাকে আসরের নামায হিসেবে চিহ্নিত করেন। সর্ব-ইমাম মালেক (রহ:) ও শাফেঈ (রহ:) বলেন এটা সোবহে’র নামায (ফজর)। তবে শাফেঈ মাযহাবের পরবর্তী ইমামবৃন্দ এটাকে ‘আসর বলেই রায় দেন।"},{"1":"নামাযের পূর্বশর্ত, মূলভিত্তি ও বিবরণ","2":"নামাযের পূর্বশর্ত, মূলভিত্তি ও বিবরণ\n\nইমামবৃন্দ ঐকমত্য পোষণ করেন যে নামাযের কতিপয় পূর্বশর্ত রয়েছে, যেগুলো নামায দুরস্ত্ হওয়ার জন্যে পূরণ করা বাধ্যতামূলক। এসব পূর্বশর্ত চারটি: পানি দ্বারা ওযূ কিংবা তা না পাওয়া গেলে তাএয়্যাম্মুম; কোনো পবিত্র স্থানে নামাযে দণ্ডায়মান হওয়া; ক্বিবলা’র দিকে মুখ করে দাঁড়ানো যখন-ই তা সম্ভব হয়; এবং ওয়াক্ত হয়েছে মর্মে জ্ঞান থাকা। তবে তাঁরা দেহের গোপন অঙ্গ-প্রত্যঙ্গ ঢেকে রাখা পূর্বশর্ত কি না, সে ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে এটা পঞ্চম পূর্বশর্ত। মালেকী মযহাবের ইমামবৃন্দ অবশ্য এবিষয়ে একমত নন; তাঁদের কেউ কেউ বলেন এটা পূর্বশর্তগুলোর একটা হলেও এটা নিজেই সামর্থ্য ও সচেতনতার শর্তাধীন; অতএব, কেউ নামায পড়ার সময় সামর্থ্য থাকা সত্ত্বেও ইচ্ছাকৃতভাবে শরীরের গোপন অঙ্গ না ঢাকলে তার নামায বৈধ হবে না। মালেকী মযহাবের অন্যান্য ইমাম বলেন এটা নিজে থেকেই একটা বাধ্যবাধকতা, কিন্তু নামায দুরস্ত্ হওয়ার জন্যে পূর্বশর্ত নয়। কেউ ইচ্ছাকৃতভাবে শরীরের গোপন অঙ্গ না ঢেকে নামায পড়লে সে একজন বিদ্রোহী হিসেবে সাব্যস্ত হবে। পরবর্তী মালেকী ইমামবৃন্দ বলেন গোপন অঙ্গ-প্রত্যঙ্গ না ঢাকলে নামায মোটেও বৈধ হবে না।\n\nনামাযের ভিত্তিস্তম্ভ: ইমাম-মণ্ডলী একমত হন যে নামাযের কিছু ভিত্তিস্তম্ভ-ও রয়েছে এবং এগুলো সাতটি: নিয়্যত/উদ্দেশ্য; তাকবীর আল-এহরাম; নামাযে দণ্ডায়মান হওয়া, যদি সম্ভব হয়; সূরা পাঠ; রুকূ;  সুজূদ;  এবং নামাযের শেষে বসা (বৈঠক)। তবে অন্যান্য ভিত্তিস্তম্ভের ব্যাপারে এবং ওইসব পূর্বশর্ত ও ভিত্তিস্তম্ভ নামাযের সাথে সংশ্লিষ্ট না আলাদা বিষয়, সে ব্যাপারেও তাঁরা পারস্পরিক ভিন্নমত পোষণ করেন। অতএব, নামাযের নিয়্যত তাঁদের সর্বসম্মতিক্রমে বাধ্যতামূলক বলে বিবেচিত হলেও সর্ব-ইমাম আবূ হানীফা (রহ:) ও আহমদ (রহ:)-এর মতে তা (অর্থাৎ, নিয়্যত) তাকবীরের  অল্প সময় আগে করা যেতে পারে; কিন্তু সর্ব-ইমাম মালেক (রহ:) ও শাফেঈ (রহ:)-এর দৃষ্টিতে তা অবশ্যই তাকবীর আল-এহরামের সাথে হতে হবে, আগে বা পরে নয়।\n\nতাকবীর আল-এহরাম: ইমামবৃন্দ একমত হন যে তাকবীর আল-এহরাম নামাযের একটি বাধ্যবাধকতা এবং তা তখনই বৈধ হবে যখন তা মুখে উচ্চারিত হবে। তাঁরা আরো ঐকমত্য পোষণ করেন যে নামাযে এহরামঅবস্থা তখনই বহাল হবে, যখন নামাযী ব্যক্তি মুখে বলবেন, “আল্লাহু আকবর।” কিন্তু অন্য কিছু কি এক্ষেত্রে বলা যাবে? এই প্রশ্নে ইমাম আবূ হানীফা (রহ:) বলেন বাধ্যবাধকতা পূরণের বেলায় উচ্চ সম্মান প্রকাশক যে কোনো অভিব্যক্তি-ই যথেষ্ট হবে। ইমাম শাফেঈ (রহ:) বলেন ‘আল্লাহু আকবর’ শব্দগুলোই  কেবল প্রয়োজন তথা প্রযোজ্য হবে; সর্ব-ইমাম মালেক (রহ:) ও আহমদ (রহ:)-ও একই কথা বলেছেন। কেউ ভালো আরবী বলতে পারা সত্ত্বেও তাকবীর অন্য ভাষায় বল্লে ইমামবৃন্দ ওই নামাযকে সাধারণতঃ অবৈধ বিবেচনা করেন, যদিও ইমাম আবূ হানীফা (রহ:) বলেন তা নয়। তাকবীর আল-এহরাম পাঠের সময় হাত তোলা যে সুন্নাহ, সে বিষয়ে ইমাম-মণ্ডলী ঐকমত্য পোষণ করেন। তবে হাত কতোটুকু ওঠানো যাবে, তা নিয়ে তাঁদের মধ্যে মতপার্থক্য বিরাজমান। ইমাম আবূ হানীফা (রহ:) বলেন কান (-এর লতি) পর্যন্ত ওঠাতে হবে, অপরদিকে সর্ব-ইমাম মালেক (রহ:) ও শাফেঈ (রহ:) বলেন কাঁধ পর্যন্ত তোলা যাবে। ইমাম আহমদ ইবনে হাম্বল (রহ:) হতে এবিষয়ে তিনটি মত রয়েছে: কান, কাঁধ ও আপন পছন্দমাফিক। সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে রুকূ ও তা হতে উঠতে তাকবীর পাঠের সময় হাত উত্তোলন করা সুন্নাহ, কিন্তু ইমাম আবূ হানীফা (রহ:)-এর মতে তা নয়।\n\nনামাযে দাঁড়ানো: ইমামমণ্ডলী একমত যে (আল্লাহর) আদিষ্ট নামাযে দাঁড়ানো অবস্থাটা এতে সামর্থ্যবানদের (মানে দাঁড়াতে সক্ষম ব্যক্তিদের) জন্যে বাধ্যতামূলক বিষয়গুলোর একটি। দাঁড়াতে সক্ষম হয়েও যদি কেউ এতে  অপারগ হন, তাহলে তার নামায দুরস্ত্ হবে না। অবশ্য কেউ দাঁড়াতে না পারলে তিনি বসে নামায পড়তে পারবেন। এই বৈঠক কী উপায়ে হবে সে সম্পর্কে ইমাম শাফেঈ (রহ:) হতে দুটি বক্তব্য পাওয়া যায়। একটি পা আড়াআড়ি রেখে বসা, যেটা সর্ব-ইমাম মালেক (রহ:) ও আহমদ (রহ:)-এর দৃষ্টিভঙ্গি বটে এবং ইমাম আবূ হানীফা (রহ:)-এরও সিদ্ধান্তগুলোর একটি; আর ইমাম শাফেঈ (রহ:)-এর দ্বিতীয় বক্তব্য হলো এফতেরাশ তথা বাঁ পায়ের ওপর বসা এবং ডান পা খাড়া রাখা; এটাই শাফেঈ মযহাবের নির্ভরযোগ্য মত। ইমাম আবূ হানীফা (রহ:) বলেন যেভাবে ইচ্ছা বসা যায়। বসা সম্ভব না হলে ইমাম শাফেঈ (রহ:)-এর অভিমত হলো, ক্বেবলামুখি অবস্থায় ডান কাত হয়ে শুয়ে নামায আদায় করতে হবে; সেটা-ও যদি সম্ভব না হয় তাহলে পিঠের ওপর শুয়ে ক্বিবলার দিকে পা দিয়ে নামায পড়তে হবে। একথা সর্ব-ইমাম মালেক (রহ:) ও আহমদ ইবনে হাম্বল (রহ:)-ও ব্যক্ত করেন। ইমাম আবূ হানীফা (রহ:) বলেন এটা  এমনভাবে হওয়া চাই যেন রুকূ ও সেজদা ইঙ্গিত করতে ক্বিবলার দিকে মাথা নাড়ানো এতে সম্ভব হয়; মাথা নেড়ে যদি তা সম্ভব না হয়, তাহলে চোখের ইশারায় তা করতে হবে। ইমাম আবূ হানীফা (রহ:) বলেন ওরকম অবস্থা হলে নামাযের বাধ্যবাধকতা আর থাকে না। কেউ জাহাজে ফরয নামায পড়তে চাইলে তাকে দাঁড়াতে হবে, যতোক্ষণ পানিতে ডুবে যাওয়ার বা মাথা ঘুরানোর আশঙ্কা না থাকে। ইমাম আবূ হানীফা (রহ:) বলেন ওরকম পরিস্থিতিতে দাঁড়ানো বাধ্যতামূলক নয়।\n\nহাত বাঁধা: ইমামবৃন্দ ঐকমত্য পোষণ করেন যে নামাযে বাঁ হাতের ওপর ডান হাত বাঁধা (কব্জ) সুন্নাহ; তবে ইমাম মালেক (রহ:)-এর একটি বিখ্যাত বর্ণনা এসেছে এমর্মে  যে উভয় হাত দুই পাশে ঝুলিয়ে রাখতে (সাদল)হবে। তাঁরা অবশ্য কোথায় হাত বাঁধতে হবে সে বিষয়ে পারস্পরিক ভিন্নমত পোষণ করেন। ইমাম আবূ হানীফা (রহ:) বলেন নাভির নিচে হাত বাঁধতে হবে; অপরদিকে সর্ব-ইমাম মালেক (রহ:) ও শাফেঈ (রহ:) বলেন নাভির ওপরে কিন্তু বুকের নিচে বাঁধতে হবে। ইমাম আহমদ (রহ:) হতে দুটি মত পাওয়া যায়, যার মধ্যে প্রসিদ্ধ মতটি ইমাম আবূ হানীফা (রহ:)-এর অনুরূপ। তিনজন ইমামের দৃষ্টিতে সুন্নাহ হচ্ছে নামাযরত ব্যক্তিকে তার সেজদার স্থানের দিকে তাকাতে হবে।\n\nএসতেফতাহ: তিনজন ইমাম একমত হন যে নামাযে এসতেফতাহ তথা সূচনাকারী দু’আ হচ্ছে সুন্নাহ। ইমাম মালেক (রহ:) অবশ্য বলেন তা ঠিক নয়, আর নামাযী ব্যক্তিটি স্রেফ তাকবীর বলে ক্বেরআত পাঠ করলেই চলবে। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:)-এর দৃষ্টিতে এসতেফতাহ’র বাক্যটি নিম্নরূপ: ‘পবিত্রতা আপনারই, হে আল্লাহ, এবং সমস্ত প্রশংসা-ও; আপনার নাম বরকতময় এবং আপনারই শ্রেষ্ঠত্ব; আর আপনি ছাড়া নেই কোনো উপাস্য প্রভু।’ ইমাম শাফেঈ (রহ:)-এর দৃষ্টিতে তা হচ্ছে খোদায়ী কালাম – “আমি আমার মুখমণ্ডল তাঁরই দিকে করলাম যিনি আসমান ও জমিন সৃষ্টি করেছেন একমাত্র তাঁরই হয়ে এবং আমি অংশীবাদীদের অন্তর্ভুক্ত নই।” [আল-ক্বুরআন, ৬:৭৯]\n\nক্বেরআত (সূরাহ পাঠ): ইমামমণ্ডলী ক্বেরআতের আগে (আল্লাহর কাছে) আশ্রয় প্রার্থনামূলক (আউযুবিল্লাহ) পাঠের ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) অভিমত ব্যক্ত করেন যে এটা প্রথম রাক’আতেই পাঠ করতে হবে। ইমাম শাফেঈ (রহ:) বলেন এটা প্রতি রাকআতেই পাঠ করা উচিত। তবে ইমাম মালেক (রহ:) বলেন এটা বাধ্যতামূলক নামাযে করা হয় না। তাঁরা সবাই অবশ্য একমত হন যে (নামাযে) ইমামের জন্যে ক্বেরআত বাধ্যতামূলক। উপরন্তু, একাকী অবস্থায় ফজরের দুই রাকআত (ফরয) নামায এবং অন্যান্য ওয়াক্তিয়া (ফরয) নামায আদায়রত ব্যক্তির জন্যে প্রথম দুই রাকআতে এটা বাধ্যতামূলক। ইমামবৃন্দ অন্যান্য সময়ের নামাযে এসম্পর্কে আলাদা আলাদা অভিমত পোষণ করেন। সর্ব-ইমাম শাফেঈ (রহ:) ও আহমদ (রহ:) বলেন যে বাধ্যতামূলক পাঁচ ওয়াক্ত নামাযের প্রত্যেকটি রাকআতেই এটা অবশ্য পালনীয়। তবে ইমাম আবূ হানীফা (রহ:) বলেন ক্বেরআত স্রেফ প্রথম দুই রাকআতেই অত্যাবশ্যক। ইমাম মালেক (রহ:) হতে এবিষয়ে দুটি বর্ণনা এসেছে: একটি সর্ব-ইমাম শাফেঈ (রহ:) ও আহমদ (রহ:)-এর অনুরূপ দৃষ্টিভঙ্গি; অপরটি অভিমত ব্যক্ত করে যে কোনো এক রাক‘আতে ক্বেরআত বাদ পড়লে বিস্মৃত হওয়ার কারণে যে সেজদাহ করা হয়, তা আদায় করতে হবে; তবে সোবহে’র (ফজরের) নামায এর ব্যতিক্রম; ওই নামাযে দুই রাক’আতের যে কোনো একটিতে ক্বেরআত বাদ পড়লে পুরো নামায দোহরাতে হবে, মানে দ্বিতীয়বার পড়তে হবে।\n\nইমামের অনুসরণে ক্বেরআত পাঠ: মযহাবের চার ইমাম সাহেব (আলাইহিম আর-রাহমাহ) নামাযে ইমামের পেছনে দাঁড়িয়ে তাঁর অনুসরণে ক্বেরআতের বাধ্যবাধকতার ব্যাপারে পারস্পরিক ভিন্নমত পোষণ করেন। ইমাম অাবূ হানীফা (রহ:) বলেন, ইমাম কর্তৃক উচ্চস্বরে বা নিচু গলায় ক্বেরআত পাঠের কোনো আবশ্যকতা নেই, কিন্তু তাঁর পেছনে ক্বেরআত পাঠ করা সুন্নাহ। সর্ব-ইমাম মালেক (রহ:) ও আহমদ ইবনে হাম্বল (রহ:)-এর মতানুযায়ী, কেউ ইমামের অনুসরণে নামায পড়লে তার ক্বেরআতের একেবারে প্রয়োজন-ই নেই। নামাযে ইমাম সাহেব জোরে ক্বেরআত পাঠ করলে তাঁর অনুসরণকারী মুসুল্লিবর্গের দ্বারা ক্বেরআত পাঠকে ইমাম মালেক (রহ:) অপছন্দ করেছেন, চাই তারা (মুসুল্লিবর্গ) ইমাম সাহেবের ক্বেরআত শুনতে পান বা না-ই পান। ইমাম আহমদ ইবনে হাম্বল (রহ:) অবশ্য পৃথক দৃষ্টিভঙ্গি গ্রহণ করে ইমাম সাহেবের নীরবতার ক্ষেত্রে ক্বেরআতের পক্ষে রায় দেন। ইমাম শাফেঈ (রহ:) বলেন যে নীরব অবস্থায় নামাযে মুসল্লিদের জন্যে ক্বেরআত পাঠ অবশ্য কর্তব্য; আর তাঁর দুটি মতের মধ্যে পছন্দকৃত মত হলো, নামাযে ইমাম কর্তৃক উচ্চস্বরে ক্বেরআত পাঠের সময়েও তা বাধ্যতামূলক।\n\nযা যা পাঠ করতে হবে: নামাযে কী কী পাঠ করতে হবে, সে বিষয়ে ইমামমণ্ডলী ভিন্ন ভিন্ন দৃষ্টিভঙ্গি ব্যক্ত করেন। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন যে সূরা ফাতিহা পাঠ করতে হবে। ইমাম আবূ হানীফা (রহ:) অবশ্য বলেন অন্য কিছু পড়লেও নামায দুরস্ত্ (বৈধ) হবে। ‘বাসমালা’ (বিসমিল্লাহ শরীফ)-এর ব্যাপারে তাঁরা মতানৈক্য পোষণ করেন। সর্ব-ইমাম শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন সূরা ফাতিহার যে কোনো একটি আয়াত এটার (অর্থাৎ, বাসমালার) সাথে পড়তে হবে। সর্ব-ইমাম আবূ হানীফা (রহ:) ও মালেক (রহ:) বলেন যে এটা ফাতিহা’র অংশ নয় এবং এটা বাধ্যতামূলক-ও নয়। শাফেঈ মযহাবে ‘বাসমালা’ উচ্চস্বরে পড়তে হবে; পক্ষান্তরে, সর্ব-ইমাম আবূ হানীফা (রহ:) ও আহমদ (রহ:) বলেন এটা নীরবে পাঠ করতে হবে। ইমাম মালেক (রহ:) বলেন এটা বাদ দেয়া এবং ’সমস্ত প্রশংসা আল্লাহর’ বাক্যটি দিয়ে আরম্ভ করা মোস্তাহাব (প্রশংসনীয় আমল)।\n\nক্বেরআত পাঠে অক্ষমতা: সূরা ফাতিহা অথবা আল-ক্বুরআনের কোনো অংশ পাঠে অসমর্থ ব্যক্তির ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) বলেন ওই ধরনের ব্যক্তির উচিত শুধু সে পরিমাণ সময় দাঁড়ানো, যতোক্ষণ সূরা ফাতিহা পাঠে প্রয়োজন হয়। ইমাম শাফেঈ (রহ:) বলেন তার উচিত ততোক্ষণ (আল্লাহর) হামদ/প্রশংসা করা এবং সেটা পারসিক (বা অন্য) ভাষায় করার অনুমতি নেই। ইমাম আবূ হানীফা (রহ:) অবশ্য বলেন সেটা আরবীতে অথবা পারসিক ভাষায় পাঠ করার অনুমতি আছে। (হানাফী মযহাবের অন্তর্গত) সর্ব-ইমাম আবূ ইঊসুফ (রহ:) ও মুহাম্মদ শায়বানী (রহ:) অভিমত ব্যক্ত করেন যে ওই ব্যক্তি সূরা ফাতিহা আরবীতে ভালোভাবে তেলাওয়াত করতে পারলে অন্য কোনো ভাষা প্রয়োগের অনুমতি নেই; তবে ভালোভাবে পাঠ করতে না পারলে তার নিজের ভাষায় তা পাঠ করা উচিত। ইমাম আবূ হানীফা (রহ:) বলেন নামাযে ক্বুরআন মজীদ হতে (সরাসরি দেখে দেখে) আয়াত পাঠ করা নামাযকে বাতিল করে দেয়। তবে ইমাম শাফেঈ (রহ:) বলেন এর অনুমতি আছে। ইমাম আহমদ ইবনে হাম্বল (রহ:) হতে এ মর্মে দুটি বর্ণনা পাওয়া যায়: একটি ইমাম শাফেঈ (রহ:)-এরই অনুরূপ; অপরটিতে ব্যক্ত হয় যে কেবল নাফিলা এবাদতের ক্ষেত্রেই এর অনুমতি রয়েছে, কিন্তু ফরয এবাদতের ক্ষেত্রে নেই। একই মত ইমাম মালেক (রহ:)-এরও।\n\n’আমীন’ বলা: ইমামবৃন্দ একে অপরের সাথে সূরা ফাতিহা পাঠের পর ’আমীন’ বলা নিয়ে ভিন্নমত পোষণ করেন। ইমাম আবূ হানীফা (রহ:)-এর যে মতটি প্রসিদ্ধ, তাতে নামাযে ইমামতি করছেন এমন কেউ বা তার অনুসারী (মুসুল্লি)-বৃন্দের জন্যে জোরে ‘আমীন’ উচ্চারণ করা অনুচিত। ইমাম মালেক (রহ:) বলেন যারা মুসুল্লি তাদের পক্ষে জোরে তা বলা উচিত; তবে ইমাম কী করবেন, সে ব্যাপারে তাঁর থেকে দুটি মত বর্ণিত হয়েছে। ইমাম শাফেঈ (রহ:) অভিমত ব্যক্ত করেন যে ইমামতি যিনি করেন, তাকেও জোরে উচ্চারণ করতে হবে; আর মুসুল্লিবৃন্দ সম্পর্কে তাঁর থেকে দুটি মত পাওয়া যায়, যার মধ্যে জোরে উচ্চারণ করার মতটি প্রসিদ্ধ। ইমাম আহমদ (রহ:) অবশ্য বলেন উভয়কেই জোরে পাঠ করতে হবে।\n\nফাতিহা’র পরে অন্য সূরা পাঠ: ইমামমণ্ডলী একমত হন যে সোবহে (ফজর) নামাযের উভয় রাকআতে, চার রাকআতের নামাযগুলোর প্রথম দুই রাকআতে এবং মাগরেবের নামাযের প্রথম দুই রাকআতে সূরা ফাতিহা পাঠের পরে অন্য একটি সূরা তেলাওয়াত করা সুন্নাহ। অন্যান্য রাকআতের ক্ষেত্রেও কি এটা সুন্নাহ? এ প্রশ্নের উত্তরে তিনজন ইমাম বলেন তা নয়; আর ইমাম শাফেঈ (রহ:) হতে এ ব্যাপারে দুটি মত বর্ণিত, যার মধ্যে সবচেয়ে নির্ভরযোগ্য মতটি এটাকে সুন্নাহ হিসেবে চিহ্নিত করে না। ইমামবৃন্দ সুন্নাহ’তে যে নামায জোরে পড়তে হবে এবং যে নামায নীরবে পড়তে হবে, সে অনুযায়ী উচ্চস্বরে বা নীরবে তেলাওয়াতের ব্যাপারে ঐকমত্য পোষণ করেন। কেউ  জোরে পঠিত নামাযে ইচ্ছাকৃতভাবে আস্তে ক্বেরআত পড়লে বা আস্তে পঠিত নামাযে উচ্চস্বরে তা পাঠ করলে তার নামায বাদ হবে না সত্য, কিন্তু এতে বোঝা যাবে সুন্নাহ পরিত্যক্ত হয়েছে। মালেকী মযহাবের একটি অভিমত হলো, ইচ্ছাকৃতভাবে কেউ এমনটি করলে তার নামায বাদ হয়ে যাবে। কেউ একাকী নামায পড়ার সময় উচ্চস্বরে তেলাওয়াত করার ব্যাপারে ইমামবৃন্দের মতানৈক্য রয়েছে। সর্ব-ইমাম মালেক (রহ:) ও শাফেঈ (রহ:) বলেন ওই নামাযীর জন্যে উচ্চস্বরে তা পাঠ করা প্রশংসনীয় আমল। ইমাম আহমদ ইবনে হাম্বল (রহ:)-এর প্রসিদ্ধ মত হলো এটা প্রশংসনীয় নয়। ইমাম আবূ হানীফা (রহ:) বলেন ওই নামাযী দুটির মধ্য হতে যে কোনোটি পছন্দ করতে পারবেন।\n\nরুকূ’ ও সুজূদ: ইমামবৃন্দের মাঝে ঐকমত্য প্রতিষ্ঠিত হয়েছে যে রুকূ’ ও সুজূদ নামাযের অবশ্য পালনীয় দুটি আমল। দাঁড়ানো অবস্থায় এমনভাবে নত হওয়ার আদেশ দেয়া হয়েছে যতোক্ষণ না হাতের তালু হাঁটুর ওপর স্থাপিত হয়, আর এরকম করার সময় তাকবীর বলা সুন্নাত। অবশ্য সুজূদ ও রুকূ’তে বিশ্রাম নেয়া বা বিরতি দেয়ার ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আবূ হানীফা (রহ:) বলেন এটা ফরয নয়, বরং সুন্নাহ। তবে সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে এটা ফরয ঠিক তেমনিভাবে, যেমনটি ফরয হচ্ছে রুকূ’ ও সুজূদের অবস্থান। ইমামবৃন্দ অবশ্য একমত হন যে নত হওয়ার সময় সুন্নাহ হলো হাঁটুর ওপর হাতের তালু স্থাপন করা, দুই হাঁটুর মাঝে স্থাপন করা নয়। সুজূদ ও রুকূ’তে আল্লাহর পবিত্রতা ঘোষণা করা সুন্নাহ। ইমাম আহমদ ইবনে হাম্বল (রহ:) বলেন এটা সুজূদ ও রুকূ’তে একবার পাঠ করা বাধ্যতামূলক। অনুরূপভাবে, তিনি বলেন যে দুই সাজদার মাঝখানে পবিত্রতা ঘোষণা ও প্রার্থনা কেবল বিস্মৃতির কারণেই বাদ পড়তে পারে; এ কারণ ব্যতিরেকে বাদ পড়লে নামায দুরস্ত্ হবে না। (আল্লাহর) পবিত্রতা ঘোষণা তিনবার করতে হবে।\n\nরুকূ’ হতে ওঠা: ইমাম শাফেঈ (রহ:)-এর দৃষ্টিতে রুকূ’ হতে উঠে সোজা হয়ে দাঁড়ানো বাধ্যতামূলক; মালেকী মযহাবেরও সুপ্রসিদ্ধ মত তা-ই। ইমাম আবূ হানীফা (রহ:) বলেন এটা বাধ্যতামূলক নয়, কিন্তু রুকূ’ হতে সরাসরি সুজূদে যাওয়া অপছন্দনীয় কাজ। ইমাম শাফেঈ (রহ:) বলেন যে নামাযরত ইমাম সাহেব, তাঁর পেছনে এক্তেদাকারী মুসুল্লিবৃন্দ অথবা একাকী নামাযরত কেউ রুকূ’ হতে ওঠার সময় বলবেন, “আল্লাহর প্রশংসাকারীকে তিনি শুনতে পান। আমাদের প্রভু, সমস্ত প্রশংসা আপনারই জন্যে বিহিত গোটা আসমান ও জমিনের মতো বিশাল পরিমাণে, এবং এরপরে আপনারই ইচ্ছানুযায়ী যে কোনো কিছুর মতো বিশাল পরিমাণে।” অপর তিনজন ইমাম অবশ্য বলেন নামাযরত ইমাম সাহেব কেবল ‘আল্লাহতা’লা হামদ্ তথা প্রশংসাকারীকে শুনতে পান’ – এই বাক্যটি পাঠ করবেন, আর মোক্তাদীবৃন্দ পড়বেন, “আমাদের প্রভু, সমস্ত প্রশংসা-ই আপনার প্রাপ্য।” ইমাম মালেক (রহ:) বলেন একাকী নামাযরত কেউ এ বাক্যের সাথে নিজ ইচ্ছানুযায়ী আরো কিছু যোগ করতে পারবেন।\n\nসুজূদের স্থিতিমাপ: ইমামমণ্ডলী ঐকমত্য পোষণ করেন যে সুজূদ সাতটি বিষয়ের ওপর ভিত্তিশীল: মুখ, দুই হাঁটু, দুই হাত (তালু) ও দুই পায়ের আঙ্গুল। তবে তাঁরা বাধ্যতামূলক বিষয়ের ব্যাপারে একে অপরের সাথে ভিন্নমত পোষণ করেন। ইমাম আবূ হানীফা (রহ:) বলেন কপাল ও নাক অবশ্যঅবশ্য মাটি স্পর্শ করতে হবে। ইমাম শাফেঈ (রহ:) বলেন শুধু কপাল স্পর্শ করাই বাধ্যতামূলক। বাকি বিষয়গুলোর ক্ষেত্রে ইমাম আহমদ ইবনে হাম্বল (রহ:) অভিমত ব্যক্ত করেন যে এগুলো (মাটি স্পর্শ করা) বাধ্যতামূলক, ব্যতিক্রম শুধু নাক, যদিও তা বিতর্কিত। ইমাম মালেক (রহ:)-এর মযহাবের মতামত এক্ষেত্রে বিভিন্ন। ইবনুল ক্বাসিম বলেন কপাল ও নাক (মাটি স্পর্শ করা) বাধ্যতামূলক। উভয়-ই মাটি স্পর্শ না করলে নামাযের ওয়াক্ত থাকতে থাকতে নামায দোহরাতে তথা পুনরায় পড়তে হবে; কিন্তু ওয়াক্ত চলে গেলে তার কোনো প্রয়োজন নেই। যে ব্যক্তি পাগড়ির মোড়ানো কাপড়ের ওপর সাজদা করে, তার ব্যাপারে ইমামবৃন্দ পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) এটাকে জায়েয বলে রায় দেন। কিন্তু ইমাম শফেঈ (রহ:) এবং ইমাম আহমদ (রহ:) তাঁর আরেকটি সিদ্ধান্তে বলেন যে মূল কপাল মাটি স্পর্শ করা জরুরি। সুজূদের সময় হাত দুটো উন্মুক্ত করার ব্যাপারে ইমামমণ্ডলীর মাঝে মতানৈক্য রয়েছে। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন এটা বাধ্যতামূলক নয়, অপরদিকে ইমাম মালেক (রহ:) এটাকে বাধ্যতামূলক বলে রায় দেন। ইমাম শাফেঈ (রহ:)-এর এক্ষেত্রে দুটি মত; যার মধ্যে নির্ভরযোগ্যটি হচ্ছে বাধ্যতামূলক নয়।\n\nনামাযে উপবেশন: ইমামমণ্ডলী দুই সাজদার মাঝখানে বসা অবস্থা নিয়ে পারস্পরিক ভিন্নমত পোষণ করেন। ইমাম আবূ হানীফা (রহ:) এটাকে সুন্নাহ বলে আখ্যায়িত করেন, পক্ষান্তরে অন্য ইমামবৃন্দ এটাকে বাধ্যতামূলক বলে চিহ্নিত করেন। ইমাম শাফেঈ (রহ:)-এর দুটি মতের মধ্যে সংক্ষিপ্ত সময়ের জন্যে বসাকে সুন্নাহ হিসেবে উল্লেখ করা তাঁর অধিকতর নির্ভরযোগ্য মত; অপরদিকে অন্যান্য ইমাম এটাকে মোস্তাহাব/প্রশংসিত বলেছেন। তিনজন ইমামের মতানুযায়ী, সুজূদ হতে উঠে দাঁড়াবার সময় হাত দ্বারা (মাটিকে) ধাক্কা দিতে হবে এবং সুজূদে যাওয়ার সময় হাত আগে (মাটিতে) রাখতে হবে। ইমাম আবূ হানীফা (রহ:) বলেন হাত দ্বারা (মাটিকে) ধাক্কা দেয়া উচিত নয়।\n\nতাশাহহুদ: ইমামমণ্ডলী প্রথম তাশাহহুদ (নামাযে উপবেশন) ও বসার পদ্ধতি সম্পর্কে একে অপরের সাথে ভিন্নমত পোষণ করেন। তিনজন ইমাম তাশাহহুদ‘কে প্রশংসনীয় (মোস্তাহাব) বলেন, কিন্তু ইমাম আহমদ (রহ:) এটাকে বাধ্যতামূলক হিসেবে আখ্যায়িত করেন। ইমাম শাফেঈ (রহ:)-এর দৃষ্টিতে প্রথম তাশাহহুদের সময় এফতেরা’শ (বাম পায়ের ওপর বসা) এবং দ্বিতীয়টির সময় তাওয়াররুক (ডান পায়ের নিচে বাম পা রেখে বাম নিতম্বের ওপর বসা) হচ্ছে সুন্নাত। ইমাম আবূ হানীফা (রহ:)-এর দৃষ্টিতে উভয় তাশাহহুদের ক্ষেত্রেই এফতেরা’শ(পদ্ধতির উপবেশন) সুন্নাত। তবে ইমাম মালেক (রহ:) উভয় তাশাহহুদের ক্ষেত্রেই তাওয়াররুক হওয়া উচিত বলে মত প্রকাশ করেন। ইমামবৃন্দ একমত হন যে মহানবী (দ:) হতে সাহাবা-এ-কেরাম (রা:) কর্তৃক বর্ণিত সকল আকারের তাশাহহুদ-ই অনুমতিপ্রাপ্ত। সর্ব-ইমাম শাফেঈ (রহ:) ও আহমদ ইবনে হাম্বল (রহ:) সাহাবী হযরত আবদুল্লাহ ইবনে আব্বাস (রা:)-এর পদ্ধতি পছন্দ করেন, যা ঘোষণা করে: “প্রশংসা, আশীর্বাদ ও উত্তম প্রার্থনা আল্লাহতা’লারই প্রাপ্য। হে নবী (সাল্লাল্লাহু আলাইহে ওয়া সাল্লাম), আপনার প্রতি সালাম (শান্তি) বর্ষিত হোক এবং আল্লাহতা’লার নেককার বান্দাদের প্রতিও তা বর্ষিত হোক। আমি সাক্ষ্য দিচ্ছি যে আল্লাহ ছাড়া কোনো উপাস্য নেই এবং আমি আরো সাক্ষ্য দিচ্ছি যে হযরত মুহাম্মদ সাল্লাল্লাহু আলাইহে ওয়া সাল্লাম হচ্ছেন আল্লাহর প্রিয়তম হাবীব ও রাসূল।” ইমাম আবূ হানীফা (রহ:) পছন্দ করেন সাহাবী হযরত আবদুল্লাহ ইবনে মাসউদ (রা:)-এর পদ্ধতি, যা বর্ণনা করে: “প্রশংসা, আশীর্বাদ ও উত্তম প্রার্থনা আল্লাহতা’লারই প্রাপ্য। হে আল্লাহ, আপনার প্রতি প্রশংসা; আর আল্লাহর করুণা ও তাঁর আশীর্বাদ বর্ষিত হোক….।” ইমাম মালেক (রহ:) পছন্দ করেন সাহাবী হযরত আবদুল্লাহ ইবনে উমর (রা:)-এর পদ্ধতি যা ব্যক্ত করে: “প্রশংসা আল্লাহর প্রতি এবং নির্মল বস্তুসমূহ তাঁরই অধিকারে, আর উত্তম প্রার্থনা আল্লাহরই প্রাপ্য। হে নবী সাল্লাল্লাহু আলাইহে ওয়া সাল্লাম, হে আল্লাহর রহমত/করুণা, আপনার প্রতি শান্তি বর্ষিত হোক…।” এতে আরো রয়েছে নিচের কথাগুলো: “আমি সাক্ষ্য দিচ্ছি যে আল্লাহ ছাড়া কোনো মা’বূদ/উপাস্য নেই, এবং আমি আরো সাক্ষ্য দিচ্ছি যে মুহাম্মদ সাল্লাল্লাহু আলাইহে ওয়া সাল্লাম তাঁরই প্রিয়তম হাবীব ও রাসূল।” সর্বশেষ তাশাহহুদে মহানবী (দ:)-এর প্রতি দরুদ-সালাম সম্পর্কে সর্ব-ইমাম আবূ হানীফা (রহ:) ও মালেক (রহ:) অভিমত ব্যক্ত করেন যে এটা সুন্নাত। ইমাম শাফেঈ (রহ:) অবশ্য এটাকে বাধ্যতামূলক বলেন, আর ইমাম আহমদ (রহ:) বলেন এটা ছাড়া নামায শুদ্ধ হবে না।\n\nসালাম: (নামাযের মধ্যে) সালাম (ফেরানো) আদিষ্ট হয়েছে। সর্ব-ইমাম শাফেঈ (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে এটা নামাযের অত্যাবশ্যক একটি স্তম্ভ, কিন্তু ইমাম আবূ হানীফা (রহ:)-এর দৃষ্টিতে তা নয়। সর্ব-ইমাম আবূ হানীফা (রহ:) ও আহমদ (রহ:) অভিমত ব্যক্ত করেন যে ‘তাসলিম’ দুটো। ইমাম মালেক (রহ:) বলেন তা একটি। ইমাম শাফেঈ (রহ:)-এর এ ব্যাপারে দুটি দৃষ্টিভঙ্গি রয়েছে, যার মধ্যে নির্ভরযোগ্য মতটি হচ্ছে দুইবার সালাম ফেরাতে হবে। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন সালাম নামাযেরই অংশ। তবে ইমাম আবূ হানীফা (রহ:) ভিন্নমত পোষণ করে বলেন তা অংশ নয়। ইমাম মালেক (রহ:) বলেন নামায পরিচালনাকারী ইমামের কিংবা একাকী আদায়কারীর জন্যে প্রথম তাসলিমবাধ্যতামূলক। ইমাম শাফেঈ (রহ:) বলেন মোক্তাদীদের জন্যে তা বাধ্যতামূলক। ইমাম আবূ হানীফা (রহ:) এটাকে বাধ্যতামূলক নয় বলে মত প্রকাশ করেন। ইমাম আহমদ ইবনে হাম্বল (রহ:)-এর এক্ষেত্রে দুটি মত, যার একটিতে বলা হয় যে উভয় তাসলিম-ই বাধ্যতামূলক। ইমাম আবূ হানীফা (রহ:)-এর মতানুযায়ী দ্বিতীয় সালামটি সুন্নাহ, আর সর্ব-ইমাম শাফেঈ (রহ:) ও আহমদ (রহ:)-এর নির্ভরযোগ্য মতগুলোও তা-ই ব্যক্ত করে। ইমাম মালেক (রহ:) বলেন ইমাম কিংবা একাকী নামায আদায়রত ব্যক্তির জন্যে এটা সুন্নাহ নয়, বরং এক্তেদাকারী মুসুল্লিদের জন্যে তিনবার সালাম ফেরানো মোস্তাহাব: একবার ডানে, একবার বামে এবং তৃতীয়বার ইমামের সালামের উত্তর দিতে সামনের দিকে। সালাম কাকে দেয়া হয়? এই প্রশ্নের উত্তরে ইমাম আবূ হানীফা (রহ:) বলেন সুরক্ষা প্রদানকারী ফেরেশতাবৃন্দ এবং ডান ও বাম দিকের মানুষদেরকে। ইমাম মালেক (রহ:) বলেন সালাম ইমাম সাহেবকে দিতে হয়, আর একাকী নামাযীর ক্ষেত্রে স্রেফ নামায শেষ করার প্রক্রিয়া এটা। মোক্তাদীদের জন্যে প্রথম সালামটি নামায শেষ করার প্রক্রিয়া এবং দ্বিতীয়টি ইমাম সাহেবের সালামের প্রত্যুত্তর। ইমাম শাফেঈ (রহ:) বলেন একাকী নামাযী প্রথম সালামে নিয়্যত তথা উদ্দেশ্য করবেন ডান ও বাম দিকের সকল ফেরেশতা, মানুষ ও জ্বিনকে, আর ইমাম সাহেব প্রথম সালামে উদ্দেশ্য করবেন নামায শেষ করাকে এবং দ্বিতীয়টিতে মোক্তাদীদেরকে। ইমাম আহমদ ইবনে হাম্বল (রহ:) বলেন এটা স্রেফ নামায শেষ করার একটা প্রক্রিয়া।\n\nক্বুনূত: সুন্নাত হচ্ছে সোবহে’র (মানে ফজরের ওয়াক্তের) নামাযে ক্বুনূত দোয়াটি পাঠ করা, যা ইমাম শাফেঈ (রহ:) খুলাফায়ে রাশেদীন হতে বর্ণনা করেছেন; আর এটা ইমাম মালেক (রহ:)-এরও অভিমত। ইমাম আবূ হানীফা (রহ:) অবশ্য বলেন সোবহে’র নামাযে ক্বুনূত পাঠ করা সুন্নাত নয়। ইমাম আহমদ (রহ:) বলেন শাসকবৃন্দ কর্তৃক তাঁদের সেনাবাহিনীর জন্যে ক্বুনূত পাঠ করা উচিত, তবে অন্য কেউ পাঠ করলে তাতে কোনো ক্ষতি নেই। যে ইমাম সোবহে’তে ক্বুনূত পাঠ করেন তার পেছনে নামায আদায়কারীদের ব্যাপারে এবং ওই ইমামের ইমামতি মানা হবে কি হবে না সে ব্যাপারে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) ভিন্ন ভিন্ন মত পোষণ করেন। ইমাম আবূ হানীফা (রহ:)-এর মতে তার ইমামতি মানা উচিত নয়, অপর দিকে ইমাম আহমদ ইবনে হাম্বল (রহ:) বলেন তার ইমামতিতে নামায পড়া যাবে। (হানাফী মযহাবের অন্তর্গত) ইমাম আবূ ইঊসুফ (রহ:) মত প্রকাশ করেন যে ইমাম ক্বুনূত পাঠ করলে মোক্তাদীরও তার সাথে তা-ই করা উচিত। ইমাম মালেক (রহ:) ক্বুনূতের মধ্যে হাত ওঠাননি। ইমাম শাফেঈ (রহ:) এটাকে (হাত ওঠানোকে) প্রশংসনীয় বলেন এবং রুকূ’র পরে ক্বুনূত পাঠ করা উচিত বলে মত প্রকাশ করেন। পক্ষান্তরে, ইমাম মালেক (রহ:) রুকূ’র আগে পাঠ করার পক্ষে অভিমত ব্যক্ত করেন।\n\nনামাযে প্রশংসাসূচক বাক্য পাঠ: ইমামবৃন্দ একমত হন যে রুকূ’তে প্রশংসাসূচক বাক্য হচ্ছে ‘সুবহা’না রাব্বিয়াল আযীম’, অর্থাৎ, ‘আমার প্রভুর পবিত্রতা, যিনি সর্বশ্রেষ্ঠ’; আর সুজূদে এটা নিম্নরূপ ‘সুবহা’না রাব্বিয়াল আ’লা’, অর্থাৎ, ‘আমার প্রভুর পবিত্রতা, যিনি সর্বোচ্চ (মর্যাদার)’। আদিষ্ট বিষয়গুলোর মধ্যে রয়েছে ‘আল্লাহ শ্রবণকারী….’ (বাক্যটি) উচ্চারণ করে বলা ‘আমাদের প্রভু, সমস্ত প্রশংসা আপনারই জন্যে (বিহিত)’; অতঃপর দুই সাজদার মাঝখানে আল্লাহর কাছে ক্ষমা চাওয়া এবং তাকবীর বলা-ও। তিনজন ইমাম এগুলোকে সুন্নাহ বলেছেন; ইমাম আহমদ (রহ:) অবশ্য বলেন এগুলো একবার (অন্তত) বাধ্যতামূলক। এই পদ্ধতি পরপর তিনবার প্রয়োগ করা (তাঁর মতে) সর্বোত্তম। ইমামবৃন্দ ঐকমত্য পোষণ করেন যে তাকবীরগুলো নামাযেরই অংশ, তবে ইমাম আবূ হানীফা (রহ:) হতে বর্ণিত আছে যে প্রথম তাকবীরটি তা নয়। তিনজন ইমামের দৃষ্টিতে সুজূদে যাওয়ার সময় (মাটিতে) হাতের আগে হাঁটু নামানো সুন্নাত, কিন্তু ইমাম মালেক (রহ:) বলেন হাঁটুর আগে হাত নামানোই সুন্নাত।\n\nগোপন অঙ্গ: ইমামমণ্ডলীর সর্বসম্মতিক্রমে নামাযে দেহের গোপন অঙ্গ ঢাকা বাধ্যতামূলক। নামায দুরস্ত্ হওয়ার জন্যে এটা একটা পূর্বশর্ত, ব্যতিক্রম শুধু ইমাম মালেক (রহ:), যিনি বলেন যে এটা নামাযের জন্যে বাধ্যতামূলক বটে, কিন্তু নামায দুরস্ত্ হওয়ার জন্যে পূর্বশর্ত নয়। সর্ব-ইমাম আবূ হানীফা (রহ:) ও শাফেঈ (রহ:) অভিমত প্রকাশ করেন যে, কারো গোপন অঙ্গ হচ্ছে নাভি ও হাঁটুর মধ্যবর্তী অংশ। সর্ব-ইমাম মালেক (রহ:) ও আহমদ ইবনে হাম্বল (রহ:) হতে দুটি মত পাওয়া যায়, যার একটি অন্যদের অনুরূপ; অপর মতটিতে শুধু জননেন্দ্রিয়কেই গোপন অঙ্গ বলে চিহ্নিত করা হয়। ইমামবৃন্দ একমত হন যে পুরুষের নাভি গোপন অঙ্গগুলোর একটি নয়। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) বলেন যে হাঁটুগুলো গোপন অঙ্গের অন্তর্ভুক্ত নয়। ইমাম আবূ হানীফা (রহ:) ও শাফেঈ মযহাবের (অন্তর্গত) কতিপয় ইমাম অবশ্য বলেন সেগুলো তাতে অন্তর্ভুক্ত। ইমাম আবূ হানীফা (রহ:) বলেন কোনো স্বাধীন নারীর গোপন অঙ্গ হচ্ছে তার সারা শরীর, ব্যতিক্রম শুধু মুখ, হাতের তালু ও পা। তিনি একটি বর্ণনায় আরো বলেন যে পা-ও এতে অন্তর্ভুক্ত। সর্ব-ইমাম মালেক (রহ:) ও শাফেঈ (রহ:) এক্ষেত্রে অভিমত ব্যক্ত করেন যে নারীর মুখ ও হাতের তালু ছাড়া বাকি সবই গোপন অঙ্গের অন্তর্ভুক্ত। ইমাম আহমদ (রহ:) হতে এব্যাপারে দুটি মত এসেছে: একটি হচ্ছে মুখমণ্ডল ও হাতের তালু ছাড়া বাকি সব; আর প্রসিদ্ধ মতটি হচ্ছে মুখমণ্ডল ছাড়া বাকি সব।\n\nগোপন অঙ্গ না ঢাকা: গোপন অঙ্গ না ঢাকায় কি নামায বাতিল হয়? এ প্রশ্নের উত্তরে ইমাম আবূ হানীফা (রহ:) বলেন, জননেন্দ্রিয়ের কোনো অংশ এক দিরহাম আকৃতির সমান অনাবৃত থাকলে নামায বাতিল হবে না; আর উরুর এক-চতুর্থাংশেরও কম অনাবৃত হলে নামায বাতিল হবে না। ইমাম শাফেঈ (রহ:) অভিমত ব্যক্ত করেন যে গোপন অঙ্গের যে কোনো অংশ অনাবৃত হলেই নামায দুরস্ত্ থাকবে না। ইমাম আহমদ (রহ:)-এর দৃষ্টিতে অল্প পরিমাণ অনাবৃত হলে নামায বাতিল হবে না ঠিক, তবে বেশিটুকু অনাবৃত হলে অবশ্যই তা বাদ হয়ে যাবে। ’অল্প’ হচ্ছে সাধারণত যাকে অল্প বলে বিবেচনা করা হয়। ইমাম মালেক (রহ:) বলেন, যদি কেউ গোপন অঙ্গ অনাবৃত হওয়ার বিষয়টি জানতে পারে এবং তা ঢাকতে সমর্থ হওয়া সত্ত্বেও তা না ঢেকে নামায পড়ে, তাহলে তার নামায দুরস্ত্ হবে না। ইমাম আহমদ (রহ:) নামাযে উভয় কাঁধ ঢাকাকে বাধ্যতামূলক করে দেন। সর্ব-ইমাম মালেক (রহ:) ও শাফেঈ (রহ:)-এর মতানুযায়ী, কোনো ব্যক্তির যদি কাপড় না থাকে, আর তিনি যদি নামাযে দাঁড়াতে, রুকূ ও সেজদা করতে সক্ষম হন, তাহলে তাঁর নামায বহাল থাকবে। ইমাম আবূ হানীফা (রহ:) অবশ্য বলেন তিনি দাঁড়িয়ে বা বসেও নামায পড়তে পারবেন। ইমাম আহমদ (রহ:) এক্ষেত্রে মত প্রকাশ করেন যে ওই ব্যক্তির বসে নামায পড়াই উচিত এবং নামাযে অন্য সব অবস্থান তাঁর শির দ্বারা তিনি ইশারা করতে পারেন।\n\nশুচিতা: ইমামবৃন্দ ঐকমত্য পোষণ করেন যে নামাযী ব্যক্তির জামাকাপড়, শরীর ও নামায পড়ার স্থান পবিত্র হওয়া বাধ্যতামূলক। সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:)-এর দৃষ্টিতে নামায দুরস্ত্ হওয়ার জন্যে এটা একটা পূর্বশর্ত; আর এব্যাপারে ইমাম মালেক (রহ:) হতে তিনটি মত বর্ণিত হয়েছে, যার মধ্যে প্রসিদ্ধ মতটি ব্যক্ত করে যে কেউ অপবিত্রতা সম্পর্কে জেনে নামায পড়লে তা দুরস্ত্ হবে না। নামাযী না জানলে বা ভুলে গেলে নামায বৈধ হবে। ইমামমণ্ডলীর ঐকমত্য অনুযায়ী, নামাযের বৈধতার জন্যে স্বাভাবিক/প্রাকৃতিক অপবিত্রতা হতে পাক-সাফ হওয়া পূর্বশর্ত। কেউ জানাবাত তথা স্ত্রী-সহবাসজনিত অশুচিতা নিয়ে নামাযে ইমামতি করলে তার নামায বৈধ না হওয়ার ব্যাপারে কোনো মতপার্থক্য ইমামবৃন্দের মাঝে নেই; এক্ষেত্রে ওই নামাযী নামায শুরুর সময় নিজের জানাবাত অবস্থা সম্পর্কে ওয়াকেফহাল থাকুন বা ভুলে গিয়ে থাকুন, তাতে কোনো কিছুই এসে যাবে না, তার নামায বাতিল হয়ে যাবে। মুসুল্লিবৃন্দ যদি জানেন যে ইমাম সাহেব জানাবাত অবস্থায় আছেন, তাহলে তাদের নামায-ও বাতিল হয়ে যাবে। তবে তারা না জানলে, সর্ব-ইমাম শাফেঈ (রহ:) ও মালেক (রহ:)-এর মতে তাদের নামায দুরস্ত্ হবে; পক্ষান্তরে ইমাম আবূ হানীফা (রহ:) বলেন নামায দুরস্ত্ হবে না। ছোটখাটো অশুচিতার প্রশ্নে সর্ব-ইমাম শাফেঈ (রহ:), মালেক (রহ:) ও আহমদ ইবনে হাম্বল (রহ:) বলেন যে নামায দুরস্ত্ হবে না। তবে ইমাম আবূ হানীফা (রহ:) বলেন যে নামায বাতিল হবে না, বরঞ্চ নামাযীকে ওযূ করে নামায চালিয়ে যেতে হবে। ইমামমণ্ডলী একমত হন যে সম্ভব হলে শরীরের পবিত্রতা রক্ষা করা নামাযের একটি শর্ত। নামাযের ওয়াক্ত হয়েছে মর্মে জ্ঞান থাকা, অথবা সেটার সম্ভাব্য সময় সম্পর্কে জানাও নামাযের একটি পূর্বশর্ত; ব্যতিক্রম শুধু ইমাম মালেক (রহ:) যিনি অভিমত ব্যক্ত করেন যে পূর্বশর্ত হচ্ছে সময়ের জ্ঞান, সম্ভাব্যতা নয়।\n\nক্বিবলামুখো হওয়া: ইমামবৃন্দ ঐকমত্য পোষণ করেন যে নামাযের বৈধতার জন্যে ক্বিবলা’র দিকে মুখ করাটা একটা পূর্বশর্ত; তবে এর ব্যতিক্রম শুধু কোনো বৈধ ওজর বা কারণ, যেমন যুদ্ধের মধ্যে ভয়-ভীতি, বা সওয়ারের ওপর উপবিষ্ট ভ্রমণকারীর নফল এবাদত; তবে এসব ক্ষেত্রেও নামাযীকে শুরুতে ক্বিবলামুখো হতে হবে এবং তাকবীর আল-এহরা’মের সময়ও তা হতে হবে। কোথাও বসবাসরত নামাযীকে অবশ্যই ক্বিবলার দিকে মুখ করতে হবে। তিনি যদি সফরে থাকেন, তাহলে আপন বুদ্ধি-বিবেচনা ও তথ্যকে ব্যবহার ও স্থানীয় মানুষের অনুসরণ তাকে করতে হবে। কেউ নিজে কোনো দিককে সঠিক মনে করে নামায পড়ার পর যদি দেখতে পান যে তিনি ভুল করেছেন, এমন সব ক্ষেত্রে শুধু ইমাম শাফেঈ (রহ:)-ই বলেন যে তাকে নামায দোহরাতে (পুনরায় পড়তে) হবে।\n\nনামাযে কথা বলা: ইমামমণ্ডলীর মতানুযায়ী, কেউ নামাযরত অবস্থায় বেখেয়াল হয়ে বা নিষেধাজ্ঞা সম্পর্কে না জেনে অথবা বাচাল হওয়ার কারণে কথা বল্লে কিংবা কাউকে সালাম জানালে, তা যদি অল্প হয় তবে তার নামায বাতিল হবে না; এর ব্যতিক্রম অভিমত ব্যক্ত করেন শুধু ইমাম আবূ হানীফা (রহ:), যিনি সালাম/সম্ভাষণ ছাড়া বাকি যে কোনো ধরনের বচনের কারণে নামায বাদ হয়ে যাওয়ার পক্ষে রায় দেন। নামাযী বেশি কথা বল্লে ইমাম শাফেঈ (রহ:)-এর সবচেয়ে নির্ভরযোগ্য মত হলো নামায বাতিল হয়ে যাবে। ইমাম মালেক (রহ:) অবশ্য বলেন, নামায ঠিক মতো পড়ার জন্যে, উদাহরণস্বরূপ, ইমাম সাহেবের বিস্মৃতি শুধরাতে তাঁর মনোযোগ আকর্ষণ করার উদ্দেশ্যে কথা বলাটা একমাত্র উপায় হলে, ইচ্ছাকৃতভাবে কথা বল্লেও নামায বৈধ হবে। ইমামবৃন্দ এব্যাপারে একমত যে নামায বাতিল হয় পানাহার দ্বারা; তবে ইমাম আহমদ (রহ:)-এর দৃষ্টিতে নফল নামায এর ব্যতিক্রম। ইমাম সাহেব নামাযে কোনো ভুল করলে কাউকে ‘সোবহা’নাল্লাহ’ (আল্লাহরই পবিত্রতা) বলা উচিত; আর মহিলাদের বেলায় কাউকে হাতে তালি দিতে হবে (নোট: ইতিপূর্বে মহিলারা যখন জামা’তে নামায পড়তেন, এটা তখনকার উদাহরণ)। ইমাম মালেক (রহ:) অবশ্য বলেন (মহিলা ও পুরুষ) সবাইকেই ‘সোবহা’নাল্লাহ’ বলা উচিত। কেউ ওই বাক্য পাঠ করে অনুমতি জ্ঞাপন বা সতর্কীকরণ করলে নামায অবৈধ হবে না; তবে ইমাম আবূ হানীফা (রহ:) বলেন, যতোক্ষণ না ইমাম সাহেবকে সতর্ক করা বা সামনে দিয়ে অপরাপর নামাযীবৃন্দের যাতায়াতকে রহিত করাটা উদ্দেশ্য হয়, ততোক্ষণ পর্যন্ত নামায বাতিল বলে গণ্য হবে। কোনো নামাযীকে সালাম দেয়া হলে তিনি সালামের প্রত্যুত্তর ইশারায় দিতে পারেন, তবে ইমামবৃন্দ একমত হন যে প্রত্যুত্তর দেয়াটা তাঁর জন্যে বাধ্যতামূলক নয়। নামাযরত অবস্থায় কেউ নামাযীর সামনে দিয়ে অতিক্রম করলে নামায বাতিল হবে না; এক্ষেত্রে সামনে দিয়ে অতিক্রমকারী যদি হয় কোনো ঋতুস্রাবসম্পন্না নারী কিংবা গাধা অথবা কালো কুকুর, তাতেও কোনো পার্থক্য হবে না। তবে ইমাম আহমদ ইবনে হাম্বল (রহ:) অভিমত প্রকাশ করেন যে কালো কুকুর হলে নামায বাতিল হবে।\n\nঅন্যান্য বিষয়: নামাযরত কোনো পুরুষের পাশে একজন নারীর উপস্থিতিকে সর্ব-ইমাম মালেক (রহ:) ও শাফেঈ (রহ:) অনুমতি দেন। অবশ্য ইমাম আবূ হানীফা (রহ:)-এর দৃষ্টিতে এতে পুরুষটির নামায বাতিল হয়ে যাবে। নামাযরত অবস্থায় সাপ বা বিচ্ছু হত্যা করাটা ইমামবৃন্দের মতে অপছন্দনীয় নয়।\n\nনামাযের জন্যে নিষিদ্ধ স্থান: নামায নিষিদ্ধ হওয়ার স্থানগুলো এবং তাতে নামায পড়া অবৈধ কি না, সে বিষয়ে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, এটা অপছন্দনীয়; তবে কেউ ওরকম স্থানে নামায পড়ে ফেল্লে তার নামায বৈধ হবে। ইমাম মালেক (রহ:) বলেন, ওই ধরনের জায়গায় নামায বৈধ, যদিও তা স্পষ্টভাবে অপছন্দনীয়; (এটা এ কারণে যে) কেউ ওখানে অপবিত্রতা হতে মুক্ত হওয়াটা একেবারেই বিরল। ইমাম শাফেঈ (রহ:) বলেন, সেসব স্থানে নামায বৈধ হলেও অপছন্দনীয়; এর ব্যতিক্রম হচ্ছে এমন কবরস্থান, যেখানে উন্মুক্ত কবর আছে, আর সেক্ষেত্রে নামায দুরস্ত্ নয়। (কবরস্থানে) কোনো উন্মুক্ত কবর না থাকলে সেখানে নামায পড়া অপছন্দনীয়, তবে অনুমতিপ্রাপ্ত। এ ব্যাপারে ইমাম আহমদ (রহ:)-এর সবচেয়ে নির্ভরযোগ্য মত হলো, সেসব স্থানে নামায পড়া অবৈধ হবে। এধরনের স্থান মোট সাতটি: কবরস্থান, কসাইখানা, ময়লা-আবর্জনার স্তূপ, হাম্মামখানা/গোসলখানা, রাস্তাঘাট, উটের আস্তাবল এবং কা’বাগৃহের ছাদ।\n\nভুলে যাওয়ার জন্যে সেজদা\n\nইমামমণ্ডলী একমত হন যে নামাযে বিস্মৃতি বা ভুলে যাওয়ার জন্যে সেজদা বিধিবদ্ধ রয়েছে এবং তা ভুল করার অব্যবহিত পরেই পালন করতে হবে বলে তাঁরা মত প্রকাশ করেন। কিন্তু এর অন্যান্য বিষয় নিয়ে ইমামবৃন্দ পারস্পরিক ভিন্নমত পোষণ করেন। ইমাম আহমদ (রহ:) ও কতিপয় হানাফী মযহাবের অন্তর্ভুক্ত ইমাম বলেন এর বাধ্যবাধকতা রয়েছে। ইমাম মালেক (রহ:) বলেন নামাযে কোনো কিছু ভুলে গেলে এটা করা আবশ্যক হবে এবং কোনো কিছু যোগ করাটা হবে সুন্নাহ। সর্ব-ইমাম আবূ হানীফা (রহ:) ও শাফেঈ (রহ:) বলেন এটা সম্পূর্ণভাবে সুন্নাহ। ইমামবৃন্দ ঐকমত্য পোষণ করেন যে কেউ এটা ভুলে গিয়ে বাদ দিলে তার নামায বাতিল হবে না; এর ব্যতিক্রম শুধু ইমাম আহমদ (রহ:) হতে একটি বর্ণনা। তবে এটা (বিস্মৃতির সেজদা) কখন করতে হবে, তা নিয়ে তাঁদের মধ্যে মতভেদ বিদ্যমান। ইমাম আবূ হানীফা (রহ:) বলেন ‘সালাম’ ফেরানোর পরেই এটা করতে হবে। ইমাম মালেক (রহ:) অবশ্য বলেন নামাযে কোনো কিছু বাদ পড়লে সালাম ফেরানোর আগে এই সেজদা করতে হবে, আর কোনো কিছু যোগ করলে সালামের পরে তা করতে হবে। (একই সাথে) কোনো কিছু যোগ করা হলে এবং কিছু বাদ পড়লে বিস্মৃতির সেজদা সালামের আগে করতে হবে। ইমাম শাফেঈ (রহ:) অভিমত ব্যক্ত করেন যে এটা সর্বদাই সালামের আগে করতে হবে। ইমাম আহমদ ইবনে হাম্বল (রহ:) অবশ্য বলেন এটা সালামের আগে করা চাই, যদি না অসাবধানতাবশতঃ নামাযে কোনো কিছু বাদ পড়ে, বা কতো রাক’আত নামায পড়া হলো সে বিষয়ে অনিশ্চয়তা দেখা দেয়, যে ক্ষেত্রে সম্ভাব্য রাক’আত সংখ্যাকে ধরে অগ্রসর হয়ে সালাম ফেরানোর পর সেজদা করতে হবে।\n\nরাক’আত সংখ্যার ব্যাপারে অনিশ্চয়তা: নামাযে ইমাম সাহেব যদি আদায়কৃত রাক’আত সংখ্যার বিষয়ে সন্দিহান হন, তবে সর্ব-ইমাম মালেক (রহ:) ও শাফেঈ (রহ:)-এর দৃষ্টিতে তাঁকে নিশ্চিত রাক’আতগুলোকে গণনায় ধরে এগোতে হবে। আর একাকী নামাযরত ব্যক্তির বেলায় ইমাম আবূ হানীফা (রহ:)-এরও এই একই রায়; কিন্তু নামাযে ইমামের ক্ষেত্রে তাঁর দুটি মত বিদ্যমান, যার একটি একাকী নামাযীর অনুরূপ ফায়সালা, আর দ্বিতীয়টি ইমামতিরত আলেম সম্ভাব্য রাক’আতগুলো গণনায় নিয়ে অগ্রসর হবেন।\n\nসার্বিক বিস্মৃতি/ভুলে যাওয়া: কেউ নামাযে প্রথম তাশাহহুদ (বৈঠক) ভুলে গেলে এবং উঠে দাঁড়ানোর পরে তা স্মরণ করতে পারলে ইমাম শাফেঈ (রহ:)-এর মতানুযায়ী তার ফেরত যাওয়া উচিত নয়। উঠে দাঁড়ানো অবস্থার আগে তার খেয়াল হলে তিনি আবার ফিরে গিয়ে বিস্মৃতির সেজদা আদায় করবেন। ইমাম মালেক (রহ:) অবশ্য বলেন নামাযীর নিতম্ব যদি মাটি ছেড়ে যায়, তবে তার আর ফেরা উচিত হবে না। ইমাম আহমদ ইবনে হাম্বল (রহ:) অভিমত ব্যক্ত করেন যে নামাযী দাঁড়ানো অবস্থায় ফেরার পর মনে করতে পারলে, অধিকন্তু তিনি তেলাওয়াত আরম্ভ না করলে তিনি (দুইয়ের মাঝে) বেছে নিতে পারবেন; তবে তার না ফেরাটাই বেশি সম্ভাব্য। তিনি যদি পঞ্চম রাক’আতের জন্যে দাঁড়ানোর পরে স্মরণ করতে পারেন, তাহলে ইমাম শাফেঈ (রহ:)-এর দৃষ্টিতে তার পুনরায় বসা উচিত হবে না; চতুর্থ রাক’আতে নামাযী ব্যক্তি তাশাহহুদ ভুলে গেলে তার পঞ্চম রাকআতে তা পাঠ করা এবং বিস্মৃতির সেজদা আদায় করা উচিত হবে। ইমাম আবূ হানীফা (রহ:) অবশ্য বলেন নামাযী পঞ্চম রাক’আতে সুজুদে যাওয়ার আগে মনে করতে পারলে তাকে বৈঠকে ফিরে আসতে হবে। তবে নফল এবাদতের ক্ষেত্রে কেউ তৃতীয় রাক’আতে দাঁড়ালে ইমামবৃন্দের মাঝে এ মর্মে মতানৈক্য নেই যে ওই নামাযী সেটা চার রাক’আত পড়বেন কী দুই রাক’আতে প্রত্যাবর্তন করে সালাম ফিরিয়ে বিস্মৃতির সেজদা আদায় করবেন (অর্থাৎ, এতে কোনো বাধ্যবাধকতা নেই)। নামাযী মাগরেবের (ফরয) নামায ভুলে চার রাক’আত পড়লে তাকে বিস্মৃতির সেজদা আদায় করতে হবে, আর তার নামায-ও দুরস্ত্ হবে।\n\nইমাম সাহেবের অবস্থান: মুসুল্লিবৃন্দ ইমাম সাহেবকে যখন জানান যে তিনি কোনো রাক’আত বাদ দিয়ে গিয়েছেন, তখন সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে ইমাম সাহেব (ভুল না করার ব্যাপারে) নিশ্চিত হলে তা (মুসুল্লিদের আবেদন) গ্রহণ না করে নিজের নিশ্চিত সিদ্ধান্ত অনুযায়ী আমল করাই বাঞ্ছনীয়। ইমাম আবূ হানীফা (রহ:) অবশ্য বলেন মুসুল্লিবৃন্দের কথা তাঁর গ্রহণ করা উচিত; আর ইমাম মালেক (রহ:) হতে এ বিষয়ে বিভিন্ন বর্ণনা বিদ্যমান।\n\nসুনান ছেড়ে দেয়া:  ইমাম শাফেঈ (রা:)-এর মতানুযায়ী,  কোনো সুন্নাহ ছেড়ে দেয়ার কারণে বিস্মৃতির সেজদা করা হয় না; এর ব্যতিক্রম শুধু কুনূত (দোয়া), প্রথম তাশাহহুদ ও মহানবী (দ:)-এর প্রতি দরুদ পাঠের ক্ষেত্রগুলো। ইমাম আবূ হানীফা (রহ:) অবশ্য বলেন ঈদের নামাযে ইমাম সাহেব তাকবীর দিতে ভুলে গেলে তাকে বিস্মৃতির সেজদা আদায় করতে হবে। এছাড়া, নামাযরত ইমাম সাহেব নিঃশব্দে পড়ার নামায সশব্দে এবং সশব্দে পড়ার নামায নিঃশব্দে পড়লেও বিস্মৃতির সেজদা আদায় করবেন। তবে ইমাম মালেক (রহ:) অভিমত প্রকাশ করেন যে ইমাম সাহেব নিঃশব্দে পড়ার নামায সশব্দে পড়লে সালাম ফেরানোর পরে তাকে বিস্মৃতির সেজদা করতে হবে; আর সশব্দে পড়ার নামায যদি তিনি নিঃশব্দে পড়েন, তাহলে তাকে সালামের আগেই তা করতে হবে।\n\nঅতিরিক্ত বিষয়াদি: কেউ বারংবার বিস্মৃত হলে দুটি (বিস্মৃতির) সেজদা-ই সবার জন্যে যথেষ্ট হবে বলে ইমামমণ্ডলী সর্বসম্মত সিদ্ধান্ত নেন। কেউ ইমামের পেছনে বিস্মৃত হলে তাকে সেজদা করতে হবে না। তবে ইমাম সাহেব যদি ভুলে যান, তাহলে মুসুল্লিবৃন্দ তার বিস্মৃতির মুখাপেক্ষী হন। তাই ইমাম মালেক (রহ:)-এর মতে, নামাযে ইমাম সাহেব বিস্মৃতির সেজদা আদায় না করলে মুসুল্লির তা করা উচিত; আর এটাই শাফেঈ মযহাবের অন্তর্গত বেশির ভাগ ইমামের অভিমত; ইমাম আহমদ (রহ:) হতে বর্ণিত একটি সিদ্ধান্তেও তা-ই ব্যক্ত হয়েছে।\n\nতেলাওয়াতের সেজদা: তেলাওয়াতকারী ও শ্রোতা উভয়ের জন্যে তিনটি সেজদাকে ইমামবৃন্দ সুন্নাহ হিসেবে সাব্যস্ত করেন; এর ব্যতিক্রম শুধু ইমাম আবূ হানীফা (রহ:) যিনি বলেন এগুলো বাধ্যতামূলক। সর্ব-ইমাম শাফেঈ (রহ:) ও আহমদ (রহ:)-এর নির্ভরযোগ্য দৃষ্টিভঙ্গি অনুযায়ী, তেলাওয়াতের সেজদার সংখ্যা চৌদ্দটি। এর মধ্যে সূরা হজ্জ্বে দুটি রয়েছে, কিন্তু সর্ব-ইমাম আবূ হানীফা (রহ:) ও মালেক (রহ:) বলেন এর সংখ্যা স্রেফ একটি। সূরা সা’দ-এ কৃত সেজদা শুকরিয়া না তেলাওয়াতের জন্যে করা হয়, তা নিয়ে প্রশ্ন আছে। সর্ব-ইমাম আবূ হানীফা (রহ:), মালেক (রহ:) ও আহমদ (রহ:) একটি বর্ণনায় এটাকে তেলাওয়াতের বলে অভিমত ব্যক্ত করেন। সর্ব-ইমাম শাফেঈ (রহ:) ও আহমদ (রহ:) এক সর্বজনজ্ঞাত সিদ্ধান্তে বলেন যে এটা নামাযের বাইরে প্রশংসনীয় বলে গৃহীত কৃতজ্ঞতাসূচক এক সেজদা। ইমামমণ্ডলী একমত হন যে মুফাসসল তথা ক্বুরআন মজীদের শেষাংশে তিনটি সেজদা রয়েছে: সূরা নজম, আল-ইনশিক্বা-ক্ব ও আল-’আলাক্ব। এর ব্যতিক্রম অবশ্য ইমাম মালেক (রহ:) যিনি বলেন মুফাসসলে কোনো সেজদা-ই নেই। তবে ইমামবৃন্দ সূরা আল-আ’রাফ, আর-রা’আদ, আন-নাহল, আল-ইসরা’, মরিয়ম এবং প্রথমাংশ হিসেবে আল-হজ্জ্ব, আল-ফুরক্বান, আন-নমল, আস-সাজদা ও ফুসসীলাত সূরায় বাকি দশটি সেজদার ব্যাপারে ঐকমত্য পোষণ করেন।\n\nবিভিন্ন দিক/বিষয়: (ইমামবৃন্দের মতৈক্য অনুসারে) তেলাওয়াতকারী নামায আদায়রত না হলে অথচ শ্রোতা তা আদায়রত হলে, শ্রোতা তৎক্ষণাৎ কিম্বা পরবর্তী কোনো সময়েই (তেলাওয়াতের) সেজদা আদায় করবেন না; এর ব্যতিক্রম হচ্ছে ইমাম আবূ হানীফা (রহ:)-এর অভিমত, যিনি ব্যক্ত করেন যে শ্রোতার নামাযশেষে ওই সেজদা আদায় করা উচিত। নামাযের পূর্বশর্ত অবশ্য এতে প্রযোজ্য হবে। তিনজন ইমামের মতে (ওই ক্ষেত্রে) রুকূ’ করতে হবে না, শুধু ইমাম আবূ হানীফা (রহ:) বলেন যে এটা মোস্তাহাব। সর্ব -ইমাম শাফেঈ (রহ:) ও মালেক (রহ:)-এর মতানুযায়ী, নামাযে ইমাম সাহেবের দ্বারা সেজদার আয়াত তেলাওয়াত করা অপছন্দনীয় নয়। তবে ইমাম আবূ হানীফা (রহ:) বলেন নিঃশব্দে পড়ার নামাযগুলোতে তা তেলাওয়াত করা অপছন্দনীয়, যদিও সশব্দে পড়ার নামাযে তা অপছন্দনীয় নয়। ইমাম আহমদ (রহ:)-এর দৃষ্টিতে ইমাম সাহেব নিঃশব্দে নামায পড়লে তাকে সেজদা করতে হবে না। ইমাম শাফেঈ (রহ:) অবশ্য বলেন নামাযে ইমাম সাহেব যখন তেলাওয়াতের সেজদা করেন আর মোক্তাদী তাকে অনুসরণ করেন না, তখন তার (মোক্তাদীর) নামায বাতিল হয়ে যায়, ঠিক যেমনিভাবে হয় মোক্তাদীবৃন্দ ইমামের সাথে কুনূত বাদ দেয়ার ক্ষেত্রে। ইমাম শাফেঈ (রহ:) আরো বলেন যে তেলাওয়াতের সেজদায় রয়েছে তাশাহহুদ-বিহীন একটি তাকবীর ও সালাম, যে দৃষ্টিভঙ্গি ইমাম আহমদ (রহ:)-এরও। সর্ব -ইমাম আবূ হানীফা (রহ:) ও মালেক (রহ:)-এর মতে এতে কোনো সালাম নেই।\n\nকৃতজ্ঞতা/শুকরিয়ার সেজদা: সর্ব-ইমাম শাফেঈ (রহ:) ও আহমদ (রহ:) রায় দেন যে কেউ কোনো নেয়ামত/আশীর্বাদ লাভ করলে অথবা কোনো বালা-মসীবত এড়াতে চাইলে আল্লাহতা’লার প্রতি কৃতজ্ঞতাস্বরূপ তার সেজদা করা উচিত। ইমাম তাহাবী (রহ:) বলেন ইমাম আবূ হানীফা (রহ:) এরকম কৃতজ্ঞতার সেজদা আছে বলে বিশ্বাস করতেন না এবং (হানাফী মযহাবের অন্তর্গত) ইমাম মুহাম্মদ শায়বানী (রহ:) এটাকে অপছন্দনীয় বলে বর্ণনা করেন। ইমাম মালেক (রহ:) বলেন নামায হতে আলাদাভাবে এটা অপছন্দনীয়। তবে কোনো তেলাওয়াতকারী যখন করুণার কোনো আয়াত পাঠ করেন, তখন তার তা (ঐশী করুণা) চাওয়া উচিত; আর যখন তিনি শাস্তির কোনো আয়াত পাঠ করেন, তখন তা (অর্থাৎ, খোদায়ী আযাব) হতে (আল্লাহর কাছে) তার আশ্রয় চাওয়া উচিত। ইমাম আবূ হানীফা (রহ:) অভিমত ব্যক্ত করেন যে ফরয নামাযগুলোতে এরকম করা অপছন্দনীয়।"},{"1":"সুন্নাত নামায","2":"সুন্নাত নামায\n\nফরয তথা বাধ্যতামূলক নামাযের সাথে সবচেয়ে সুদৃঢ় যে সুন্নাত নামায আদায় করা হয়, সেগুলো হচ্ছে বিতরের নামায ও ফজরের দুই রাক’আত সুন্নাত। সর্ব-ইমাম মালেক (রহ:) ও শাফেঈ (রহ:)-এর দৃষ্টিতে সেগুলোর মধ্যে সবচেয়ে সুদৃঢ় বিতর; অপরদিকে ইমাম আহমদ (রহ:) মনে করেন ফজরের দুই রাক’আত সুন্নাত-ই হচ্ছে সবচেয়ে শক্তিশালী। ইমাম আবূ হানীফা (রহ:) বলেন বিতরের নামায ওয়াজিব (আবশ্যক), কিন্তু তা ফরয (বাধ্যতামূলক) নয়। ইমামমণ্ডলী একমত হন যে নিয়মিত সুন্নাত নামাযের মধ্যে রয়েছে ফজরের নামাযের আগে দুই রাক’আত, যোহরের আগে দুই ও পরে দুই রাক’আত, মাগরেবের নামাযের শেষে দুই রাক’আত এবং এশা’র নামাযের শেষে দুই রাক’আত। তবে সর্ব-ইমাম আবূ হানীফা (রহ:) ও শাফেঈ (রহ:) বলেন আসরের নামাযের আগে চার রাক’আত সুন্নাত; অধিকন্তু ইমাম আবূ হানীফা (রহ:) বলেন যোহরের নামাযের আগে দুই কিংবা চার রাক’আত সুন্নাত। ইমাম শাফেঈ (রহ:) অভিমত ব্যক্ত করেন যে যোহরের নামাযের শেষে চার রাক’আত সুন্নাত; অপরদিকে ইমাম আবূ হানীফা (রহ:) বলেন উক্ত নামাযের শেষে চার অথবা দুই রাক’আত সুন্নাত। ইমাম আবূ হানীফা (রহ:) এশা’র নামাযের আগে ও পরে চার রাক’আত করে সুন্নাত নামায পড়ার পক্ষে অভিমত ব্যক্ত করেন। জুমুআ’র নামাযের ক্ষেত্রেও একইভাবে আগে চার রাক’আত ও পরে চার রাক’আত সুন্নাত নামায পড়ার পক্ষে তিনি রায় দেন।\n\nনামাযের আকৃতি: দিনে বা রাতে আদায়কৃত নফল নামাযের মধ্যে সুন্নাত হচ্ছে প্রতি দুই রাক’আত অন্তর সালাম ফেরানো। তবে ইমাম আবূ হানীফা (রহ:) বলেন কেউ রাতের বেলায় দুই, চার, ছয় বা আট রাক’আত একবার সালাম ফিরিয়েই নামায আদায় করতে পারেন; আর দিনের বেলায় তা করা যাবে চার রাক’আত পর্যন্ত।\n\nবিতর নামায: এই নামাযের ন্যূনতম রাক’আত সংখ্যা এক, আর সর্বোচ্চ এগারো। সর্ব-ইমাম শাফেঈ (রহ:) ও আহমদ (রহ:)-এর মতে বিতরের নামাযের সঠিক সংখ্যা ন্যূনতম তিন রাক’আত হওয়া বাঞ্ছনীয়। ইমাম আবূ হানীফা (রহ:)-এর দৃষ্টিতে বিতরের নামায তিন রাক’আত, আর তা এক তাসলিম (সালাম ফেরানো) সহকারে, তার কম-ও নয় বেশি-ও নয়। ইমাম মালেক (রহ:) অবশ্য বলেন, বিতরের নামায এক রাক’আত, যার আগে শাফ’আ এবং তা (নামায) হতে আলাদা। তার আগে সর্বোচ্চ রাক’আতের কোনো সংখ্যা (নির্ধারিত) নেই, তবে ন্যূনতম হচ্ছে দুই রাক’আত। কেউ বিতর আগে পড়ে নিলে এবং তাহাজ্জুদ পরে আদায় করলে, সর্ব-ইমাম শাফেঈ (রহ:), মালেক (রহ:) ও আবূ হানীফা (রহ:)-এর সবচেয়ে নির্ভরযোগ্য মতানুযায়ী তাকে বিতর নামায আর দোহরাতে (মানে দ্বিতীয়বার পড়তে) হবে না। ইমাম আহমদ (রহ:) অবশ্য বলেন, নামাযীকে তা জোড় সংখ্যক করার জন্যে ওর ওপর আপনাআপনি আরো এক রাক’আত পড়তে হবে এবং পরবর্তী সময়ে বিতরের নামায দোহরাতে হবে।\n\nবিতর নামাযে দোয়া ক্বুনূত: ইমাম শাফেঈ (রহ:)-এর দৃষ্টিতে রমযান মাসের দ্বিতীয়ার্ধে বিতরের নামাযের শেষে ক্বুনূত দোয়াটি পাঠ করা সুন্নাত; এটা ইমাম মালেক (রহ:)-এরও সুপরিচিত সিদ্ধান্ত। তবে সর্ব-ইমাম আবূ হানীফা (রহ:) ও আহমদ (রহ:) বলেন দোয়া ক্বুনূত সারা বছরই করা হয়। শাফেঈ মযহাবের এক দল ইমাম-ও অনুরূপ মত পোষণ করেন।\n\nতারাবীহ: সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:) অভিমত ব্যক্ত করেন যে রমযান মাসে তারাবীহ নামায আদায় করা সুন্নাত। তাঁরা বলেন এর রাক’আত সংখ্যা বিশ, যা দশটি সালাম সহকারে হবে; আর এই নামায জামা’আতে পড়াই শ্রেয়। ইমাম মালেক (রহ:) হতে বিভিন্ন বর্ণনায় এসেছে তারাবীহ’র নামাযের রাক’আত সংখ্যা আট, বিশ ও ছত্রিশ। [অনুবাদকের নোট: বিশ রাক’আতের ব্যাপারে ইমামমণ্ডলীর ঐকমত্য প্রতিষ্ঠিত হওয়ায় অন্যান্য সংখ্যা বাদ দেয়া জরুরি। ইমাম মালেক (রহ:)-ও এই সংখ্যাকে মেনে নিয়েছেন, আর তাই তাঁর কাছ থেকে বর্ণিত অন্যান্য সংখ্যা অগ্রাহ্য করতে হবে]\n\nফরয নামাযের ক্বাযা আদায়: ইমামবৃন্দ একমত হন যে ওয়াক্ত অতিক্রান্ত ফরয নামাযের ক্বাযা আদায় (পূরণ) করা অবশ্যকর্তব্য, তবে তাঁরা অছন্দনীয় সময়ে তা পূরণ করার ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) বলেন এটা অনুমতিপ্রাপ্ত নয়। অপরদিকে, সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন এর অনুমতি রয়েছে। কেউ সোবহে’র (মানে ফজরের) নামায পড়ার সময় সূর্যোদয় হলে ইমামমণ্ডলীর সবাই অভিমত প্রকাশ করেন যে ওই নামায বাতিল হবে না, এর ব্যতিক্রম শুধু ইমাম আবূ হানীফা (রহ:)। অবশ্য তাঁরা ঐকমত্য পোষণ করেন যে কেউ ‘আসরের নামায পড়ার সময় সূর্যাস্ত হলে তার নামায বৈধ হবে।\n\nসুন্নাত নামাযের ক্বাযা: নিয়মিত সুন্নাত নামাযের কিছু কিছু কারো ক্বাযা হয়ে গেলে ইমাম শাফেঈ (রহ:)-এর মতানুযায়ী সেগুলো পূরণ করা সুন্নাত, যদিওবা তা হয় অপছন্দনীয় সময়ে – ঠিক যেমনটি ফরয নামাযের ক্ষেত্রে প্রযোজ্য। আর এটা ইমাম আহমদ (রহ:)-এর দুটি মতের একটি। ইমাম মালেক (রহ:) অবশ্য বলেন যে (সুন্নাতগুলোর) ক্বাযা পড়া উচিত হবে না। অপরদিকে, ইমাম আবূ হানীফা (রহ:) বলেন সেগুলো ফরয নামাযের সাথে ক্বাযা পড়ে নিতে হবে, যদি কারো ফরয ক্বাযা হয়ে থাকে।\n\nএক্বামতের পরে নামাযে সামিল হওয়া: কেউ এক্বামতের পরে মসজিদে প্রবেশ করলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর অভিমত অনুযায়ী তার মসজিদের সম্ভাষণসূচক (নফল) নামায ও অন্যান্য সুন্নাত নামায পড়া উচিত নয়। তবে সর্ব-ইমাম আবূ হানীফা (রহ:) ও মালেক (রহ:) বলেন কেউ যদি নিশ্চিত হতে পারেন যে সোবহে’র দ্বিতীয় রাক’আতটি তার ক্বাযা হবে না, তাহলে মসজিদে প্রবেশের আগেই তার ফজরের দুই রাক’আত (সুন্নাত) নামায আদায় করে নেয়া উচিত হবে।\n\nনামাযের নিষিদ্ধ সময়: ইমাম মালেক (রহ:)-এর মতে নামাযের নিষিদ্ধ সময়গুলো হলো, আসরের ওয়াক্ত অতিক্রান্ত হওয়ার পরে সূর্যাস্ত পর্যন্ত এবং সোবহে’র নামাযের ওয়াক্ত অতিক্রান্ত হওয়ার পরে সূর্যোদয় পর্যন্ত। সূর্য ডোবা বা ওঠা পর্যন্ত কোনো নামায বিধানানুগ হবে না। সর্ব-ইমাম আবূ হানীফা (রহ:) ও শাফেঈ (রহ:) এটার সাথে আরো যোগ করেন মাথার ওপর সোজাসুজি সূর্যের অবস্থানকে, যতোক্ষণ না তা হেলে পড়ে। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য বলেন ফরয নামাযের ক্বাযা নিষিদ্ধ সময়গুলোতেও আদায় করা দুরস্ত্ আছে। তবে ইমাম শাফেঈ (রহ:)-এর মতে, ফরয নামাযের ক্বাযা সকল সময়েই আদায় করা যায় এবং ওজর আছে এমন সুন্নাত নামাযের ক্বাযা-ও এর পাশাপাশি পড়া যায়; উদাহরণস্বরূপ, মসজিদের প্রতি সম্ভাষণসূচক (নফল) নামায, তাওয়া’ফের দুই রাক’আত নামায, তেলাওয়াতের সেজদা, মানতের নামায, এবং শুচিতার নবায়নমূলক নামায। কিন্তু ইমাম আবূ হানীফা (রহ:) বলেন নিষিদ্ধ সময়ে ফরয নামাযের ক্বাযা পড়া উচিত নয়, এমন কি তা ওই দিনের আসরের নামায হলেও নয়, যখন সূর্য হলুদ বর্ণ ধারণ করে। কারো সোবহে’র নামায ক্বাযা হলে সূর্যোদয়ের সময়ে তা আদায় করা উচিত নয়; তিনি নামায আদায়রত অবস্থায় সূর্যোদয় হলে তার নামায বৈধ হবে না। সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে কেউ ফজেরের দুই রাক’আত (ফরয) নামায আদায় করলে ওর পরে তার নফল নামায পড়াটা অপছন্দনীয় (মকরুহ) হবে। তবে ইমাম মালেক (রহ:) বলেন এটা অপছন্দনীয় নয়। (কেননা) এটা মক্কা মোয়াযযমার বাইরে। মক্কার ভেতরে সর্ব-ইমাম মালেক (রহ:) ও শাফেঈ (রহ:)-এর মতানুযায়ী ওই সব (নিষিদ্ধ) সময়ে নফল নামায অপছন্দনীয় নয়, যদিও সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন যে সেটা মকরূহ।"},{"1":"জামা’আতে নামায","2":"জামা’আতে নামায\n\nইমামবৃন্দ একমত হন যে জামা’আতে নামায আদায় একটি আদিষ্ট বিষয় এবং তা জনসমক্ষে ঘোষণা করা বাধ্যতামূলক। কোনো লোকালয়ের সকল বাসিন্দা যদি জামা’আতে নামায আদায় করতে অস্বীকার করে, তাহলে তাদের সাথে যুদ্ধ করতে হবে, যতোক্ষণ না তারা তা আদায় করছে। ইমামমণ্ডলী আরো ঐকমত্য পোষণ করেন যে জুমুআ’র নামায ব্যতিরেকে সমস্ত ফরয নামাযে জামা’আতের ন্যূনতম সংখ্যা হচ্ছে দুইজন; এঁদের একজন ইমাম এবং তাঁর ডান পাশে দাঁড়ানো অপরজন হচ্ছেন মোক্তাদী। ইমাম আহমদ (রহ:) বলেন, মোক্তাদী একজন হলে এবং তিনি ইমামের বাম পাশে দাঁড়ালে নামায বৈধ হবে না। জুমুআ’ ব্যতিরেকে ফরয নামাযগুলোর ক্ষেত্রে জামাআত বাধ্যতামূলক কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। ইমাম শাফেঈ (রহ:) বলেন এটা সাধারণ একটা বাধ্যবাধকতা। এ কথা বলা হয় যে এটা সুন্নাহ, আর এটাই সর্বাধিক জ্ঞাত সিদ্ধান্ত। এ কথাও বলা হয় যে এটা একটা ব্যক্তিগত বাধ্যবাধকতা। ইমাম মালেক (রহ:)-এর মযহাবে এটা সুন্নাত। ইমাম আবূ হানীফা (রহ:) অবশ্য বলেন এটা ফরযে কেফায়া। কতিপয় হাম্বলী মযহাবের ইমাম একে সুন্নাহ হিসেবে চিহ্নিত করেন। তবে ইমাম আহমদ ইবনে হাম্বল (রহ:) বলেন এটা ব্যক্তিবর্গের জন্যে অত্যাবশ্যক, কিন্তু নামাযের বৈধতার জন্যে পূর্বশর্ত নয়। কেউ জামাআতে নামায পড়ার সুযোগ থাকা সত্ত্বেও একাকী পড়লে নামায তবুও বৈধ হবে। মহিলাদের জন্যে নিজেদের গৃহে নামায পড়াই উত্তম, তবে সর্ব -ইমাম শাফেঈ (রহ:) ও আহমদ (রহ:)-এর দৃষ্টিতে তাঁদের জামাআতে নামায পড়া অপছন্দনীয় (মকরূহ) নয়। তবে সর্ব-ইমাম আবূ হানীফা (রহ:) ও মালেক (রহ:)-এর মতে মহিলাদের জামাআতে নামায আদায় অপছন্দনীয় কাজ।\n\nনিয়্যত: মোক্তাদীবৃন্দকে জামাআতে নামায আদায়ের নিয়্যত করতে হবে; কিন্তু ইমামতি করার নিয়্যত বাধ্যতামূলক নয়। সর্ব-ইমাম মালেক (রহ:) ও শাফেঈ (রহ:) এটাকে প্রশংসনীয় (মোস্তাহাব) বলেন; তবে ব্যতিক্রম শুধু জুমুআর ক্ষেত্রে, যেখানে (ইমামের) নিয়্যত বাধ্যতামূলক। ইমাম আবূ হানীফা (রহ:)-এর মতে ইমামের পেছনে (মোক্তাদী হিসেবে) মহিলারা থাকলে তাঁকে নিয়্যত করতে হবে, নচেৎ পুরুষ মোক্তাদী হলে সেটার প্রয়োজন হবে না। এর ব্যতিক্রম হলো জুমুআ’, আ’রাফা ও দুই ঈদের নামায। তিনি অভিমত ব্যক্ত করেন যে এই তিনটি ক্ষেত্রে ইমামতি করার নিয়্যত করতে হবে। ইমাম আহমদ (রহ:) অবশ্য বলেন ইমামের নিয়্যত বাঁধা একটি প্রয়োজনীয় পূর্বশর্ত। কেউ একাকী ফরয নামায পড়া আরম্ভ করলে এবং (ওই সময়) জামাআতের এক্বামত দেয়া হলে ইমামমণ্ডলী একমত হন যে তিনি নামায বন্ধ করে জামাআতে যোগ দিতে পারবেন না। যদি তিনি নামায বন্ধ না করে জামাআতে যোগ দেয়ার নিয়্যত করে থাকেন, তাহলে সেক্ষেত্রে ইমাম শাফেঈ (রহ:)-এর দুটি সিদ্ধান্ত বিদ্যমান; নির্ভরযোগ্য মতটি হলো জামাআতে যোগ দেয়া উত্তম হবে। আর সর্ব-ইমাম মালেক (রহ:) ও আহমদ (রহ:)-এর দৃষ্টিভঙ্গিও এক্ষেত্রে একই। ইমাম আবূ হানীফা (রহ:) অবশ্য বলেন এটা দুরস্ত্ নয়।\n\nজামাআতে এসে যোগদান: কেউ যখন জামাআতে যোগ দেন, ইমাম শাফেঈ (রহ:)-এর মতে ওই ব্যক্তি তাঁর আমল ও বিচার-বিবেচনার ক্ষেত্রে নামাযের প্রারম্ভিক অবস্থায় থাকেন এবং তাই তাঁর কুনূত দোয়াটি আবারো পাঠ করা উচিত। তবে ইমাম আবূ হানীফা (রহ:) বলেন মোক্তাদী যখন ইমামের পেছনে জামাআতে যোগ দেন, তখন তিনি তাশাহহুদের ক্ষেত্রে শুরু হতে ধরবেন এবং তেলাওয়াতের ক্ষেত্রে শেষের দিক হতে ধরবেন। ইমাম মালেক (রহ:)-এর নির্ভরযোগ্য মত হলো তা শেষ হতে ধরতে হবে; আর ইমাম আহমদ (রহ:) হতে এ ব্যাপারে দুটি মত ব্যক্ত হয়েছে।\n\nজামাআত শেষে আগমন: কেউ মসজিদে প্রবেশ করে যদি দেখেন যে ইমাম সাহেব নামায সম্পন্ন করে ফেলেছেন, তাহলে সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)-এর দৃষ্টিতে ওই ব্যক্তির পক্ষে নতুন আরেকটি জামাআত আরম্ভ করা অপছন্দনীয় (মকরুহ) হবে। তবে ইমাম আহমদ (রহ:)-এর মতে যে কোনো ক্ষেত্রেই জামাআত-শেষে নতুন জামাআত শুরু করা অপছন্দনীয় নয়। কেউ একাকী নামায পড়ার সময় জামাআত পেলে তাঁর তাতে যোগ দেয়া উচিত বলে ইমাম শাফেঈ (রহ:) রায় দেন। ইমাম মালেক (রহ:)-ও একই মত পোষণ করেন, ব্যতিক্রম শুধু মাগরেব নামাযের বেলায়। ইমাম আবূ হানীফা (রহ:) অবশ্য বলেন যে ওই নামাযীর দ্বিতীয়বার পড়া উচিত নয়, ব্যতিক্রম শুধু যোহর ও ’এশা নামাযগুলোর ক্ষেত্রে। ইমাম শাফেঈ (রহ:) বলেন প্রথমবারের নামায ফরয এবং দ্বিতীয়বার এটা সুন্নাহ; একই অভিমত ব্যক্ত করেন সর্ব -ইমাম আবূ হানীফা (রহ:) ও আহমদ ইবনে হাম্বল (রহ:)। কেউ কোনো জামাআতে নামায পড়ার পর আরেকটি জামাআতের দেখা পেলে ইমাম শাফেঈ (রহ:)-এর দৃষ্টিতে তাদের সাথে ওই নামাযীর আবার নামায পড়া উচিত নয়। ইমাম আহমদ (রহ:) অবশ্য বলেন এটা কেবল সোবহে ও আসরের নামাযের বেলাতেই প্রযোজ্য হবে। ইমাম মালেক (রহ:) বলেন কেউ জামাআতে নামায আদায় করলে তার আর নামায পুনরায় পড়া উচিত নয়।\n\nইমাম কর্তৃক ধীরে নামায পড়া ও ওযূ ভেঙ্গে ফেলা: ইমাম যদি রুকূ বা শেষ তাশাহহুদে অনুভব করেন যে কেউ নামাযে যোগ দিচ্ছেন, তাহলে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে তাঁর অপেক্ষা করা মোস্তাহাব বা প্রশংসনীয় হবে। সর্ব-ইমাম আবূ হানীফা (রহ:) ও মালেক (রহ:)-এর মতে এটা অপছন্দনীয় কাজ। ইমাম ওযূ ভেঙ্গে ফেল্লে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে তাঁর (অন্য কাউকে ইমামতির) দায়িত্বভার অর্পণ করা উচিত। ইমাম শাফেঈ (রহ:)-এর এ ব্যাপারে দুটি মত বিদ্যমান, যার মধ্যে নির্ভরযোগ্যটি এর (মানে দায়িত্ব অর্পণের) অনুমতি দেয়।\n\nইমাম পর্যন্ত নামাযে মুসল্লিদের সারিবদ্ধতা: চার মযহাবের ইমামমণ্ডলী একমত হন যে নামাযের জামা’আতে মুসল্লিবৃন্দ কাতার/সারিবদ্ধ থাকলে এবং এর মাঝখানে কোনো রাস্তা বা নদী না থাকলে ইমামতির অনুসরণ বৈধ হবে। কিন্তু ইমাম ও মুসুল্লিদের মাঝখানে রাস্তা অথবা নদী থাকার ব্যাপারে কী সিদ্ধান্ত হবে, এ নিয়ে ইমামবৃন্দের মধ্যে মতপার্থক্য বিরাজমান। সর্ব-ইমাম মালেক (রহ:) ও শাফেঈ (রহ:) বলেন এরকম অবস্থায়ও নামায বৈধ হবে। কিন্তু ইমাম আবূ হানীফা (রহ:) এটাকে দুরস্ত্ নয় বলে মত প্রকাশ করেন। কেউ নিজের বাড়িতে মসজিদের ইমামের পেছনে নামাযরত হলে এবং তাতে নামাযের কাতার তাঁর না দেখার মতো প্রতিবন্ধকতা সামনে থাকলে, সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) নামাযীর নামায বৈধ হবে না মর্মে রায় দেন। আর ইমাম আবূ হানীফা (রহ:)-এর সবচেয়ে নির্ভরযোগ্য সিদ্ধান্ত-ও এক্ষত্রে একই।\n\nইমাম হতে আলাদা কোনো নামায আদায়: ইমামমণ্ডলী ঐকমত্য পোষণ করেন যে কেউ নফল নামায আদায়কালে ফরয নামায আদায়রত কোনো ইমামের ইমামতি অনুসরণ করতে পারবেন। কিন্তু এর উল্টোটার ব্যাপারে তাঁরা পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:), মালেক (রহ:) ও আহমদ (রহ:) বলেন এটা বৈধ নয় এবং কেউ কোনো একটি ফরয নামায আদায়কালে অন্য ফরয নামায আদায়রত ইমামের ইমামতি মানতে পারবেন না। তবে ইমাম শাফেঈ (রহ:) এটাকে জায়েয বলেন।\n\nইমামের যোগ্যতা ও অযোগ্যতা: অন্যান্য নামায বাদে জুমুআ’র ক্ষেত্রে কোনো বালকের ইমামতিতে নামায আদায় করাটা ইমাম শাফেঈ (রহ:)-এর দৃষ্টিতে সম্পূর্ণ বৈধ। অবশ্য অন্য তিন ইমাম ভিন্নমত পোষণ করে বলেন, এটা (মানে বালকের ইমামতি) ফরয নামাযের বেলায় মোটেও বৈধ নয়; তবে তাঁরা নফল নামাযের ক্ষেত্রে পারস্পরিক ভিন্নমত পোষণ করেন। ইমাম শাফেঈ (রহ:) হতে সবচেয়ে নির্ভরযোগ্য বর্ণনায় তিনি জানান যে ওই ধরনের বালককে জুমুআ’র নামাযে ইমাম মানা বৈধ, কিন্তু ইমামতিতে প্রাপ্তবয়স্ক ব্যক্তি অগ্রাধিকার পাবেন। অন্ধ ব্যক্তির ইমামতি বৈধ বলে ইমামবৃন্দ ঐকমত্য পোষণ করেন; কেউই এটাকে অপছন্দ করেননি। তবে ইমাম আবূ হানীফা (রহ:) দৃষ্টিশক্তিসম্পন্ন ব্যক্তির ইমামতিকে অগ্রাধিকার দেন। সর্ব-ইমাম আবূ হানীফা (রহ:) ও শাফেঈ (রহ)-এর মতে বদকার ব্যক্তির ইমামতি বৈধ, তবে ইমাম শাফেঈ (রহ:) এটাকে অপছন্দ করেন। ইমাম মালেক (রহ:) বলেন ইমামের বদ আমল ব্যাখ্যাসাপেক্ষ না হলে নামায দুরস্ত্ হবে না, আর তাই তার পেছনে আদায়কৃত নামায আবার পড়তে হবে। ইমাম আহমদ ইবনে হাম্বল (রহ:) হতে দুটি মত পাওয়া যায়, যার সবচেয়ে নির্ভরযোগ্যটি হলো নামায দুরস্ত্ হবে না। ইমামবৃন্দ একমত হন যে ফরয নামাযে কোনো পুরুষের ইমামতি কোনো নারী করতে পারবেন না। তারাবীহ নামাযে কোনো নারী পুরুষদের জামাআতে ইমামতি করতে পারবেন কি না সে ব্যাপারে অবশ্য তাঁরা পারস্পরিক ভিন্নমত পোষণ করেন। ইমাম আহমদ (রহ:) এটার অনুমতি দেন এই শর্তে যে ওই নারী জামাআতের সারির পেছনে দাঁড়াবেন। কিন্তু বাকি ইমামবৃন্দ সবাই এটাকে নিষেধ করেন।\n\nসবচেয়ে যোগ্য ইমাম: জামাআতে ইমামতি করার ক্ষেত্রে সবচেয়ে যোগ্য কে হবেন, সে ব্যাপারে ইমামমণ্ডলী একে অপরের সাথে ভিন্নমত পোষণ করেন;  ফেক্বাহ-শাস্ত্রে পাণ্ডিত্যসম্পন্ন ব্যক্তি অগ্রাধিকার পাবেন, না ক্বুরআন সম্পর্কে বেশি জ্ঞানী ব্যক্তি পাবেন, এই বিষয়েও ইমামবৃন্দের মধ্যে মতপার্থক্য বিদ্যমান। সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:) অভিমত ব্যক্ত করেন যে ফেক্বাহ-জ্ঞানী ব্যক্তি অগ্রাধিকার পাবেন এই শর্তে যে তাঁকে ভালোভাবে ’ফাতিহা’ পাঠ করতে সক্ষম হতে হবে। ইমাম আহমদ (রহ:) অবশ্য বলেন ক্বুরআন সম্পর্কে জ্ঞানী ব্যক্তি-ই অগ্রাধিকার পাবেন; অধিকন্তু, তাঁকে ক্বেরআত ও নামযের নিয়মকানুন-ও ভালোভাবে জানতে হবে। ‘ফাতেহা’ ভালোভাবে জানেন এমন ব্যক্তিদের জামাআতে, যিনি জানেন না তিনি ইমাম হওয়ার প্রশ্নে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহ:) বলেন ইমাম ও মোক্তাদী উভয়েরই নামায দুরস্ত্ হবে না। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য বলেন স্রেফ তেলাওয়াতকারীর নামায-ই বাতিল হবে। তবে ইমাম শাফেঈ (রহ:) অভিমত ব্যক্ত করেন যে নিরক্ষর ব্যক্তি জামাআতে ইমামতি করতে পারবেন। এ বিষয়ে (নিরক্ষর কর্তৃক শিক্ষিতদের নামাযে ইমামতি প্রসঙ্গে) তাঁর কাছ থেকে দুটি বক্তব্য পাওয়া যায়, যার মধ্যে সবচেয়ে নির্ভরযোগ্যটি হচ্ছে এটা অবৈধ।\n\nইমামের অপবিত্রতা: যে ইমামের ওযূ ভেঙ্গে গিয়েছে, তার ইমামতিতে নামায পড়ার অনুমতি নেই। কেউ তা না জানলে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে তার নামায বহাল থাকবে; ব্যতিক্রম শুধু জুমুআ’র নামায। জুমুআ’র নামাযের ক্ষেত্রে (ওযূবিহীন ওই) ইমাম ছাড়া (জামাআতের জন্যে) প্রয়োজনীয় সংখ্যক মুসুল্লি উপস্থিত থাকলে শাফেঈ মযহাব অনুযায়ী ওই ধরনের ইমামের ইমামতিতে নামায বৈধ হবে না। তবে সর্ব-ইমাম আবূ হানীফা (রহ:) ও আহমদ (রহ:) বলেন ওযূ ভেঙ্গে যাওয়া ওই ইমামের পেছনে প্রতিটি নামায-ই বাতিল। ইমাম মালেক (রহ:) অবশ্য বলেন, ইমাম ভুলে গিয়ে থাকলে তার ইমামতিতে জামাআতের নামায বৈধ হবে; কিন্তু তিনি তা জানলে সেটা অবৈধ হবে।\n\nউপবিষ্ট ইমামের পেছনে নামায আদায়: সর্ব-ইমাম আবূ হানীফা (রহ:) ও শাফেঈ (রহ:)-এর মতে, উপবিষ্ট ইমামের পেছনে দণ্ডায়মান মুসুল্লিদের (জামাআতে) নামায আদায় বৈধ। ইমাম মালেক (রহ:) হতে এই বিষয়ে দুটি দৃষ্টিভঙ্গি পাওয়া যায়। ইমাম আহমদ (রহ:) অবশ্য বলেন মুসুল্লিবৃন্দেরও তার পেছনে বসে নামায পড়া উচিত।\n\nইমাম সাহেব ও এক্বামত: সর্ব-ইমাম মালেক (রহ:), শাফেঈ (রহ:) ও আহমদ (রহ:) অভিমত ব্যক্ত করেন যে এক্বামতের পরে নামাযের কাতার/সারি সোজা না হওয়া পর্যন্ত ইমাম সাহেবের অপেক্ষা করা উচিত। ইমাম আবূ হানীফা (রহ:) অবশ্য বলেন মোয়াযযিন যখন ‘নামাযের দিকে অগ্রসর হোন’ বাক্যটি উচ্চারণ করেন, তখন-ই ইমামকে দাঁড়াতে হবে, আর তার সাথে সাথে দাঁড়াতে হবে মুসুল্লিদেরও। মোয়াযযিন  ’ক্বাদ ক্বামাত’ বলার সাথে সাথে ইমাম সাহেব ‘তাকবীর আল-এহরাম’ বলবেন। এক্বামত শেষ হলে ইমাম সাহেব ক্বেরাত পাঠ করা আরম্ভ করবেন।\n\nনামাযে বালক ও মহিলা: বালক মুসুল্লিবর্গ পুরুষদের সাথে দাঁড়ালে শাফেঈ মযহাবের সিদ্ধান্ত হলো, পুরুষ নামাযীবৃন্দ একটি সারিতে দাঁড়াবেন, আর সমস্ত বালক তাদের পেছনে দাঁড়াবে। শাফেঈ মযহাবের কতিপয় ইমাম অবশ্য বলেন যে প্রতি দুইজন পুরুষের মাঝখানে একজন বালক দাঁড়াবে, যাতে বালকদেরকে নামায শিক্ষা দেয়া যায়। একই দৃষ্টিভঙ্গি ইমাম মালেক (রহ:)-এরও। (মালেকী মযহাব অনুযায়ী) নামাযে নারী থাকলে তাদেরকে বালকদের পেছনের সারিতে দাঁড়াতে হবে। যদি কোনো নারী প্রথম সারিতে পুরুষদের মাঝখানে দাঁড়ান, তাহলে সবার নামায-ই বাতিল হয়ে যাবে। ইমাম আবূ হানীফা (রহ:)-এর মতে, ওই নারীর ডানে, বামে এবং পেছনে দণ্ডায়মান পুরুষ নামাযীদের নামায বাতিল হয়ে যাবে, তবে ওই নারীর নামায বহাল থাকবে। কেউ নিজস্ব (বানিয়ে নেয়া) একটি সারিতে দাঁড়ালে তিনজন ইমাম এর অনুমতি দেন বটে, কিন্তু তাঁরা তা অপছন্দ করেন। ব্যতিক্রম শুধু ইমাম আহমদ (রহ:), যিনি বলেন ওই ব্যক্তির নামায দুরস্ত্ হবে না, যদি তিনি ইমামের রুকূ করার সময় একা হন।\n\nইমামের চেয়ে অগ্রবর্তী: কোনো নামাযী যদি জামাআতের সারিতে ইমামের চেয়ে আগে দাঁড়ায়, তাহলে সর্ব-ইমাম আবূ হানীফা (রহ:) ও আহমদ (রহ:)-এর দৃষ্টিতে ওই ব্যক্তির নামায বাতিল হয়ে যাবে; তবে ইমাম মালেক (রহ:) এটাকে জায়েয বলেন। ইমাম শাফেঈ (রহ:)-এর এক্ষেত্রে দুটি মত, যার মধ্যে নির্ভরযোগ্যটি হচ্ছে নামায বাতিল হয়ে যাবে।"},{"1":"সফরকালীন নামায","2":"সফরকালীন নামায\n\nইমামমণ্ডলী একমত হন যে সফরকালে নামায সংক্ষিপ্ত আকারে পড়া জায়েয, কিন্তু এটা ঐচ্ছিক না স্পষ্ট নির্দেশ, সে ব্যাপারে তাঁরা পারস্পরিক ভিন্নমত পোষণ করেন। ইমাম আবূ হানীফা (রহ:) বলেন এটা সুস্পষ্ট নির্দেশ এবং তিনি এব্যাপারে কঠোর অবস্থান গ্রহণ করেন। তিনি ছাড়া বাকি তিন ইমাম অভিমত ব্যক্ত করেন যে আল্লাহর প্রতি অবাধ্যতা জড়িত এমন সফরে নামায সংক্ষেপ করার কোনো অনুমতি-ই নেই।\n\nনামায সংক্ষেপ করার জন্যে ন্যূনতম দূরত্ব: দুই দিন অথবা এক দিন ও এক রাতের দূরত্ব না হলে নামায সংক্ষেপ করার অনুমতি নেই; এটা সর্ব-ইমাম শাফেঈ (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে ষোল পারাসাঙ্গ (প্রাচীন ইরানী দূরত্ব পরিমাপ করার একক যা ইংরেজিতে league-এর সমান এবং যা স্থানের দূরত্ব ও ভ্রমণের গতির ওপর নির্ভরশীল; বিস্তারিত দেখুন – https://en.wikipedia.org/wiki/Parasang)। ইমাম আবূ হানীফা (রহ:) অবশ্য বলেন চব্বিশ পারাসাঙ্গের চেয়ে কম দূরত্বের কোনো সফরে নামায সংক্ষিপ্ত করা উচিত নয়। ইমামবৃন্দ একমত হন যে তিন দিনের দূরত্বে কেউ ভ্রমণ করলে নামায সংক্ষেপ করা শ্রেয়তর; তবে সম্পূর্ণ নামায পড়ার অনুমতিও তাঁদের মতে রয়েছে। এর ব্যতিক্রম ইমাম আবূ হানীফা (রহ:) যিনি বলেন যে সম্পূর্ণ নামায আদায়ের অনুমতি নেই, আর কতিপয় মালেকী ইমামেরও এই একই দৃষ্টিভঙ্গি বিদ্যমান।\n\nযে স্থান হতে সংক্ষিপ্তকরণের আরম্ভ: সর্ব-ইমাম আবূ হানীফা (রহ:) ও শাফেঈ (রহ:)-এর মতানুযায়ী, যে শহর হতে সফরের শুরু, সেখানকার বাড়িঘর ছেড়ে যাবার পরপরই নামায সংক্ষিপ্তকরণের (প্রক্রিয়ার) আরম্ভ হয়। ইমাম মালেক (রহ:) হতে এ ব্যাপারে দুটি মত পাওয়া যায়, যার একটিতে ব্যক্ত হয়েছে যে সফরকারী ব্যক্তি ওই বাড়িঘর এমনভাবে ছেড়ে যাবেন যাতে তার সাথে আর কোনোটি সমানভাবে দাঁড়িয়ে না থাকে; আর দ্বিতীয় রায় অনুযায়ী, সফরকারীকে তিন মাইল যেতে হবে।\n\nকোনো বাসিন্দার ইমামতিতে ভ্রমণকারীর নামায: কোনো সফরকারী যদি নামাযের কোনো পর্যায়ে (সফররত) এলাকার বাসিন্দার ইমামতি অনুযায়ী তা পড়েন, তাহলে ইমামমণ্ডলীর মতে তাকে সম্পূর্ণ নামায পড়তে হবে; ব্যতিক্রম শুধু ইমাম মালেক (রহ:) যিনি বলেন সফরকারী কোনো বাসিন্দার আদায়কৃত নামাযের পুরো রাক’আত ধরতে পারলে তাকে সম্পূর্ণটুকু পড়তে হবে, নচেৎ নয়। ইমাম মালেক (রহ:) অারো অভিমত ব্যক্ত করেন যে সফরকারী সংক্ষিপ্ত আকারে যোহর নামায পড়ার উদ্দেশ্যে কোনো বাসিন্দার ইমামতিতে জুমুআ’র নামাযে সামিল হলে তাকে পুরো যোহরের নামায পড়তে হবে, কেননা জুমুআ’ হচ্ছে বাসিন্দার নামায। একই দৃষ্টিভঙ্গি নিয়েছেন ইমাম শাফেঈ (রহ:)-ও।\n\nঅবিরত সফর: কোনো জাহাজের নাবিক যদি তাতে সপরিবার ও আপন মালামালসহ ভ্রমণ করেন, তাহলে ইমাম শাফেঈ (রহ:) বলেন যে তিনি নামায সংক্ষেপ করতে পারবেন; আর এটা সর্ব-ইমাম আবূ হানীফা (রহ:) ও মালেক (রহ:)-এরও সিদ্ধান্ত। ইমাম আহমদ ইবনে হাম্বল (রহ:) অবশ্য বলেন নাবিকের তা করা উচিত হবে না; একই অবস্থা হবে মেষ ও গবাদি পশু চারকের বেলায়ও, যিনি সবসময়-ই সফরে থাকেন। ইমাম আহমদ (রহ:)-এর মতে এমন ব্যক্তির নামায সংক্ষেপ করার অনুমতি নেই। কিন্তু অন্য তিনজন ইমাম বলেন ওই ব্যক্তি নামায সংক্ষেপ করতে পারবেন, তবে রোযা রাখতে পারবেন না।\n\nভ্রমণের সময় নফল নামায: যাত্রাকালীন সময়ে কেউ নফল নামায সংক্ষেপ করলে তা ইমামবৃন্দের কাছে অপছন্দনীয় নয়।\n\nসফরকারী থাকার জন্যে দীর্ঘতম সময়সীমা: কোনো ভ্রমণকারী যদি চারদিন সময় কোথাও অবস্থান করার নিয়্যত করেন, সর্ব-ইমাম মালেক (রহ:) ও শাফেঈ (রহ:)-এর দৃষ্টিতে তিনি ওই স্থানের বাসিন্দায় পরিণত হন। তবে ইমাম আবূ হানীফা (রহ:)-এর মতে পনেরো দিন যদি ওই ব্যক্তি সেখানে থাকার নিয়্যত করেন, তাহলে তিনি সেখানকার বাসিন্দা হয়ে যাবেন। ইমাম আহমদ (রহ:) অবশ্য বলেন, ওই ব্যক্তি বিশ ওয়াক্ত নামাযের বেশি সেখানে অবস্থানের নিয়্যত করলে সেখানকার বাসিন্দা হবেন।\n\nসফরকারীদের ক্বাযা নামায আদায়: কেউ বাড়িতে কোনো নামায ক্বাযা করলে সফরের সময় তাকে পুরো নামায হিসেবে তা আদায় করতে হবে। যদি তিনি সফরে কোনো নামায ক্বাযা করে বাড়িতে তা আদায় করেন, তাহলে ইমাম শাফেঈ (রহ:)-এর এ ক্ষেত্রে দুটি মত পাওয়া যায়। এগুলোর মধ্যে সবচেয়ে নির্ভরযোগ্যটি হলো, ওই নামাযীকে পুরো নামায আদায় করতে হবে; আর এটা ইমাম আহমদ (রহ:)-এরও অভিমত। ইমাম শাফেঈ (রহ:)-এর অপর মতটি ব্যক্ত করে যে ওই নামাযীকে সংক্ষিপ্ত আকারে নামাযটি পড়তে হবে, আর এই মত সর্ব-ইমাম আবূ হানীফা (রহ:) ও মালেক (রহ:)-এরও।\n\nভ্রমণের সময় নামায জোড়া দেয়া: সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে সফরকালে এগিয়ে এনে বা বিলম্বে যোহর ও আসরের নামায, এবং মাগরেব ও ‘এশা’র নামায একত্রে পড়া জায়েয। ইমাম আবূ হানীফা (রহ:) অবশ্য বলেন, ভ্রমণের অজুহাতে দুটি ওয়াক্তের নামায জোড়া দেয়ার কোনো অনুমতি-ই নেই।\n\nবাসিন্দা অবস্থায় নামায জোড়া দেয়া: ইমাম শাফেঈ (রহ:)-এর মতে বৃষ্টির কারণে যোহর ও আসরের নামাযকে ওয়াক্তের শুরুতে এগিয়ে এনে একত্রে পড়া জায়েয। তবে ইমাম আবূ হানীফা (রহ:) এটাকে কোনোক্রমেই অনুমতিপ্রাপ্ত নয় বলে রায় দেন। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য অভিমত ব্যক্ত করেন যে বৃষ্টি প্রবল হোক বা দুর্বল, স্রেফ মাগরেব ও ‘এশা জোড়া দেয়া বৈধ, যোহর ও আসর বৈধ নয়; অধিকন্তু, এই অনুমতি কেবল সেই জামা’আতের জন্যে সুনির্দিষ্ট, যারা এমন মসজিদে তা আদায় করেন যেখানে বৃষ্টির মধ্য দিয়ে যেতে হয়। ইমাম শাফেঈ (রহ:)-এর মযহাবের স্পষ্ট সিদ্ধান্ত অনুসারে অসুস্থতা বা (প্রাণ নাশের) ভয়ের কারণে নামায জোড়া দেয়ার অনুমতি নেই। তবে ইমাম আহমদ ইবনে হাম্বল (রহ:) বলেন এটা জায়েয। পরবর্তী শাফেঈ ইমামবৃন্দ অবশ্য এটাকে জায়েয বলেছেন।"},{"1":"শঙ্কাজনিত নামায","2":"শঙ্কাজনিত নামায\n\nইমামমণ্ডলী একমত হন যে শঙ্কাজনিত নামায মহানবী সাল্লাল্লাহু আলাইহে ওয়া সাল্লামের বেসালপ্রাপ্তির পরও জারি ছিল, যদিও হযরত আল-মুযানী (রা:) তা রহিত করা হয়েছিল মর্মে বর্ণনা করেছিলেন; আর ইমাম আবূ ইঊসুফ (রহ:) বলেন যে এটা রাসূলুল্লাহ (দ:)-এর জন্যেই খাস্ বা সুনির্দিষ্ট ছিল। ইমামবৃন্দ ঐকমত্য পোষণ করেন যে বাসিন্দা হলে এর রাক’আত সংখ্যা হবে চার, আর সফরে থাকলে হবে দুই। তিনজন ইমামের মতে, বাসিন্দা হলে (নামাযের) ইমাম সাহেব এক জামাআতের সাথে দুই রাকআত এবং অপর জামাআতের সাথে আরো দুই রাকআত নামায পড়াবেন; তবে এর ব্যতিক্রম ইমাম মালেক (রহ:), যিনি বলেন বাসিন্দা অবস্থায় শঙ্কাজনিত নামায পড়া উচিত নয়। তবে তাঁর (মালেকী) মযহাবের ইমামবৃন্দ এর অনুমতি দেন।\n\nতুমুল যুদ্ধকালীন সময়ে এই নামায: তুমুল যুদ্ধকালীন সময়ে শঙ্কাজনিত নামায পড়ার ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, এই অবস্থায় মানুষের এ নামায পড়া উচিত নয় এবং সম্ভব না হওয়া পর্যন্ত এটা বিলম্বিত করা উচিত। সর্ব-ইমাম মালেক (রহ:), শাফেঈ (রহ:) ও আহমদ (রহ:) অভিমত ব্যক্ত করেন যে তাদের দেরি করা উচিত নয় এবং পরিস্থিতি অনুযায়ী তা আদায় করা উচিত; পায়ে বা সওয়ারে, ক্বিবলামুখো বা অন্যদিকে, যেভাবে সম্ভব আদায় করা উচিত; আর তাদের মাথা দিয়ে রুকূ ও সুজূদ ইশারা করা উচিত। শঙ্কাজনিত নামাযে অস্ত্র বহন করা কি প্রয়োজনীয়? – এই প্রশ্নের উত্তরে সর্ব-ইমাম আবূ হানীফা (রহ:) ও শাফেঈ (রহ:) একটি রায়ে এবং ইমাম আহমদ (রহ:) তাঁর সিদ্ধান্তে এটাকে প্রশংসনীয়, কিন্তু বাধ্যতামূলক নয় বলেন। সর্ব-ইমাম মালেক (রহ:) ও শাফেঈ (রহ:) অপর এক রায়ে এটাকে বাধ্যতামূলক ঘোষণা করেন। যদি মানুষেরা কোনো বিশৃঙ্খল জনতাকে দেখে শত্রু ভাবেন এবং শঙ্কাজনিত নামায আদায় করেন, অথচ পরে স্পষ্ট হয় যে তারা (জনতা) তা নয়, তাহলে সর্ব-ইমাম শাফেঈ (রহ:) ও আহমদ (রহ:)-এর একটি রায় অনুযায়ী ওই মানুষদেরকে নামায আবারো পড়তে হবে।"},{"1":"জুমু’আর নামায","2":"জুমু’আর নামায\n\nউলামাবৃন্দ একমত হন যে জুমুআ’র নামায ফরযে আইন, ফরযে কেফায়া নয়। এটা (এলাকার) বাসিন্দাদের জন্যে বাধ্যতামূলক, কিন্তু মুসাফির তথা সফরকারীদের জন্যে নয়। আরো বাধ্যতামূলক নয় শিশু, গোলাম, মুসাফির বা মহিলাদের ক্ষেত্রে।\n\nযে স্থানে জুমুআ বাধ্যতামূলক: সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর মতানুযায়ী, কেউ শহরের বাইরে জুমুআ পড়া হয় না এমন স্থানে অবস্থান করার সময় আযান শুনতে পেলে জুমুআ’র নামাযে তাঁকে অবশ্যই যোগ দিতে হবে। তবে ইমাম আবূ হানীফা (রহ:) বলেন, শহরের বাইরে বসবাসকারী কারো জন্যে জুমুআ’য় যাওয়ার প্রয়োজন নেই, এমন কি তিনি যদি আযান শুনেও থাকেন। তাঁর অবস্থা একজন মুসাফিরের মতোই, যিনি জুমুআ’র নামায পড়া হয় এমন শহরে আগমনকারী; তিনি জুমুআ অথবা যোহরের নামাযের মধ্যে যে কোনো একটি পছন্দ করার এখতেয়ারসম্পন্ন। ইমাম আবূ হানীফা (রহ:) বলেন, জুমুআ’য় যেতে অপারগ কারো জন্যে ওই দিন যোহরের নামায জামাআতে আদায় করাটা অপছন্দনীয় (মকরূহ)। সর্ব-ইমাম মালেক (রহ:), শাফেঈ (রহ:) ও আহমদ (রহ:) অবশ্য এটাকে অপছন্দনীয় নয় বলে রায় দেন।\n\nজুমুআ ও ঈদ একই দিনে হলে: ঈদ কখনো জুমুআ’র দিনে পড়লে ইমাম শাফেঈ (রহ:)-এর দৃষ্টিতে শহরের অধিবাসীদের তবুও জুমুআ আদায় করতে হবে; কিন্তু সেখানে উপস্থিত হওয়া গ্রামের বাসিন্দাদের জন্যে তা আদায় করা বাধ্যতামূলক নয়। তারা ঈদের নামায পড়ে প্রস্থান করতে পারবেন। ইমাম আবূ হানীফা (রহ:) বলেন, (ঈদের দিন) জুমুআ’র নামায শহরবাসীর জন্যে বাধ্যতামূলক, আর ইমাম আহমদ (রহ:) অভিমত ব্যক্ত করেন যে তা গ্রামবাসী বা শহরবাসী কারো জন্যেই (ওই দিন) বাধ্যতামূলক নয়। তাদের যোহরের নামায পড়া উচিত।\n\nজুমুআ’র দিন সফর ও বেচাকেনা করা: কেউ সাধারণত জুমুআ’র নামায আদায়কারী হয়ে থাকলে আর তিনি মধ্য দিবসের পরে সফর করতে চাইলে তা (মানে সফর) করার অনুমতি তার নেই, যদি না তিনি পথের মাঝে জুমুআ পড়তে পারেন কিংবা তার সাথীদের পেছনে পড়ে গিয়ে ক্ষতিগ্রস্ত/আক্রান্ত হবার সম্ভাবনায় থাকেন। সর্ব-ইমাম আবূ হানীফা (রহ:) ও মালেক (রহ:)-এর মতে, মধ্য দিবসের আগেই তার রওয়ানা হওয়া উচিত। ইমাম শাফেঈ (রহ:) হতে অবশ্য এ ব্যাপারে দুটি মত পাওয়া যায়, যার মধ্যে নির্ভরযোগ্যটি হচ্ছে এর অনুমতি রয়েছে; ইমাম আহমদ (রহ:)-এরও একটি মত তা-ই ব্যক্ত করে। মধ্য দিবসের পরে পণ্যসামগ্রী বিক্রি করা অপছন্দনীয়, আর দ্বিতীয় আযানটির পরে তা হারাম। সর্ব-ইমাম আবূ হানীফা (রহ:) ও শাফেঈ (রহ:) অবশ্য এটাকে বৈধ বলে রায় দেন, অপরদিকে সর্ব-ইমাম মালেক (রহ:) ও আহমদ ইবনে হাম্বল (রহ:) অবৈধ বলে সিদ্ধান্ত দেন।\n\nজুমুআ চলাকালীন কথা বলা: খুতবা পাঠের সময় যখন তা শোনা যায় না, তখন কথা বলার ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম শাফেঈ (রহ:) ও আহমদ (রহ:) এটাকে অনুমতিপ্রাপ্ত বলেন, তবে নীরবতা পালনের পক্ষেই মত প্রকাশ করেন। পক্ষান্তরে, ইমাম আবূ হানীফা (রহ:) ওই সময় কথা বলার অনুমতি নেই বলে রায় দেন; আর ইমাম মালেক (রহ:) নীরবতা পালনকে বাধ্যতামূলক বলেন। খুতবা দানকালে কারো কথাবার্তা শ্রবণকারী ব্যক্তির ব্যাপারে ইমামবৃন্দ পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:)-এর মতে এবং শাফেঈ মযহাবের পূর্ববর্তী ইমামবৃন্দের অভিমত অনুযায়ী, এ রকম আচরণ বক্তা ও শ্রোতা উভয়েরই জন্যে হারাম; যদিও ইমাম মালেক (রহ:) নতুন আগমনকারী মুসল্লিদের দ্বারা অন্যদের ওপর পা না ফেলার মতো নিয়মকানুন ঠিক রাখার খাতিরে এটাকে জায়েয দেন। ’আল-উম্মু’ পুস্তকে ইমাম শাফেঈ (রহ:) বলেন এটা হারাম নয়, তবে অপছন্দনীয়। ইমাম আহমদ (রহ:) হতে বর্ণিত সবচেয়ে নির্ভরযোগ্য মতটি হলো, শ্রোতার পক্ষে কথার উত্তর দেয়া হারাম, কিন্তু বক্তার জন্যে তা হারাম নয়।\n\nজুমুআ’র নামায যেসব স্থানে বৈধ: ইমাম শাফেঈ (রহ:) বলেন জুমুআ’র নামায কেবল সেসব স্থানেই বৈধ, যেখানকার বাসিন্দাবৃন্দ জুমুআ’র নামায পড়ে থাকেন। ইমাম মালেক (রহ:) অবশ্য বলেন জুমুআ এমন সব শহরে আদায় করতে হবে, যেখানে গৃহগুলো যুক্ত, আর যেখানে (জামে’) মসজিদ ও বাজার আছে। তবে ইমাম আবূ হানীফা (রহ:) অভিমত ব্যক্ত করেন যে জুমুআ শুধু সেসব শহরে পড়াই বৈধ, যেখানকার শাসক তা পড়তে নির্দেশ দিয়ে থাকেন। তিনজন ইমামের মতানুযায়ী, কোনো শহরের মানুষ শহরের বাইরে গিয়ে জুমুআ আদায় করলে তা বৈধ হবে না; ব্যতিক্রম শুধু ইমাম আবূ হানীফা (রহ:) যিনি বলেন শহরের কাছে-ধারে কোথাও হলেই তা বৈধ হবে।\n\nশাসকের অনুমতি: ইমামবৃন্দ জুমুআ’র নামায শাসকের অনুমতি নিয়ে আদায়ের পক্ষে রায় দেন। তবে তাঁর অনুমতি ছাড়া আদায় করা হলে সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে ওই নামায বৈধ বলে বিবেচিত হবে। কিন্তু ইমাম আবূ হানীফা (রহ:) বলেন এই নামায কেবল শাসকের অনুমতি নিয়েই আদায় করতে হবে।\n\nজুমু’আ’র জন্যে প্রয়োজনীয় মুসল্লি সংখ্যা: সর্ব-ইমাম শাফেঈ (রহ:) ও আহমদ (রহ:)-এর মতে, জুমুআ’র নামাযের জন্যে মুসল্লির সংখ্যা (ন্যূনতম) চল্লিশ জন হওয়া শর্ত। ইমাম আবূ হানীফা (রহ:)-এর দৃষ্টিতে চার জন হলেই শর্ত পূরণ হবে। ইমাম মালেক (রহ:) অবশ্য বলেন, এই সংখ্যা চল্লিশেরও কম হতে পারে, যদিও এটা তিন বা চার জনের জন্যে বাধ্যতামূলক নয়। (তাঁর মতে,) চল্লিশ জন মুসাফির জুমুআ’ পড়তে একত্রিত হলেও তা বৈধ হবে না। তবে এক্ষেত্রে ইমাম আবূ হানীফা (রহ:)-এর সিদ্ধান্ত হলো, তা আদায় করা বৈধ হবে যদি এমন স্থান হয়, যেখানে জুমুআ পড়া যায়। জুমুআ’র নামায কি গোলাম ও মুসাফিরবৃন্দ জামাআত করে আদায় করতে পারবেন? এই প্রশ্নের উত্তরে সর্ব-ইমাম আবূ হানীফা (রহ:) ও মালেক (রহ:) বলেন যে তা করা সম্ভব; অপর পক্ষে সর্ব-ইমাম শাফেঈ (রহ:) ও আহমদ ইবনে হাম্বল (রহ:) তা নাকচ করে দেন। পর্যাপ্ত সংখ্যক মুসল্লি নিয়ে আরম্ভ করা নামাযে ইমাম সাহেব তাকবীর বলার পর অনেকে চলে গেলে ইমাম আবূ হানীফা (রহ:)-এর দৃষ্টিতে ইমাম সাহেব একটি সেজদা-সহ এক রাকআত পড়ে নিতে পারলেই জুমুআ’র নামায আদায় হয়ে যাবে। তাঁর মযহাবের ইমামবৃন্দ অবশ্য বলেন যে, জুমুআ’র নামাযের ইমাম সাহেব ’তাকবীর আল-এহরা’ম’ পাঠের পর মুসল্লিবৃন্দ নামায ছেড়ে গেলেও তা আদায় হয়ে যাবে। তবে ইমাম মালেক (রহ:)-এর সিদ্ধান্ত মোতাবেক, ওই ইমাম সাহেব উভয় সেজদা-সহ এক রাকআত নামায পড়ার পর মুসল্লিবৃন্দ চলে গেলেও জুমুআ সম্পন্ন হবে। ইমাম শাফেঈ (রহ:)-এর এই বিষয়ে অনেকগুলো সিদ্ধান্ত পাওয়া যায়; এগুলোর মধ্যে সবচেয়ে নির্ভরযোগ্যটি হলো, নামায বাতিল হয়ে যাবে এবং ইমাম সাহেবকে যোহর নামায হিসেবে তা আদায় করতে হবে। আর ইমাম আহমদ (রহ:)-ও এ ব্যাপারে একই মত পোষণ করেন।\n\nজুমুআ’র ওয়াক্ত: ইমাম আহমদ (রহ:) ছাড়া বাকি সবাই অভিমত ব্যক্ত করেন যে জুমুআ’র নামায স্রেফ যোহরের ওয়াক্তেই পড়া বৈধ। ইমাম আহমদ ইবনে হাম্বল (রহ:) ভিন্নমত পোষণ করে বলেন এটা মধ্য দিবসের আগেও পড়া বৈধ। ইমাম শাফেঈ (রহ:)-এর দৃষ্টিতে ওই নামায ওয়াক্ত অনুযায়ী আরম্ভ হয়ে ওয়াক্ত শেষ হওয়ার সময় পর্যন্ত চল্লে তা যোহর হিসেবে পড়তে হবে। তবে ইমাম আবূ হানীফা (রহ:) বলেন ওয়াক্ত ফুরিয়ে গেলে ওই নামায বাতিল হয়ে যাবে (মানে যোহর হিসেবেও গণ্য হবে না)। ইমাম মালেক (রহ:) বলেন, আসরের নামাযের সময় না হওয়া পর্যন্ত জুমুআ আদায় না করা হলে সেটা তবুও পড়া যাবে – যতোক্ষণ না সূর্য অস্ত যায়।\n\nজুমুআ’র নামাযে দেরিতে যোগ দেয়া: সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর মতে, কেউ (জুমুআ’র নামাযে দেরিতে গিয়ে) ইমামের কোনো এক রাকআত ধরতে পারলেই জুমুআ ধরতে পেরেছেন বলে গণ্য হবে। এর চেয়ে কম হলে জুমুআ হবে না এবং তখন তাকে চার রাকআত-বিশিষ্ট যোহর পড়তে হবে। তবে ইমাম আবূ হানীফা (রহ:) বলেন, যে কোনো কিছু দ্বারাই জুমুআ’র নামায ধরা বৈধ হবে।\n\nখুতবাগুলো: ইমামমণ্ডলী ঐকমত্য পোষণ করেন যে দুটি খুতবা পাঠ জুমুআ’র নামাযের একটি পূর্বশর্ত, আর এগুলো নামাযের আগেই প্রদান করতে হবে। শাফেঈ মযহাবের সিদ্ধান্তানুযায়ী, এই খুতবাগুলোতে পাঁচটি বিষয় অন্তর্ভুক্ত থাকতে হবে: আল্লাহর প্রশংসা, মহানবী (দ:)-এর প্রতি দুরুদ-সালাম, তাক্বওয়া গ্রহণের প্রতি তাকিদ, একখানি আয়াতে করীমা পাঠ এবং ঈমানদার মুসলমানদের জন্যে দুআ। ইমাম আবূ হানীফা (রহ:) অবশ্য বলেন, খুতবায় খতীব সাহেব আল্লাহতা’লার মহিমা বর্ণনা, শাহাদাত পাঠ, এমন কি ‘আল্লাহরই প্রতি সমস্ত প্রশংসা’ বাক্যটি পাঠ করলেই যথেষ্ট হবে। অপর দিকে তাঁর (মানে হানাফী) মযহাবের অন্তর্গত ইমামবৃন্দ বলেন, সাধারণত খুতবা বলতে যা বোঝায়, অন্তত তা তাতে থাকতে হবে। ইমাম মালেক (রহ:) হতে দুটি মত এক্ষেত্রে বর্ণিত হয়েছে, যার একটি হচ্ছে খতীব সাহেব আল্লাহর মহিমা বর্ণনা করবেন নতুবা শাহাদাত পাঠ করবেন; অন্য রায়টিতে খুতবা বলতে প্রথানুসারে যা বোঝায়, তা তাতে থাকতে হবে।\n\nখুতবা দিতে দাঁড়ানো: খুতবা পাঠের জন্যে ইমাম সাহেব যখন সক্ষম হবেন, তখন তাঁকে দাঁড়াতে হবে। তবে এটা বাধ্যতামূলক কি না, সে ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম মালেক (রহ:) ও শাফেঈ (রহ:) বলেন এটা বাধ্যতামূলক। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অবশ্য বলেন এটা বাধ্যতামূলক নয়। ইমাম শাফেঈ (রহ:) দুই খুতবার মাঝে খতীবের উপবেশনকে বাধ্যতামূলক বলে অভিমত ব্যক্ত করেন। শাফেঈ মযহাবের রায়ে উভয় খুতবায় মৌলিকত্ব থাকা একটি পূর্বশর্ত। অপরদিকে সর্ব-ইমাম আবূ হানীফা (রহ:), আহমদ (রহ:) ও মালেক (রহ:)-এর দৃষ্টিতে তা কোনো পূর্বশর্ত নয়।\n\nইমাম-সংশ্লিষ্ট বিভিন্ন বিষয়: ইমাম সাহেব যখন (খুতবা দিতে) মিম্বরে আরোহণ করেন, তখন উপস্থিত সবাইকে তাঁর সালাম-সম্ভাষণ জানানো উচিত বলে মত প্রকাশ করেন সর্ব-ইমাম শাফেঈ (রহ:) ও আহমদ ইবনে হাম্বল (রহ:)। সর্ব-ইমাম আবূ হানীফা (রহ:) ও মালেক (রহ:) অবশ্য বলেন যে খতীব কর্তৃক সবাইকে সালাম জানানো অপছন্দনীয় কাজ, কেননা তিনি যখন মুসল্লিদের মাঝে বেরিয়ে আসেন তখনই তিনি তাদেরকে সালাম-সম্ভাষণ জানিয়ে থাকেন, আর তাই মিম্বরের ওপর পুনরায় সেটা করা উচিত নয়। ইমাম সাহেব খুতবা দানকালে কেউ (মসজিদে) প্রবেশ করলে সর্ব-ইমাম শাফেঈ (রহ:) ও আহমদ (রহ:)-এর মতে, ওই ব্যক্তির মসজিদে প্রবেশের দুআ’টি পাঠ করা উচিত। সর্ব-ইমাম আবূ হানীফা (রহ:) ও মালেক (রহ:) অবশ্য এটাকে অপছন্দনীয় বলে রায় দেন। খতীব ছাড়া অন্য কেউ জুমুআ’র নামাযে ইমামতি করতে পারবেন কি না, সে ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আবূ হানীফা (রহ:)-এর দৃষ্টিতে ওজর বা অজুহাত সহকারে তা অনুমতিপ্রাপ্ত। তবে ইমাম মালেক (রহ:) একমাত্র খতীবের ইমামতির পক্ষেই রায় দেন। সর্ব-ইমাম শাফেঈ (রহ:) ও আহমদ (রহ:) হতে দুটি মত এ বিষয়ে পাওয়া যায়, যার মধ্যে নির্ভরযোগ্যটি হচ্ছে এটা অনুমতিপ্রাপ্ত।\n\nজুমুআ’র নামাযে ক্বেরআত পাঠ: সুন্নাতের অংশ হচ্ছে সূরাতুল জুমুআ ও সূরা আল-মোনাফেক্বূন, অথবা সূরা আল-আ’লা ও সূরা আল-গা’শিয়্যা (দু’রাকআতে মিলিয়ে) তেলাওয়াত করা। ইমাম আবূ হানীফা (রহ:) অবশ্য বলেন এতে সুনির্দিষ্ট কিছু অন্তর্ভুক্ত নেই।\n\nজুমুআ’র জন্যে গোসল: সকল ফুক্বাহা’রই মতানুযায়ী, জুমুআ’র জন্যে গোসল করা সুন্নাত। নামাযে যাওযার জন্যে বের হবার আগ মুহূর্তে তা সম্পন্ন করাটা মোস্তাহাব বলে সাব্যস্ত। তবে সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে তা (গোসল) ফজরের নামাযের সময় হতেই অনুমতিপ্রাপ্ত। ইমাম মালেক (রহ:) অবশ্য বলেন, জুমুআ’য় বেরোনোর আগ মুহূর্তে কৃত গোসল-ই কেবল দুরস্ত্। এটা (শহরের) বাসিন্দাদের জন্যে মোস্তাহাব। সকল ইমামের দৃষ্টিতে ’জনাবাত’ (সহবাসোত্তর অশুচিতা) ও জুমুআ’ উভয়ের উপলক্ষে একটি গোসল-ই যথেষ্ট, এর ব্যতিক্রম শুধু ইমাম মালেক (রহ:)।\n\nকোনো শহরে একটিমাত্র জুমুআ: সর্ব-ইমাম শাফেঈ (রহ:) ও মালেক (রহ:)-এর মতানুযায়ী, কোনো শহর যতো বড়ই হোক না কেন, সেখানে একটির বেশি জুমুআ হওয়া উচিত নয়। ইমাম মালেক (রহ:) আরো বলেন, ওই শহরে অনেকগুলো মসজিদ থাকলে সবচেয়ে পুরোনো মসজিদটিতেই তা অনুষ্ঠিত হওয়া উচিত। তবে ইমাম আবূ হানীফা (রহ:) এ ব্যাপারে কিছুই বলেননি; তাঁর মযহাবের অন্তর্গত ইমাম আবূ ইঊসুফ (রহ:) অবশ্য বলেন যে শহরটিতে যদি দুটি আলাদা আলাদা ভাগ (জেলা) থাকে, তাহলে দুটি জুমুআ অনুষ্ঠিত হতে পারে। আর যদি শহর একটিমাত্র অংশ হয়, তাহলে একটি জুমুআ-ই অনুষ্ঠিত হওয়া চাই। কিন্তু তা যদি বাগদাদের মতো বড় শহর হয়, তাহলে ইমাম আহমদ (রহ:)-এর দৃষ্টিতে সেখানে দুটি জুমুআ’ অনুষ্ঠিত হতে পারে; উপরন্তু, (তাঁর মতে) প্রয়োজন না পড়লে তা জায়েয হবে না। পক্ষান্তরে, ইমাম শাফেঈ (রহ:) বলেন শহরের ব্যাপ্তির কারণে যদি একাধিক জুমুআ অনুষ্ঠানের প্রয়োজন দেখা দেয়, তাহলে তা অনুমতিপ্রাপ্ত হবে।\n\nজুমুআ আদায় করতে না পারা: ইমামমণ্ডলী একমত হন যে কেউ জুমআ’র নামায পড়তে না পারলে তাকে অবশ্যই যোহর পড়তে হবে। সর্ব-ইমাম আবূ হানীফা (রহ:) ও মালেক (রহ:) অভিমত ব্যক্ত করেন যে ওই ব্যক্তিকে একাকীভাবে সেই নামায পড়তে হবে। অপরদিকে সর্ব-ইমাম শাফেঈ (রহ:) ও আহমদ (রহ:) জামাআতে তা (মানে যোহরের নামায) আদায় করা যেতে পারে বলে রায় দেন।"},{"1":"ঈদের নামায","2":"ঈদের নামায \n\nইমামমণ্ডলী একমত হন যে ঈদের নামায (খোদায়ী) এক আদেশ; কিন্তু এর পরই তাঁরা পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, জুমুআ’র নামাযের মতো দুই ঈদের নামাযও ব্যক্তি পর্যায়ের এক কর্তব্য। তবে সর্ব-ইমাম মালেক (রহ:) ও শাফেঈ (রহ:) বলেন এগুলো সুন্নাহ; আর ইমাম আবূ হানীফা (রহ:) হতে জ্ঞাত একটি বর্ণনাও তাই ব্যক্ত করে। ইমাম আহমদ ইবনে হাম্বল (রহ:) অবশ্য এগুলোকে ফরযে কেফায়া ঘোষণা করেন।\n\nঈদের নামাযের পূর্বশর্ত: ইমামবৃন্দ ঈদের নামাযগুলোর পূর্বশর্তের ব্যাপারে একে অপরের সাথে ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ (রহ:) বলেন এগুলোতে অন্তর্ভুক্ত আছে আবাসিক হওয়ার শর্ত, (মানুষের) সংখ্যা ও শাসকের অনুমতির বিষয়টি, ঠিক যেমনটি জুমুআ’র নামাযে প্রযোজ্য। ইমাম আবূ হানীফা (রহ:) অারো এতে শহর হওয়ার শর্তারোপও করেন। সর্ব-ইমাম মালেক (রহ:) ও শাফেঈ (রহ:) অবশ্য বলেন, এগুলোর কোনোটাই শর্ত নয়। তাঁরা পুরুষ ও নারীদেরকে ব্যক্তি পর্যায়ে তা আদায়ের অনুমতি দেন।\n\nঈদের নামাযের তাকবীর: ইমামমণ্ডলী ঐকমত্য পোষণ করেন যে এই নামায ‘তাকবীর আল-এহরাম’ দ্বারা আরম্ভ হয়, কিন্তু তাঁরা এর পর তাকবীরগুলোর ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) অভিমত ব্যক্ত করেন যে নামাযের প্রথম রাকআতে তিনটি তাকবীর এবং দ্বিতীয় রাকআতে তিনটি তাকবীর বিদ্যমান। সর্ব-ইমাম মালেক (রহ:) ও আহমদ ইবনে হাম্বল (রহ:) বলেন এর সংখ্যা প্রথম রাকআতে ছয়টি এবং দ্বিতীয় রাকআতে পাঁচটি। ইমাম শাফেঈ (রহ:) নামাযের প্রথম রাকআতে সাতটি তাকবীর ও দ্বিতীয় রাকআতে পাঁচটি তাকবীরের পক্ষে রায় দেন। সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে তাকবীরগুলোর মাঝখানে যিকর করা মোস্তাহাব। তবে সর্ব-ইমাম আবূ হানীফা (রহ:) ও মালেক (রহ:) তাকবীরগুলো ধারাবাহিক হওয়া উচিত বলে রায় দেন। তাকবীরগুলোকে ক্বেরআত পাঠের আগে দেয়া যাবে কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। সর্ব-ইমাম মালেক (রহ:) ও শাফেঈ (রহ:) বলেন উভয় রাকআতেই তাকবীরগুলো ক্বেরআতের আগে দিতে হবে। ইমাম আবূ হানীফা (রহ:) অবশ্য বলেন ক্বেরআত পাঠ যেহেতু ধারাবাহিক, সেহেতু প্রথম রাকআতে তাকবীরগুলো ক্বেরআতের আগে হবে, আর দ্বিতীয় রাকআতে ক্বেরআতের পরে হবে। ইমাম আহমদ (রহ:) হতে এক্ষেত্রে উভয় মত-ই বর্ণিত হয়েছে। ইমামমণ্ডলী তাকবীর দেয়ার সময় দুই হাত তোলার ব্যাপারে একমত হন, যদিও ইমাম মালেক (রহ:) হতে এমন একটি বর্ণনা এসেছে যেখানে ’তাকবীর আল-এহরামে’র বেলাতেই কেবল হাত ওঠানোর কথা বলা হয়েছে।\n\nঈদের নামায পড়তে না পারা: কেউ ইমামের পেছনে ঈদের জামাআত ধরতে না পারার বিষয়ে ইমামবৃন্দ একে অপরের সাথে ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) বলেন এটার ক্বাযা পড়া উচিত নয়। ইমাম আহমদ (রহ:) বলেন এটা ব্যক্তি-পর্যায়ে একাকীভাবে ক্বাযা পড়া উচিত। ইমাম শাফেঈ (রহ:) হতে উভয় মত-ই লিপিবদ্ধ হয়েছে, যার মধ্যে নির্ভরযোগ্যটি হচ্ছে একাকী ক্বাযা আদায় করা উচিত। এই নামায কীভাবে ক্বাযা করতে হবে, সে ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আহমদ (রহ:) বলেন যোহরের নামাযের মতো চার রাকআত ক্বাযা আদায় করা উচিত। অপরদিকে, ইমাম শাফেঈ (রহ:) বলেন এটা দুই রাকআত পড়েই করতে হবে।\n\nঈদের নামাযের স্থান: ইমামবৃন্দ ঐকমত্য পোষণ করেন যে ঈদের নামায শহরের বাইরে পড়া সুন্নাহ, মসজিদের ভেতরে নয়; ব্যতিক্রম শুধু শাফেঈ মযহাবের অন্তর্গত ইমামবৃন্দ, যাঁরা মসজিদ পর্যাপ্ত বড় হলে তাতেই ঈদের জামাআত আদায় করার পক্ষে সিদ্ধান্ত দেন। শারীরিকভাবে দুর্বল মুসলমানদের জন্যে মসজিদে ঈদের জামাআত পড়াও (তাঁদের মতে) অনুমতিপ্রাপ্ত।\n\nনফল নামায: ঈদের নামাযের আগে অথবা পরে না’ফিলা নামায পড়া উত্তম হবে কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, ঈদের নামাযের আগে কোনো নফল নামায নেই, তবে এর পরে পড়া যেতে পারে এবং এক্ষেত্রে ইমাম সাহেব ও মুসল্লিদের মধ্যে কোনো পার্থক্য-ই নেই। ইমাম মালেক (রহ:) অবশ্য বলেন, ঈদের জামাআত যদি মাঠে অনুষ্ঠিত হয়, তাহলে কারো জন্যেই সেটার আগে অথবা পরে কোনো না’ফিলা নামায পড়ার হুকুম নেই। তবে ঈদের জামাআত মসজিদে অনুষ্ঠিত হলে সেক্ষেত্রে দুটি মত পাওয়া যায়। ইমাম শাফেঈ (রহ:) মসজিদে অনুষ্ঠিত ঈদের জামাআতের আগে ও পরে নফল নামাযের অনুমতি দেন স্রেফ মুসল্লিদের জন্যে, ইমাম সাহেবের জন্যে নয়; তিনি যখন মুসল্লিদের মাঝে আসেন, তখন ঈদের নামাযের আগে তাঁর (নফল) নামায পড়া উচিত নয়। ইমাম আহমদ ইবনে হাম্বল (রহ:)-এর মতে ঈদের নামাযের আগে অথবা পরে কোনো নফল নামায নেই।\n\nঈদের নামাযের আযান ও ক্বেরআত পাঠ: ঈদের নামাযের ঘোষণা ‘আস্ সালা-তু জা-মি’আ’ (নামাযের জামাআত সমবেত) বাক্য দ্বারা আরম্ভ করাটা মোস্তাহাব (প্রশংসনীয়)। ইমাম শাফেঈ (রহ:) বলেন, প্রথম রাকআতে সূরা ক্বাফ ও দ্বিতীয় রাকআতে সূরা ক্বামার তেলাওয়াত করা উচিত; অথবা যথাক্রমে সূরা আল-আ’লা ও সূরা গা’শিয়্যা পাঠ করা বাঞ্ছনীয়। ইমাম আবূ হানীফা (রহ:) অবশ্য অভিমত ব্যক্ত করেন যে তাতে কোনো সুনির্দিষ্ট সূরা পাঠ করার (বিধান) নেই। তবে সর্ব-ইমাম মালেক (রহ:) ও আহমদ (রহ:) সূরা আল-আ’লা ও আল-গা’শিয়্যা যথাক্রমে পাঠ করার পক্ষে রায় দেন।\n\nঈদের ব্যাপারে অনিশ্চয়তা: মানুষ যদি এখনো ৩০ শে রমযান দিবস বিদ্যমান মনে করে মধ্য-দিবসের পরে নামাযের স্থানে আগমন করেন অথচ আগের দিন যদি ঈদের নতুন চাঁদ দেখা গিয়ে থাকে, তাহলে ইমা্ম শাফেঈ (রহ:)-এর নির্ভরযোগ্য মতানুযায়ী ঈদের নামায আদায় করতে হবে। ইমাম মালেক (রহ:) অবশ্য বলেন এটা আদায় করা যাবে না। ইমাম আহমদ (রহ:) বলেন, ঈদের দিন সাধারণ মানুষকে জড়ো করা না গেলে পরের দিন সকালে তা আদায় করতে হবে। তবে ইমাম আবূ হানীফা (রহ:)-এর এতদসংক্রান্ত রায় হলো, ঈদুল ফিতরের নামায দ্বিতীয় দিন আদায় করা যাবে, আর ঈদুল আযহা’র ক্ষেত্রে দ্বিতীয় ও তৃতীয় দিন-ও আদায় করা যাবে।\n\nঈদের দিনগুলোতে তাকবীর: ক্বুরবানীর ঈদ ও তাশরীক্বের দিনগুলোতে তাকবীর নিয়ে এবং এহরা’ম বাঁধা ও এহরা’ম বাঁধা নয় এমন ব্যক্তিদের ক্ষেত্রে কখন সেটা শুরু হয় আর কখন শেষ হয়, সে বিষয়ে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, এমন ব্যক্তি ‘আরাফাত দিবসের ফজরের সময় হতে ক্বুরবানীর দিন ‘আসরের নামাযের সময় পর্যন্ত তাকবীর পাঠ করবেন। ইমাম মালেক (রহ:) অবশ্য অভিমত ব্যক্ত করেন যে ক্বুরবানীর দিন যোহরের সময় হতে তাশরীক্বের শেষ দিন মানে চতুর্থ দিনের সোবহে পর্যন্ত তাকবীর পাঠ করতে হবে। ইমাম শাফেঈ (রহ:)-ও ইমাম মালেক (রহ:)-এর ভাষ্যের অনুরূপ মতামত ব্যক্ত করেন; আর শাফেঈ মযহাবের (অন্তর্গত ইমামবৃন্দের) দৃষ্টিতে এটা আরম্ভ হয় আরাফাতের সোবহে হতে এবং শেষ হয় তাশরীক্বের শেষ দিনের আসর ওয়াক্তে। ইমামমণ্ডলী একমত হন যে জামাআতে তাকবীর পাঠ করা সুন্নাত। তবে কারো দ্বারা এ সময় একাকী তাকবীর পাঠের ব্যাপারে তাঁরা পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ (রহ:) একটি বর্ণনায় জানান যে একাকী নামাযরত কারো পক্ষে তাকবীর পাঠ করা যাবে না। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) অপর একটি বর্ণনায় বলেন তা পাঠ করা যাবে। ইমামবৃন্দ ঐকমত্য পোষণ করেন যে নফল নামাযের পরে তাকবীর পাঠ করা যাবে না, এর ব্যতিক্রম শুধু ইমাম শাফেঈ (রহ:) যিনি এটাকে জায়েয বলেন।"},{"1":"সূর্যগ্রহণের নামায","2":"সূর্যগ্রহণের নামায\n\nইমামমণ্ডলী একমত হন যে সূর্যগ্রহণের নামায জামাআতে আদায় করা সুন্নাহ হিসেবে সমর্থিত, কিন্তু তাঁরা এর আকার নিয়ে পারস্পরিক ভিন্নমত পোষণ করেন। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) বলেন, এটা দুই রাকআত-বিশিষ্ট, যার মধ্যে দু বার দাঁড়াতে হয়, ক্বেরআত পড়তে হয় এবং প্রতি রাকআতে রুকূসমূহ ও সেজদাসমূহ আদায় করতে হয়। ইমাম আবূ হানীফা (রহ:) অবশ্য বলেন, এই নামায সোবহে’র (মানে ফজরের) নামাযের মতোই দুই রাকআত-বিশিষ্ট। সর্ব-ইমাম আবূ হানীফা (রহ:), শাফেঈ (রহ:) ও মালেক (রহ:) অভিমত ব্যক্ত করেন যে এর ক্বেরআত নিঃশব্দে পড়তে হবে। অপরদিকে ইমাম আহমদ (রহ:) বলেন তা সশব্দে পড়তে হবে। সর্ব-ইমাম আবূ হানীফা (রহ:) ও আহমদ (রহ:)-এর দৃষ্টিতে সূর্যগ্রহণের নামাযে কোনো খুতবা না থাকাটাই সুন্নাহ। আবার সর্ব-ইমাম শাফেঈ (রহ:), আহমদ (রহ:) ও মালেক (রহ:) বলেন যে এই নামাযে দুটি খুতবা থাকাটা সুন্নাহ।\n\nচন্দ্রগ্রহণ: চন্দ্রগ্রহণের ক্ষেত্রে জামাআতে নামায আদায় করা কি সুন্নাহ? এই প্রশ্নের উত্তরে সর্ব-ইমাম আবূ হানীফা (রহ:) ও মালেক (রহ:) তা নয় মর্মে রায় দেন এবং একে ব্যক্তি পর্যায়ে আদায় করা উচিত বলে অভিমত ব্যক্ত করেন। পক্ষান্তরে, সর্ব-ইমাম শাফেঈ (রহ:) ও আহমদ (রহ:) বলেন, সূর্যগ্রহণের নামাযের মতো চন্দ্রগ্রহণের নামাযও জামাআতে আদায় করা সুন্নাহ। এতে ক্বেরআত সশব্দে পাঠ করতে হবে। তবে চন্দ্রগ্রহণের নামায জামাআতে বা একাকী আদায় করা জায়েয।\n\nঅন্যান্য প্রাকৃতিক ঘটনার নামায: সূর্য বা চন্দ্রগ্রহণ ছাড়া আরো অন্যান্য আলামত বিদ্যমান; যেমন – ভূমিকম্প, বজ্রপাত, দিনে অন্ধকার হওয়া ইত্যাদি। এসব ক্ষেত্রে কোনো নামায নেই বলে তিন জন ইমাম রায় দেন, ব্যতিক্রম শুধু ইমাম আহমদ (রহ:) যিনি বলেন যে প্রতিটি আলামতের ক্ষেত্রেই এক-একটি নামাযের জামাআত অনুষ্ঠিত হওয়া উচিত।"},{"1":"বৃষ্টির জন্যে নামায","2":"বৃষ্টির জন্যে নামায\n\nবৃষ্টি চাওয়া যে সুন্নাহ, সে ব্যাপারে ইমামবৃন্দ ঐকমত্য পোষণ করেন; কিন্তু তাঁরা এই নামায সুন্নাহ কি না সে ব্যাপারে পারস্পরিক ভিন্নমত পোষণ করেন। সর্ব-ইমাম মালেক (রহ:), শাফেঈ (রহ:), আহমদ (রহ:) ও ইমাম আবূ হানীফা (রহ:)-এর দু জন শিষ্য জামাআতে নামায আদায়কে সুন্নাহ বলে রায় দেন। ইমাম আবূ হানীফা (রহ:) অবশ্য বলেন এই নামায সুন্নাহ নয়, তবে ইমাম সাহেব স্রেফ বাইরে গিয়ে নামায-দুআ আদায় করতে পারেন; আর মানুষের একাকী নামায পড়াও অনুমতিপ্রাপ্ত। সর্ব-ইমাম শাফেঈ (রহ:) ও আহমদ (রহ:) অবশ্য বলেন এটা ঈদের নামাযের মতোই এবং এর তেলাওয়াত-ও সশব্দে হওয়া উচিত। ইমাম মালেক (রহ:) বলেন, এটা অন্যান্য নামাযের মতো দুই রাকআত-বিশিষ্ট এবং এর তেলাওয়াত হতে হবে সশব্দে।\n\nবৃষ্টির নামাযে খুতবা: সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) বলেন এই নামাযে খুতবা দেয়া সুন্নাহ এবং নামাযশেষে দুটি খুতবা দেয়া উচিত। ক্ষমা প্রার্থনার মাধ্যমে ইমাম সাহেবের আরম্ভ করা উচিত। সর্ব-ইমাম আহমদ (রহ:) ও আবূ হানীফা (রহ:) অবশ্য বলেন এতে কোনো খুতবা নেই, তবে আছে স্রেফ দুআ ও ক্ষমা প্রার্থনা।\n\nগায়ের জামার বহির্ভাগ ভেতরে স্থাপন: ইমামমণ্ডলী নামাযের দ্বিতীয় খুতবায় ইমামতিকারী ও তার মুসল্লিদের জন্যে নিজেদের জামার বাইরের দিক ভেতরে দিয়ে পরাকে প্রশংসনীয় বলেন; ব্যতিক্রম শুধু ইমাম আবূ হানীফা (রহ:) যিনি এর বিপক্ষে রায় দেন। তবে তাঁর মযহাবের অন্তর্গত ইমাম আবূ ইউসুফ (রহ:) বলেন এটা ইমাম সাহেবের জন্যে আদিষ্ট, কিন্তু মুসল্লিদের জন্যে নয়। ইমামবৃন্দ একমত হন যে, প্রথম দিন বৃষ্টিপাত না হলে তাদের (মানে ওই জামাআতের) দ্বিতীয় ও তৃতীয় দিন এই নামায পুনরায় পড়তে হবে। অতিবৃষ্টিতে মানুষের ক্ষতি হলে আল্লাহর কাছে তা রহিত করার জন্যে নামায পড়া সুন্নাত বলে ইমামমণ্ডলী ঐকমত্য পোষণ করেন।"},{"1":"তৃতীয় অধ্যায়: জানাযার নামায বর্ননা","2":""},{"1":"জানাযার নামায","2":"তৃতীয় অধ্যায়: জানাযার নামায\n\nইমামবৃন্দ একমত হন যে মৃত্যুকে ঘনঘন স্মরণ করার উপদেশ আমাদের ধর্ম দেয়; আর যাদের সম্পত্তি রয়েছে, তাদের জন্যে সুস্থ থাকাকালীন সময়ে অসিয়ত তথা ‘উইল’ করারও উপদেশ দেয়; আর যারা অসুস্থ তাদেরকে তা করতে আরো জোরালোভাবে উপদেশ দেয়। ইমামমণ্ডলী আরো ঐকমত্য পোষণ করেন যে মৃত্যুপথযাত্রী মুসলমানকে অন্তিম মুহূর্তে ক্বেবলার দিকে মুখ করে শুইয়ে দেয়া উচিত। তাঁরা এব্যাপারেও একমত হন যে মুর্দার দাফন-কাফন ইত্যাদির ব্যয়ভার ধার-কর্জ পরিশোধের আগে তাঁরই তহবিল হতে বহন করতে হবে।\n\nমুর্দার গোসল: ইমামবৃন্দ ঐকমত্য পোষণ করেন যে মুর্দার গোসল দেয়া ফরযে কেফায়া। সর্ব-ইমাম আবূ হানীফা (রহ:) ও মালেক (রহ:) বলেন, মুর্দার গোপন অঙ্গ ঢেকে শরীরের জামাকাপড় খুলে গোসল দিতে হবে। সর্ব-ইমাম শাফেঈ (রহ:) ও আহমদ ইবনে হাম্বল (রহ:) অবশ্য বলেন যে জামা পরিয়ে মুর্দার গোসল দেয়াই উত্তম। ঠাণ্ডা পানি ব্যবহার এক্ষেত্রে উত্তম, যদি না বাইরে খুব শীত হয় কিংবা ধুলো বেশি হয়। তবে ইমাম আবূ হানীফা (রহ:) গরম দেয়া পানিকে সর্বদাই শ্রেষ্ঠতর বিবেচনা করেন। ইমামমণ্ডলী একমত হন যে কোনো স্ত্রী তার মৃত স্বামীকে কিংবা কোনো স্বামী তার মৃত স্ত্রীকে গোসল দিতে পারবেন, ব্যতিক্রম শুধু ইমাম আবূ হানীফা (রহ:) যিনি এর কোনো অনুমতি নেই বলে অভিমত ব্যক্ত করেন। যদি কোনো নারী ইন্তেক্বাল করেন এবং তার কাছে-ধারে স্রেফ কোনো অনাত্মীয় পুরুষ থাকেন, কিংবা এর বিপরীত কিছু ঘটে, অর্থাৎ, কোনো পুরুষ মারা যান আর তাঁর কাছে-ধারে স্রেফ একজন নারী থাকেন, তাহলে মালেকী ও হানাফী মযহাবগুলোর এবং শাফেঈ মযহাবের নির্ভরযোগ্য একটি সিদ্ধান্ত অনুযায়ী মুর্দাদের জন্যে শুধু তাএয়াম্মুম করতে হবে। এক্ষেত্রে ইমাম আহমদ (রহ:) হতে দুটি দৃষ্টিভঙ্গি বর্ণিত হয়েছে: একটি তাএয়াম্মুমের পক্ষে; অপরটিতে গোসলদাতা নিজের হাত ন্যাকড়া দ্বারা আবৃত করবেন, যেটা অবশ্য ইমাম শাফেঈ (রহ:)-এরও অভিমত।\n\nগোসল দানের পদ্ধতি: মুর্দার গোসল-দাতার জন্যে অযূ করা, দাঁতে ’সিওয়া-ক’ করা এবং নাকের ভেতরে আঙ্গুল দিয়ে পানি দ্বারা তা ধুয়ে নেয়া জরুরি। তবে ইমাম আবূ হানীফা (রহ:) সেটার নির্দেশ দেন না। দাড়ি যদি জট-পাকানো হয়, তাহলে তা ফাঁকা ফাঁকা দাঁতবিশিষ্ট চিরুনির সহায়তায় অালতোভাবে আঁচড়ানো উচিত। ইমাম আবূ হানীফা (রহ:) অবশ্য বলেন এটা করা উচিত নয়। মুর্দা যদি নারী হন, তাহলে তাঁর চুল তিনটি বেণী করে পেছনে রাখতে হবে। তবে ইমাম আবূ হানীফা (রহ:) তা যেমন আছে তেমনিভাবে রেখে দেয়ার পক্ষে রায় দেন।\n\nগর্ভবতী মহিলার মৃত্যুর ক্ষেত্রে: কোনো গর্ভবতী মহিলা জীবিত সন্তান গর্ভে নিয়ে ইন্তেক্বাল করলে সর্ব-ইমাম আবূ হানীফা (রহ:) ও শাফেঈ (রহ:)-এর মতে তাঁর গর্ভ উন্মুক্ত করতে হবে (অস্ত্রোপচারের মাধ্যমে)। তবে ইমাম আহমদ (রহ:) এ রায়ের সাথে দ্বিমত পোষণ করেন। ইমাম মালেক (রহ:) হতে এ বিষয়ে দুটি মত পাওয়া যায়।\n\nগর্ভনষ্ট: ইমামবৃন্দ ঐকমত্য পোষণ করেন যে গর্ভে নষ্ট হওয়া কোনো ভ্রূণ যদি চার মাসের কম বয়সী হয়, তাহলে তার গোসল বা জানাযা দেয়া উচিত নয়। চার মাসের অধিক বয়সী ভ্রূণ হতে কোনো হাঁচি, নড়াচড়া বা দুধপানের মতো জীবনের লক্ষণ/চিহ্ন পরিলক্ষিত হলে ইমাম আবূ হানীফা (রহ:)-এর মতে ওই মৃত ভ্রূণের ক্ষেত্রে জানাযা দিতে হবে। ইমাম মালেক (রহ:)-ও একই কথা বলেন, তবে তিনি নড়াচড়ার কথা উল্লেখ করেননি। ইমাম শাফেঈ (রহ:)-এর একটি রায়ে গোসল দেয়ার কথা বলা হয়েছে; আর জানাযা পড়ার ব্যাপারে তাঁর কাছ থেকে দুটি মত পাওয়া যায়। ইমাম আহমদ (রহ:)-এর দৃষ্টিতে এক্ষেত্রে গোসল ও জানাযা দেয়া উচিত।\n\nগোসল সংক্রান্ত বিভিন্ন বিষয়: শাফেঈ মযহাবের সবচেয়ে নির্ভরযোগ্য মতানুযায়ী, গোসলদাতার জন্যে নিয়্যত করা বাধ্যতামূলক নয়। ইমাম আবূ হানীফা (রহ:)-এর একটি রায়-ও তাই (বাধ্যতামূলক নয়) ব্যক্ত করে। ইমাম মালেক (রহ:) অবশ্য বলেন এটা বাধ্যতামূলক। গোসল দেয়ার পরে মুর্দার শরীর হতে কিছু বের হলে শুধু সর্ব-ইমাম আবূ হানীফা (রহ:) ও মালেক (রহ:)-এর রায়ে এবং ইমাম শাফেঈ (রহ:) হতে প্রাপ্ত একটি নির্ভরযোগ্য সিদ্ধান্তে সেটা অপসারণের পক্ষে বলা হয়েছে। ইমাম আহমদ (রহ:) অবশ্য বলেন, জননেন্দ্রিয় হতে নির্গত হলেই শুধু মুর্দাকে আবার গোসল দিতে হবে। সর্ব-ইমাম আবূ হানীফা (রহ:) ও মালেক (রহ:) বলেন মুর্দার বগল থেকে লোম তুলে নেয়া, কিংবা তলপেটের চুল বা মুখের মোচ কাটা অপছন্দনীয় বিষয়। তবে ইমাম আহমদ (রহ:) এটা করাতে কোনো ক্ষতি নেই বলে রায় দেন, আর ইমাম শাফেঈ (রহ:) হতে এব্যাপারে দুটি মত পাওয়া যায়। ইমামবৃন্দ ঐকমত্য পোষণ করেন যে গোসল দানের বেলায় পবিত্রতা যা যা দ্বারা অর্জন করা সম্ভব, তার সবই করা বাধ্যতামূলক। সুন্নাহ হচ্ছে তা (মানে গোসল দান) বে-জোড় সংখ্যকবার করতে হবে; আর শেষবারের গোসলে ব্যবহৃত পানিতে কিছু বরই পাতা ও কর্পূর মেশানো থাকা উচিত। সর্ব-ইমাম আবূ হানীফা (রহ:) ও আহমদ (রহ:) বলেন প্রতিবারের গোসলে ব্যবহৃত পানিতেই কিছু বরই পাতা ও কর্পূর থাকা জরুরি। তবে সর্ব-ইমাম মালেক (রহ:) ও শাফেঈ (রহ:) বলেন স্রেফ শেষবারের দেয়া গোসলের পানিতেই তা থাকা বাঞ্ছনীয়।\n\nকাফন: ইমামমণ্ডলীর সর্বসম্মতি অনুযায়ী, দেনা পরিশোধ ও উত্তরাধিকারীদের কাছে মরহূমের সম্পদ/সম্পত্তি বণ্টনের আগে মরদেহে কাফনের কাপড় পরানো বাধ্যতামূলক। এর ন্যূনতম শর্ত হচ্ছে শরীরকে ঢাকার মতো একখানি কাপড়। সর্ব-ইমাম শাফেঈ (রহ:), মালেক (রহ:) ও আহমদ (রহ:) অবশ্য তিনটি কাপড় দ্বারা শরীর আবৃত করার পক্ষে রায় দেন। তাঁরা সবাই এটাকে সাদা কাপড় হওয়া চাই বলে সিদ্ধান্ত দেন। তবে মহিলাদের ক্ষেত্রে পাঁচটি কাপড় বাধ্যতামূলক। ইমাম মালেক (রহ:) অবশ্য বলেন যে কাফনের সুনির্দিষ্ট কোনো সংজ্ঞা না থাকলেও শরীর ঢাকা-ই হচ্ছে কাম্য। সর্ব-ইমাম শাফেঈ (রহ:) ও আহমদ (রহ:) মহিলাদের ক্ষেত্রে হলুদ ও লাল রংয়ের বা রেশমের বস্ত্র কাফন হিসেবে ব্যবহারকে অপছন্দ করেন। কিন্তু ইমাম আবূ হানীফা (রহ:) বলেন যে ওই নারীর অর্থবিত্ত থাকলে তা অপছন্দনীয় (মকরূহ) নয়। সর্ব-ইমাম আবূ হানীফা (রহ:), মালেক (রহ:) ও আহমদ (রহ:) কাফনের কাপড়ের ব্যয় ওই নারীর তহবিল হতে বহনের পক্ষে অভিমত ব্যক্ত করেন। তবে তার কোনো অর্থ না থাকলে ইমাম মালেক (রহ:)-এর মতানুযায়ী তার স্বামীকে সেই ব্যয় বহন করতে হবে। আর যদি তার স্বামীও গরিব হন, তাহলে রাষ্ট্রীয় কোষাগার হতে ব্যয়ভার বহন করা উচিত। ইমাম আহমদ (রহ:) অবশ্য বলেন যে ওই স্বামী তার স্ত্রীর কাফনের ব্যয়ভার বহন করতে বাধ্য নন। ইমাম শাফেঈ (রহ:)-এর মতে, রেখে যাওয়া তহবিল হতেই প্রথমতঃ ব্যয়ভার বহন করতে হবে, নতুবা দ্বিতীয়তঃ কোনো আত্মীয় তা সংকুলান করবেন। হজ্জ্বের ‘এহরাম’ বাঁধা কারো ক্ষেত্রে সুগন্ধি বা সেলাইকৃত বস্ত্র ব্যবহার করা যাবে না এবং মাথায় সুগন্ধিও দেয়া যাবে না। তবে ইমাম আবূ হানীফা (রহ:) অভিমত ব্যক্ত করেন যে ‘এহরাম’ ইন্তেক্বাল দ্বারা সমাপ্ত হয় এবং তাই ‘এহরাম’ বাঁধা ব্যক্তির বিষয়টি অন্য যে কারোর মতোই বিবেচিত হবে।\n\nজানাযা’র নামায: মুর্দার জন্যে জানাযা’র নামায পড়া ফরযে কেফায়া। মালেকী মাযহাবের ইমামবৃন্দ অবশ্য এটাকে সুন্নাহ বলেন। ইমাম শাফেঈ (রহ:)-এর দৃষ্টিতে যে কোনো সময় এই নামায পড়া অপছন্দনীয় (মকরূহ) নয়। তবে সর্ব-ইমাম আবূ হানীফা (রহ:) ও আহমদ (রহ:) নামায পড়ার তিনটি নিষিদ্ধ সময়ে এই নামায আদায় করা অপছন্দনীয় বলে রায় দেন। ইমাম মালেক (রহ:) অবশ্য সূর্যোদয় ও সূর্যাস্তের সময় জানাযার নামায পড়াকে অপছন্দনীয় মনে করেন। সর্ব-ইমাম শাফেঈ (রহ:) ও আহমদ (রহ:)-এর মতানুযায়ী, মসজিদে মুর্দার খাটিয়ার সামনে জানাযার নামায পড়া অপছন্দনীয় হওয়া ছাড়াই অনুমতিপ্রাপ্ত বিষয়। তবে সর্ব-ইমাম আবূ হানীফা (রহ:) ও মালেক (রহ:) এটাকে অপছন্দনীয় বলেন। মুর্দার সামনে বিলাপ করে কান্নাকাটি করা অপছন্দনীয় হলেও ইমাম আবূ হানীফা (রহ:) বলেন যে উচ্চস্বরে ডাকা অপছন্দনীয় নয়।\n\nজানাযার নামাযের ইমাম: মাযহাবের ইমামবৃন্দ জানাযার নামাযে যোগ্যতার ভিত্তিতে কে ইমামতি করতে পারবেন, সে বিষয়ে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:), মালেক (রহ:), আহমদ ইবনে হাম্বল (রহ:)-এর দৃষ্টিতে এবং শাফেঈ মাযহাবের পূর্ববর্তী ইমামমণ্ডলীর ভাষ্যমতে আত্মীয়ের চেয়ে শাসক-ই এক্ষেত্রে অগ্রাধিকার পাবেন। তবে ইমাম আবূ হানীফা (রহ:) বলেন যে শাসক উপস্থিত না থাকলে ওই এলাকার কোনো ইমামকে ইমামতি করতে দেয়াই হবে সে আত্মীয়ের জন্যে উত্তম। ইমাম শাফেঈ (রহ:)-এর মাযহাবের পরবর্তী ইমামবৃন্দ অবশ্য বলেন যে ওই আত্মীয়েরই ইমামতি করা উচিত। যদি কোনো ব্যক্তি ইন্তেক্বালের আগে কাউকে তাঁর জানাযা পড়ানোর জন্যে অসিয়ত করে যান, তাহলে ইমাম আহমদ ইবনে হাম্বল (রহ:) ছাড়া বাকি সব ইমাম-ই বলেন যে তাঁর আত্মীয়দের মোকাবেলায় (অসীয়তে উল্লেখিত) সেই ব্যক্তির কোনো অগ্রাধিকার নেই। ইমাম মালেক (রহ:)-এর দৃষ্টিতে (ইমামতির বেলায়) পিতার চেয়ে পুত্র অগ্রাধিকারপ্রাপ্ত, ভাই অগ্রাধিকার পাবে দাদার চেয়ে, আর পুত্র অগ্রাধিকার পাবে (মহিলার) স্বামীর চেয়ে। তবে ইমাম আবূ হানীফা (রহ:) পিতার চেয়ে পুত্রকে অগ্রাধিকার দেয়ার বিষয়টি অপছন্দনীয় বিবেচনা করেন।\n\nজানাযা’র পূর্বশর্ত: জানাযার নামাযের পূর্বশর্তে অন্তর্ভুক্ত রয়েছে শুচিতা (অযূ অবস্থা) ও শরীরের গোপন অঙ্গ-প্রত্যঙ্গ ঢেকে রাখা।\n\nজানাযায় ইমামের অবস্থান: ইন্তেক্বালপ্রাপ্ত ব্যক্তি পুরুষ হলে শাফেঈ ও হানাফী মযহাবগুলোর রায়ে জানাযার নামাযে ইমাম সাহেব মুর্দার মাথার বিপরীত দিকে দাঁড়াবেন, আর মুর্দা নারী হলে তার মাঝামাঝি দাঁড়াবেন; যদিও ইমাম আবূ হানীফা (রহ:) স্বয়ং বলেন যে পুরুষের ক্ষেত্রে বুকের এবং নারীর ক্ষেত্রে কোমরের দিকে দাঁড়াবেন। ইমাম মালেক (রহ:) অবশ্য বলেন যে পুরুষের বুকের দিকে এবং নারীর মধ্যভাগ বরাবর দাঁড়াতে হবে।\n\nজানাযা’র নামাযের আকার: এই নামাযের মধ্যে চারটি তাকবীর রয়েছে। চারের অধিক হলেও নামায বাতিল হবে না। কোনো ইমাম চারের অধিক তাকবীর বল্লে মোক্তাদীবৃন্দ তাতে শরীক হতে বাধ্য নন, যদিও ইমাম আহমদ ইবনে হাম্বল (রহ:) বলেন যে সাতটি তাকবীর পর্যন্ত তাঁদের অনুসরণ করা উচিত। ইমাম শাফেঈ (রহ:)-এর মতানুযায়ী, দুই হাত প্রতিবার-ই কাঁধ বরাবর উত্তোলন করা অপরিহার্য। সর্ব-ইমাম আবূ হানীফা (রহ:) ও মালেক (রহ:) অবশ্য বলেন যে শুধুমাত্র প্রথমবার-ই দুই হাত কাঁধ বরাবর ওঠাতে হবে। সর্ব-ইমাম শাফেঈ (রহ:) ও আহমদ ইবনে হাম্বল (রহ:) প্রথম তাকবীরের পর সূরা ফাতেহা পাঠকে ফরয বিবেচনা করেন; অপরদিকে, সর্ব-ইমাম আবূ হানীফা (রহ:) ও মালেক (রহ:) কোনো ক্বুরআনের আয়াত তেলাওয়াত না করার পক্ষে রায় দেন। তিনজন ইমামের মতে দুইটি সালাম ফেরাতে হবে, তবে ইমাম আহমদ (রহ:) ডানদিকে একবার সালাম ফেরানোর পক্ষেই অভিমত ব্যক্ত করেন।\n\nজানাযার নামায ধরতে না পারা: ইমাম সাহেবের পেছনে কেউ জানাযা’র নামাযের কিয়দংশ ধরতে না পারলে ইমাম শাফেঈ (রহ:)-এর দৃষ্টিতে তাঁকে কোনো তাকবীরের অপেক্ষা না করে নামায পড়া আরম্ভ করতে হবে। সর্ব-ইমাম আবূ হানীফা (রহ:) ও অহমদ (রহ:) অবশ্য বলেন, মুসল্লিকে তাকবীরের জন্যে অপেক্ষা করতে হবে এবং তা ইমাম সাহেবের সাথে পাঠ করতে হবে। ইমাম মালেক (রহ:) হতে এক্ষেত্রে দুটি মত বর্ণিত হয়েছে। ইন্তেক্বালের কতো সময় পর পর্যন্ত জানাযার নামায পড়া যাবে, এ বিষয়ে ইমামমণ্ডলী হতে ভিন্ন ভিন্ন মত ব্যক্ত হয়েছে। একটি দৃষ্টিভঙ্গি হচ্ছে এক মাস সময়কাল অবধি তা জায়েয হবে, যেমনটি ইমাম আহমদ (রহ:) রায় দেন। অপর মতটি মরদেহ ক্ষয়প্রাপ্ত না হওয়া পর্যন্ত জানাযা’র পক্ষে অভিমত ব্যক্ত করে। আর একথাও বলা হয়েছে যে এর কোনো (নির্দিষ্ট) সময়সীমা নেই।\n\nবিভিন্ন অনুষাঙ্গিক বিষয়: অনুপস্থিত কারো জানাযা’র নামায পড়া সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে বৈধ। তবে সর্ব-ইমাম আবূ হানীফা (রহ:) ও মালেক (রহ:)-এর মতে তা জায়েয নেই। রাতে দাফন করাটা ইমামমণ্ডলীর কাছে অপছন্দনীয় (মকরূহ) নয়। সর্ব-ইমাম শাফেঈ (রহ:) ও আহমদ (রহ:) বলেন, দেহের কোনো অংশ যদি পাওয়া যায়, তাহলে সেটাকে গোসল দিয়ে জানাযা পড়তে হবে। তবে সর্ব-ইমাম আবূ হানীফা (রহ:) ও মালেক (রহ:)-এর মতানুযায়ী, এটা শুধু তখন-ই করা যাবে, যখন মরদেহের বেশির ভাগ অংশ পাওয়া যাবে।\n\nআত্মহত্যা: ইমামবৃন্দ একমত হন যে আত্মহত্যাকারীর জানাযা পড়তে হবে, তবে ইমাম সাহেব ওই জানাযা পড়বেন কি না, সে ব্যাপারে তাঁরা পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও শাফেঈ (রহ:) জানাযার নামাযে ইমামতির পক্ষে রায় দেন, কিন্তু ইমাম মালেক (রহ:) আত্মহত্যা বা হদ্দ (শাস্তি)-এর কারণে মুর্দার ক্ষেত্রে ইমামতির বিপক্ষে রায় দেন। ইমাম আহমদ (রহ:) বলেন, হত্যাকারী বা আত্মহত্যার বেলায় জানাযা পড়া উচিত নয়।\n\nশহীদবৃন্দ ও বিদ্রোহীবর্গ এবং খুন হওয়া মানুষ: জানা’বাত (সহবাসজনিত অপবিত্রতা) অবস্থায় কাউকে যদি খুন করা হয়, তাহলে ইমাম মালেক (রহ:)-এর দৃষ্টিতে তার গোসল দান ও জানাযা পড়া উচিত নয়; আর এটা শাফেঈ মাযহাবের ইমামবৃন্দেরও নির্ভরযোগ্য সিদ্ধান্ত। ইমাম আবূ হানীফা (রহ:) অবশ্য বলেন যে তার গোসল দান ও জানাযা দুটোই করা উচিত। তবে ইমাম আহমদ (রহ:) বলেন, তাকে গোসল দেয়া উচিত, কিন্তু জানাযা পড়া উচিত নয়। বিদ্রোহী (বাগী)-দের সাথে যুদ্ধে কেউ নিহত হলে তিনি শহীদ হবেন না, আর ইমাম মালেক (রহ:) ও শাফেঈ মাযহাবের নির্ভরযোগ্য দৃষ্টিভঙ্গি অনুযায়ী তাঁকে গোসল দান করতে হবে এবং তাঁর জানাযাও পড়তে হবে। তবে ইমাম আবূ হানীফা (রহ:) বলেন তাঁর গোসল দান ও জানাযা পড়া উচিত নয়। ইমাম আহমদ (রহ:) হতে এক্ষেত্রে দুটি মত বিদ্যমান। ইমাম আবূ হানীফা (রহ:) ছাড়া বাকি তিনজন ইমামের মতে, কোনো বিদ্রোহী নিহত হলে তার গোসল দান ও জানাযা পড়া উচিত। আর কাউকে যুদ্ধাবস্থা বিরাজ না করার সময় অন্যায়ভাবে হত্যা করা হলে সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর দৃষ্টিতে তার গোসল ও জানাযা বৈধ হবে। ইমাম আবূ হানীফা (রহ:) অবশ্য বলেন, তাকে লোহা দ্বারা হত্যা করা হলে গোসল দিতে হবে না, কিন্তু কোনো ভোঁতা হাতিয়ার দ্বারা তাকে হত্যা করা হলে গোসল ও জানাযা বৈধ হবে।\n\nখতনা না হয়ে থাকলে: ইমামমণ্ডলী ঐকমত্য পোষণ করেন যে কেউ খতনা না হওয়া অবস্থায় ইন্তেক্বাল করলে তাকে খতনা করা উচিত নয়। সর্ব-ইমাম আবূ হানীফা (রহ:), মালেক (রহ:) ও শাফেঈ মযহাবের পূর্ববর্তী ইমামবৃন্দ খতনা করার কোনো অনুমতি নেই বলে অভিমত ব্যক্ত করেন। আর ইমাম মালেক (রহ:) বলেন, যে ব্যক্তি এরকম করে (মানে খতনা করে), তাকে শাস্তি দিতে হবে।\n\nখাটিয়া বহন করা: ইমামবৃন্দ একমত হন যে মুর্দাকে (খাটিয়ায়) বহন করা একটি পুণ্যদায়ক কাজ। ইমাম শাফেঈ (রহ:)-এর মতানুযায়ী, দুটি কাঠ/বাঁশের দণ্ডের ওপর খাটিয়ায় করে চারজন মানুষ মরদেহ বহন করবেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) চারজনের সংখ্যাকেই সর্বোত্তম বলে রায় দেন। সর্ব-ইমাম মালেক (রহ:), শাফেঈ (রহ:) ও আহমদ (রহ:) খাটিয়ার অগ্রে হাঁটাকে অধিকতর পুণ্যদায়ক বলে অভিমত ব্যক্ত করেন। তবে ইমাম আবূ হানীফা (রহ:) খাটিয়ার পেছনে হাঁটাকে শ্রেয়তর বলেন।\n\nসাগরে ইন্তেক্বাল: কেউ সাগরে ইন্তেক্বাল করলে এবং জাহাজ তীরের কাছে অবস্থান না করলে দুটি তক্তার ওপর মরদেহ স্থাপন করে তা সাগরে ভাসিয়ে দেয়াই উত্তম; এটা করা যায় যদি পার্শ্ববর্তী সাগরকূলে মুসলমানবৃন্দ থাকেন। তীরের মানুষেরা মুসলমান না হলে তিনজন ইমামের মতে মরদেহের সাথে ওজন যুক্ত করে তা সমুদ্রে ফেলে দিতে হবে। কিন্তু ইমাম আহমদ (রহ:) বলেন, প্রতিটি ক্ষেত্রেই ওজন যুক্ত করতে হবে যদি দাফন করা অসম্ভব হয়ে দাঁড়ায়।\n\nক্ববরে অন্যকে দাফনের জন্যে মরদেহ অপসারণ: কোনো মুর্দাকে দাফনের পরে অন্য কাউকে দাফনের জন্যে মরদেহ অপসারণ করা অবৈধ/নাজায়েয, যদি না মরদেহ ক্ষয়প্রাপ্ত ও ধুলোয় পরিণত হওয়ার মতো পর্যাপ্ত সময়কাল অতিক্রান্ত হয়।\n\nক্ববরে (মরদেহ) স্থাপন: ইমামমণ্ডলী ঐকমত্য পোষণ করেন যে কফিনের ভেতরে কাউকে দাফন করা সুন্নাহ নয়। তিনজন ইমামের মতে, মরদেহের শির ক্ববরের শেষপ্রান্তে স্থাপন করতে হবে এবং এরপর তা ক্ববরের ভেতরে গড়িয়ে নামাতে হবে। তবে ইমাম আবূ হানীফা (রহ:) বলেন মরদেহকে ক্বিবলার দিকে ক্ববরের কিনারায় রাখতে হবে এবং এরপর সমানভাবে নামিয়ে নিতে হবে।\n\nক্ববরের আকৃতি: সুন্নাহ হলো ক্ববর পূর্ণ হয়ে গেলে ক্ববরকে সমান করে দেয়া। তবে সর্ব-ইমাম আবূ হানীফা (রহ:), মালেক (রহ:) ও আহমদ (রহ:) অভিমত ব্যক্ত করেন যে ক্ববরকে উঁচু করা উত্তম, কেননা শিয়া গোষ্ঠী ক্ববরকে মাটির সাথে সমান করে থাকে [বঙ্গানুবাদকের নোট: ওহাবী/মওদূদী/সালাফীচক্র-ও শিয়াদের অনুরূপ ক্ববরকে মাটির সমান করে দিতে চায়; এ বিষয়ে আহলুস্ সুন্নাহ’র ফতোওয়ার জন্যে নিচের লিঙ্কটি দেখুন – https://kazisaifuddin.tumblr.com/post/163299078771/%E0%A6%AE-%E0%A6%AF-%E0%A6%B0-%E0%A6%A8-%E0%A6%B0-%E0%A6%AE-%E0%A6%A3-%E0%A6%93-%E0%A6%A4-%E0%A6%A4-%E0%A6%95-%E0%A6%AC-%E0%A6%B0%E0%A6%86%E0%A6%A8-%E0%A6%A4-%E0%A6%B2-%E0%A6%93%E0%A7%9F-%E0%A6%A4-%E0%A6%B8%E0%A6%AE-%E0%A6%AA%E0%A6%B0-%E0%A6%95-%E0%A6%A4]। তিনজন ইমাম ক্ববরে (লাশ দাফনের জন্যে) জুতো পায়ে নামাকে অপছন্দ করেন না, তবে ইমাম আহমদ (রহ:) একে অপছন্দ করেন।\n\nশোকসন্তপ্তদের সান্ত্বনা প্রদান: ইমামবৃন্দ একমত হন যে ইন্তেক্বালপ্রাপ্তের শোকসন্তপ্ত আত্মীয়স্বজনকে সান্ত্বনা দেয়া মোস্তাহাব (প্রশংসনীয়), তবে তাঁরা সেটা করার সময়টুকু নিয়ে পারস্পরিক ভিন্নমত পোষণ করেন। ইমাম আবূ হানীফা (রহ:) বলেন এটা দাফনের আগে করা সুন্নাহ, কিন্তু দাফনের পরে নয়। সর্ব-ইমাম শাফেঈ (রহ:) ও আহমদ ইবনে হাম্বল (রহ:) দাফনের আগে এবং ওর পরে তিন দিন সান্ত্বনা প্রদানকে সুন্নাহ বলে অভিমত ব্যক্ত করেন। সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর দৃৃষ্টিতে সান্ত্বনার জন্যে তিনদিন বসে থাকা অপছন্দনীয় (মকরূহ)। সর্ব-ইমাম আবূ হানীফা (রহ:) ও শাফেঈ (রহ:)-এর মতে ইন্তেক্বালপ্রাপ্তের তিরোধানের সংবাদ জানানোর উদ্দেশ্যে মরদেহের সামনে উচ্চস্বরে ঘোষণা করাতে কোনো দোষ নেই। ইমাম মালেক (রহ:) বলেন এটা মোস্তাহাব, যাতে সমাজের মানুষ এই তিরোধান সম্পর্কে জানতে পারেন। ইমাম আহমদ (রহ:) অবশ্য এটাকে অপছন্দনীয় (মকরূহ) বলেন।\n\nক্ববর খনন: ইমামমণ্ডলী ঐকমত্য পোষণ করেন যে ক্ববরে পাথর ও খড় ব্যবহার করা মোস্তাহাব, কিন্তু পোড়ানো ইট ও কাঠের ব্যবহার অপছন্দনীয়। তিনজন ইমামের দৃষ্টিতে (সর্বসাধারণের) ক্ববরের ওপরে কোনো কিছু নির্মাণ করা উচিত নয় এবং ওয়াইট-ওয়াশ বা সাদা রং-ও দেয়া উচিত নয়; তবে ইমাম আবূ হানীফা (রহ:) এগুলোর অনুমতি দেন। ইমামবৃন্দ একমত হন যে ’লাহদ’ তথা মানানসই ক্ববর খনন করা সুন্নাহ, আর ’শাক্ক’(স্রেফ গর্ত) ক্ববর খনন সুন্নাহ নয়।\n\nইন্তেক্বালপ্রাপ্তদের জন্যে দুআ: ইমামবৃন্দ ঐকমত্য পোষণ করেন যে ইন্তেক্বালপ্রাপ্তদের জন্যে তওবা তথা ক্ষমা চাওয়া, দুআ প্রার্থনা, সাদকাহ প্রদান, হজ্জ্ব সমাপন ও (কর্জ ও দুনিয়াবী লেনদেন হতে) মুক্তি দেয়া তাঁদের উপকার সাধন করে এবং এ ধরনের কাজের পুরস্কার তাঁদের আত্মা পর্যন্ত পৌঁছে যায়। ক্ববরের পাশে ক্বুরআন তেলাওয়াত করা মোস্তাহাব বলে সাব্যস্ত; তবে ইমাম আবূ হানীফা (রহ:) এটাকে অপছন্দ করেন। সুন্নী আক্বীদাহ-বিশ্বাস অনুযায়ী, কেউ নিজের পালিত আমলের সওয়াব অন্য কাউকে বখশে দিতে পারেন। ইমাম আহমদ ইবনে হাম্বল (রহ:) বলেন ক্বুরআন তেলাওয়াতের সওয়াব ইন্তেক্বালপ্রাপ্তের রূহে পৌঁছে যায়।"},{"1":"চতুর্থ অধ্যায়: যাকাত","2":""},{"1":"যাকাত","2":"চতুর্থ অধ্যায়: যাকাত\n\nইমামমণ্ডলী একমত হন যে ইসলাম ধর্মের ভিত্তিস্তম্ভগুলোর মধ্যে যাকাত একটি, আর এটা চারটি শ্রেণিভুক্ত সম্পদের ক্ষেত্রে ফরয (বাধ্যতামূলক)। যথা – (১) গবাদি পশু, (২) টাকা-পয়সা, (৩) পণ্যসামগ্রীর ব্যবসা এবং (৪) নির্দিষ্ট কিছু ফল ও ফসল যা মওজূদ করা হয়। ইমামবৃন্দ (আরো) ঐকমত্য পোষণ করেন যে প্রাপ্তবয়স্ক, মানসিকভাবে সুস্থ ও স্বাধীন মুসলমান নর/নারীর পক্ষে যাকাত প্রদান করা বাধ্যতামূলক। তিনটি মযহাবের রায়ে মুরতাদ্দ (ধর্মত্যাগী)-দেরও যাকাত দেয়াটা বাধ্যতামূলক, তবে ইমাম আবূ হানীফা (রা:) বলেন ওই বাধ্যবাধকতা বাতিল হয়ে গিয়েছে। সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর দৃষ্টিতে শিশুদের ও মানসিকভাবে অসুস্থদের সম্পত্তির ওপর যাকাতের বিধান বর্তাবে, আর তাদের অভিভাবকদেরকেই তা পরিশোধ করতে হবে। ইমাম আবূ হানীফা (রহ:) অবশ্য বলেন এরকম নয়। ইমামমণ্ডলী একমত হন যে যাকাত ছাড়া সম্পত্তির ওপর কোনো অধিকার নেই।\n\nবছর অতিক্রান্ত হওয়া: ইমামমণ্ডলীর ঐকমত্য অনুযায়ী, যাকাতের বাধ্যবাধকতার পূর্বশর্ত হিসেবে বছর অতিক্রান্ত হতে হবে। কারো যদি ‘নিসাব’ (ন্যূনতম সম্পদ যার ওপর যাকাত ফরয)-এর কোনো শ্রেণিভুক্ত সম্পদ থাকে, আর তিনি যদি তা বছর ঘুরার আগেই বিক্রি করেন বা অন্য শ্রেণিতে পরিবর্তন করেন, তাহলে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে বছরটি সেটার জন্যে সমাপ্ত (বলে বিবেচিত) হয়। তবে ইমাম আবূ হানীফা (রহ:) বলেন স্বর্ণ ও রৌপ্যের ক্ষেত্রে ওই বদল দ্বারা কোনো প্রভাব পড়ে না; এর ব্যতিক্রম শুধু গবাদি পশুর বেলায়। ইমাম মালেক (রহ:)-ও বলেন শ্রেণির পরিবর্তন যাকাতকে রহিত করে না। অবশ্য নিসাবের কিছু অংশ যদি বছর শেষ হবার আগেই বিনষ্ট হয়, তাহলে সর্ব-ইমাম আবূ হানীফা (রহ:) ও শাফেঈ (রহ:)-এর দৃষ্টিতে বছরটির সমাপ্তি ঘটে। অপরদিকে সর্ব-ইমাম মালেক (রহ:) ও আহমদ (রহ:) বলেন, যাকাতকে এড়ানোর নিয়্যত বা উদ্দেশ্যে যদি ওই সম্পদ নষ্ট করা হয়ে থাকে, তাহলে বছরের সমাপ্তি ঘটে না এবং যাকাত বাধ্যতামূলক হয়।\n\nচুরি করা বা পরিত্যক্ত সম্পত্তি: চুরি করা সম্পত্তি, বে-ওয়ারিশ পশু ও অস্বীকৃত সম্পত্তির ক্ষেত্রে বৃদ্ধি ছাড়া ফেরত দেয়া হলে যাকাত কি অতীত বছরগুলোর জন্যে আরোপযোগ্য হবে? শাফেঈ মযহাবের পরবর্তী ইমামবৃন্দের দৃষ্টিতে তা বলবৎ হবে, যদিও পূর্ববর্তীদের রায় অনুযায়ী উল্লেখিত সম্পদ ফেরত দেয়ার সময় হতেই কেবল বছর (গণনা) আরম্ভ হবে এবং অতীত বছরগুলোর জন্যে যাকাত বহাল হবে না। এটা হানাফী মযহাবেরও সিদ্ধান্ত এবং ইমাম আহমদ (রহ:)-এর দুটি রায়ের একটি। ইমাম মালেক (রহ:) অবশ্য বলেন সম্পদ ফেরত দেয়ার পর হস্তান্তরকারী এক বছরের যাকাত পরিশোধ করবেন।\n\nধার-কর্জ: কেউ নিসাব পরিমাণ কর্জ করলে শাফেঈ মযহাবের পরবর্তী ইমামবৃন্দের দৃষ্টিতে তাকে তবু যাকাত দিতে হবে। তবে ওই মযহাবের পূর্ববর্তী ইমামবৃন্দের রায় অনুযায়ী তাকে তা পরিশোধ করতে হবে না; ইমাম আবূ হানীফা (রহ:)-ও একই মত পোষণ করেন। ইমাম আবূ হানীফা (রহ:)-এর সিদ্ধান্ত অনুযায়ী ঋণের কারণে (ফসলের ক্ষেত্রে) এক-দশমাংশ রহিত হয় না। তবে ইমাম মালেক (রহ:) বলেন সোনা ও রূপার ক্ষেত্রে কর্জ ওই বাধ্যবাধকতা রহিত করে দেয়, যদিও গবাদি পশুর বেলায় তা বলবৎ হয় না। যাকাত কি কর্জের ওপর বাধ্যতামূলক হবে, না স্রেফ মালিকানাধীন মূলধনের ওপর? ইমাম শাফেঈ (রহ:) হতে এব্যাপারে দুটো দৃষ্টিভঙ্গি ব্যক্ত হয়েছে। ওই মযহাবের পরবর্তীদের সিদ্ধান্তে মালিকানধীন মূলধনের ওপরই শুধু যাকাত বাধ্যতামূলক হবে। এটা ইমাম মালেক (রহ:)-এরও রায়। ইমাম আবূ হানীফা (রহ:) অবশ্য অভিমত ব্যক্ত করেন যে এটা আইনতঃ ক্ষতিগ্রস্ত সম্পত্তির অনুরূপ কিছুর সাথে সম্পর্কিত; তবে ওই মালিকানা জারি থাকে – যতোক্ষণ না তা (প্রকৃত) মালিকানা স্বত্বের অধিকারীর কাছে হস্তান্তর করা হয়। ইমাম আহমদ (রহ:) হতেও বর্ণিত একটি দৃষ্টিভঙ্গি এটা।\n\nনিয়্যত/উদ্দেশ্য: ইমামমণ্ডলী ঐকমত্য পোষণ করেন যে যাকাত শুধু নিয়্যত তথা উদ্দেশ্য (নির্ধারণ) করেই পরিশোধ করতে হয়। যাকাতের অর্থ পরিশোধের আগে নিয়্যত করার অনুমতি আছে কি না, সে ব্যাপারে অবশ্য তাঁরা পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, নিয়্যত ও অর্থ পরিশোধ একই সাথে হতে হবে। তবে সর্ব-ইমাম মালেক (রহ:) ও শাফেঈ (রহ:) বলেন, যাকাতের অর্থ পরিশোধের জন্যে প্রয়োজন ওর সাথে যুক্ত নিয়্যত। ইমাম আহমদ (রহ:) এটাকে মোস্তাহাব হিসেবে অভিহিত করেন। এটা (মানে নিয়্যত) যাকাত প্রদানের কিছু সময় আগে হওয়া চাই, তবে দীর্ঘ সময় আগে নয়, ঠিক যেমনটি সব ধরনের এবাদতের ক্ষেত্রে প্রযোজ্য (কিছু সময় আগে নিয়্যত করা)।\n\nযাকাত পরিশোধে বিলম্ব: যে ব্যক্তির যাকাত দিতে হবে এবং তা দেয়ার সামর্থ্য তিনি রাখেন, তার পক্ষে তা পরিশোধে বিলম্ব করার কোনো অনুমতি-ই নেই। সর্ব-ইমাম মালেক (রহ:) ও শাফেঈ (রহ:) বলেন, এই বাধ্যবাধকতা তার ক্ষেত্রে রহিত হবে না, যদি ওই সম্পত্তি বিনষ্ট হয়েও যায়। তবে ইমাম আবূ হানীফা (রহ:) ভিন্নমত পোষণ করে বলেন, সেক্ষেত্রে যাকাতদাতা আর দায়বদ্ধ থাকবেন না। ইমাম আহমদ (রহ:) অবশ্য বলেন যে যাকাত প্রদানের বাধ্যবাধকতা বা দায়বদ্ধতা যাকাতের অর্থ পরিশোধের সম্ভাব্যতার কোনো পূর্বশর্ত নয়। সম্পত্তি যদি ওই বছরের পরে বিনষ্ট হয়, তাহলে যাকাতদাতা অর্থ পরিশোধে দায়বদ্ধ হবেন – তিনি পরিশোধ করতে সামর্থ্যবান হোন বা না-ই হোন। ইমাম মালেক (রহ:) বলেন, কেউ এক বছর বা বহু বছর যাকাতের অর্থ পরিশোধে বিলম্ব করলে সে দায়বদ্ধ হবে, আর সে আল্লাহতা’লাকে অমান্যকারী বলেও সাব্যস্ত হবে।\n\nঅর্থ পরিশোধের আগে ইন্তেক্বাল: কেউ যাকাত প্রদানে দায়বদ্ধ অবস্থায় অর্থ পরিশোধের আগেই ইন্তেক্বাল করলে তিনজন ইমামের মতানুসারে তার সম্পত্তি থেকে তা কেটে নিতে হবে। তবে ইমাম আবূ হানীফা (রহ:) বলেন, ইন্তেক্বালের পরে এর কোনো বাধ্যবাধকতা নেই।\n\nযাকাত প্রদানে অস্বীকৃতি: কেউ যাকাতের অর্থ পরিশোধ করতে অস্বীকার করলে তা তার কাছ থেকে (জোর করে) নেয়া হবে এবং তাকে শাস্তিও বিধান করা হবে। ইমাম আবূ হানীফা (রহ:) অবশ্য অভিমত ব্যক্ত করেন যে তাকে আটক করতে হবে, যতোক্ষণ না সে ওই অর্থ পরিশোধ করে; আর ওই অর্থ তার কাছ থেকে জোরপূর্বক নেয়া যাবে না। কেউ যাকাত এড়াতে নিজের কিছু সম্পত্তি দান বা বিক্রি করে বছর শেষ হওয়ার আগেই তা আবার কেনার ইচ্ছা পোষণ করলে সর্ব-ইমাম আবূ হানীফা (রহ:) ও শাফেঈ (রহ:)-এর দৃষ্টিতে তার যাকাতের কোনো দায়বদ্ধতা থাকবে না, যদিও সে এক মন্দ কর্ম সংঘটনকারী হবে। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য বলেন, এ কাজ করলেও তার যাকাত প্রদানের বাধ্যবাধকতা রহিত হবে না।\n\nআগাম যাকাত পরিশোধ: ইমামবৃন্দের মতানুযায়ী, পুরো বছর শেষ হওয়ার আগেই যাকাতের অর্থ আগাম পরিশোধ করার বিষয়টি অনুমতিপ্রাপ্ত; তবে এর ব্যতিক্রম ইমাম মালেক (রহ:), যিনি এর অনুমতি দেননি।"},{"1":"গবাদি পশুর যাকাত","2":"গবাদি পশুর যাকাত\n\nইমামমণ্ডলী একমত হন যে নিম্নোক্ত গবাদি পশু বাবদ যাকাত প্রদান করা বাধ্যতামূলক: গরু-মোষ, উট, ছাগল ও ভেড়া। এর জন্যে ‘নিসাব’ (ন্যূনতম সম্পদ যার ওপর যাকাত ফরয) বহাল থাকতে হবে এবং ওর মালিককে স্বাধীন মুসলমান হিসেবে পুরো বছরজুড়ে ধারাবাহিক মালিকানা-ও বজায় রাখতে হবে। গবাদি পশু চারণযোগ্য হওয়াটা একটা পূর্বশর্ত বলে ইমামবৃন্দ ঐকমত্য পোষণ করেন; তবে ব্যতিক্রম শুধু ইমাম মালেক (রহ:), যিনি বিভিন্ন কাজে ব্যবহৃত গবাদি পশু ও খাদ্য সরবরাহকৃত ভেড়ার ক্ষেত্রেই তা বাধ্যতামূলক বলেন। [উটের বিবরণ বাদ দেয়া হয়েছে]\n\nগরু-মোষ: ইমামমণ্ডলী একমত হন যে গরুর প্রথম ‘নিসাব’ হচ্ছে ত্রিশটি (গরু), যার জন্যে এক বছর বয়সী একটি গরু পরিশোধযোগ্য; অতঃপর তা চল্লিশটি, যার জন্যে দুই বছর বয়সী একটি মাদী গরু পরিশোধযোগ্য। এরপর অবশ্য ইমামবৃন্দ পারস্পরিক ভিন্নমত পোষণ করেন। সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতে, দুই বছর বয়সী গরুর যাকাত পরিশোধের ক্ষেত্রে (নিসাবের) সংখ্যা হতে হবে ষাটটি, যে ক্ষেত্রে দুটি দুই বছর বয়সী গরু পরিশোধ করতে হবে। সত্তরটির ক্ষেত্রে এক বছর বয়সী একটি এবং দুই বছর বয়সী একটি গরু পরিশোধযোগ্য হবে, আর এভাবেই গণনা চলবে। ইমামমণ্ডলী মোষকেও গরুর শ্রেণিতে বিবেচনা করার বেলায় ঐকমত্য পোষণ করেন।\n\nছাগল ও ভেড়া: ইমামবৃন্দ একমত হন যে ছাগল ও ভেড়ার নিসাব হচ্ছে চল্লিশটি, যার জন্যে একটি ভেড়া পরিশোধযোগ্য হবে। যখন এই সংখ্যা এক শ একুশটি হবে, তখন দুটি ভেড়া পরিশোধযোগ্য হবে। আবার এক শটি ভেড়ার জন্যে একটি ভেড়াও পরিশোধযোগ্য।\n\nঘোড়া: ইমামমণ্ডলী একমত হন যে ব্যবসায় ব্যবহৃত ঘোড়া নিসাবের মূল্যে পৌঁছুলে যাকাত বাধ্যতামূলক হবে। তবে ব্যবসায়ে ব্যবহার করা না হলে ইমাম আবূ হানীফা (রহ:) ছাড়া বাকি তিন ইমাম বলেন যে যাকাত বহাল হবে না। ইমাম আবূ হানীফা (রহ:)-এর দৃষ্টিতে ওইসব প্রাণি চারণযোগ্য হলে এবং মদ্দা ও মাদী হলে ওগুলোর ওপর যাকাত বহাল হবে; কিন্তু শুধু মদ্দা হলে যাকাত আরোপযোগ্য হবে না। মালিকের পছন্দানুযায়ী তিনি অর্থ পরিশোধ করতে পারবেন; প্রতিটি ঘোড়ার মাথাপিছু এক দিনার, নতুবা সবগুলো ঘোড়ার মূল্য নির্ধারণ করে সেগুলোর মোট মূল্যের আড়াই শতাংশ অর্থ তিনি পরিশোধ করতে পারবেন।"},{"1":"কৃষিজাত পণ্যের যাকাত","2":"কৃষিজাত পণ্যের যাকাত\n\nইমামমণ্ডলী ঐকমত্য পোষণ করেন যে কৃষিজাত পণ্যের খাতে নিসা’বের পরিমাণ পাঁচ ‘ওয়াসক্ব’, যা ষাট ‘সা’পরিমাণ। যে জমি বৃষ্টি বা নদী দ্বারা বিধৌত হয়, তার জন্যে বাধ্যতামূলক যাকাত হচ্ছে (ফসলের) এক-দশমাংশ। আর যদি তা সেচ, জলচালিত চাকা বা কেনা পানির মাধ্যমে হয়, তাহলে (ফসলের) বিশ ভাগের এক ভাগ হবে যাকাত। সকল ইমাম-ই কৃষিজাত পণ্যের যাকাত পরিশোধের বিষয়টি নিসা’বের পরিমাণের ওপর ভিত্তিশীল বলে রায় দেন, ব্যতিক্রম শুধু ইমাম আবূ হানীফা (রহ:) যিনি বলেন ওই পরিমাণ যা-ই হোক না কেন, এক-দশমাংশ পরিশোধ করা বাধ্যতামূলক।\n\nযাকাতযোগ্য ফসল: যেসব ফসলের ওপর যাকাত পরিশোধ করতে হবে, সেগুলোর ব্যাপারে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহ:) বলেন মাটি যতো ধরনের গাছপালা ও শস্য উৎপন্ন করে, চাই তা বৃষ্টি বা সেচের আওতাধীন হোক, সবগুলোর ক্ষেত্রেই যাকাত প্রযোজ্য হবে; এর ব্যতিক্রম হবে শুধু কাঠ, ঘাস ও পারসিক বেত। পক্ষান্তরে, সর্ব-ইমাম মালেক (রহ:) ও শাফেঈ (রহ:) যেসব ফসল মওজূদ/সংরক্ষণ করা যায়, যেমন গম, যব, চাল, খেজুর ও কিশমিশ, স্রেফ সেগুলোর ওপরই যাকাত ধার্য হবে বলে রায় দেন। ইমাম আহমদ ইবনে হাম্বল (রা:) বলেন তা পরিমাপ ও সংরক্ষণযোগ্য সব ধরনের ফল ও ফসলের ওপরই বর্তাবে, এমন কি কাজুবাদাম-ও তার আওতায় পড়বে; তবে তা আখরোটের ওপর বহাল হবে না। এছাড়াও তিলের বীজ, কাজুবাদাম, পেস্তা বাদাম, তিসি, জিরা, কেওড়া ও সরিষার ওপর যাকাত আরোপযোগ্য হবে বলে তিনি রায় দেন। ইমাম আবূ হানীফা (রহ:) শাক-সব্জির ওপর যাকাতের পক্ষে রায় দিলেও অপরাপর ইমামবৃন্দ তা নাকচ করেন।\n\nজলপাই ও তুলো: ইমামবৃন্দ জলপাইয়ের ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) এগুলোর ক্ষেত্রে যাকাত আরোপযোগ্য বলেন, আর ইমাম মালেক (রহ:) দুটি মত ব্যক্ত করেন, যার মধ্যে সবচেয়ে নির্ভরযোগ্যটি হলো যাকাত বাধ্যতামূলক হবে; আর সেটা জলপাই বা ওর তেলে পরিশোধ করা যাবে। ইমাম শাফেঈ (রহ:)-এরও এব্যাপারে দুটি মত, যেমনটি ইমাম আহমদ (রহ:)-এরও; তাঁদের সবচেয়ে নির্ভরযোগ্য মতটি এটাকে বাধ্যতামূলক নয় বলে রায় দেয়। ইমামমণ্ডলী ঐকমত্য পোষণ করেন যে তুলোর ওপর কোনো যাকাতের বিধান নেই, তবে হানাফী মযহাবের ইমাম আবূ ইঊসুফ (রহ:) (ভিন্নমত পোষণ করে) বলেন এটা বাধ্যতামূলক।\n\nমধু: ইমামবৃন্দ মধুর ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ (রহ:) এটার ক্ষেত্রে এক-দশমাংশ যাকাত নির্ধারণ করেন; অপর দিকে ইমাম মালেক (রহ:) ও শাফেঈ মযহাবের পরবর্তী ইমামবৃন্দ এর ওপর যাকাত নেই বলে রায় দেন; কিন্তু সর্ব-ইমাম আবূ হানীফা (রহ:) ও আহমদ (রহ:) তাঁদের সাথে ভিন্নমত পোষণ করেন। ইমাম আবূ হানীফা (রহ:) অভিমত ব্যক্ত করেন যে এটা ‘খারাজ’ হলে এর ওপর কোনো যাকাত নেই; পক্ষান্তরে ইমাম আহমদ (রহ:) বলেন সর্বদাই এক-দশমাংশ যাকাত আরোপযোগ্য হবে। তিনি আরো বলেন যে এর নিসা’ব তিন শ ষাট ‘রাতল’ (পারসিক একক); অপর দিকে ইমাম আবূ হানীফা (রহ:) চাষকৃত মধুর পরিমাণ অনুযায়ী যাকাত আরোপ করার পক্ষে রায় দেন।\n\nএকত্রিত ফসল: প্রত্যেক কিসিমের ফসলের (আলাদা আলাদা) ‘নিসা’ব’ অনুযায়ী যাকাত বাধ্যতামূলক হবে। সর্ব-ইমাম আবূ হানীফা (রহ:) ও শাফেঈ (রহ:)-এর দৃষ্টিতে বিভিন্ন ধরনের ফসল একত্র করা যায় না; তবে ইমাম মালেক (রহ:) বলেন গমকে যবের সাথে এবং ডালকেও একত্র করা যাবে।\n\nনির্ণয়ের সময়কাল: তিনজন ইমাম অভিমত ব্যক্ত করেন যে (ফল/ফসলের) মালিকের কাছে যখন ফল/ফসল পাকা মনে হবে, তখন-ই তা (মানে মূল্য) নির্ণয় করা সুন্নাত; কেননা এতে মালিক ও গরিব উভয়েরই প্রতি দয়ার নিদর্শন বিরাজমান। ইমাম অাবূ হানীফা (রহ:) অবশ্য দ্বিমত পোষণ করে বলেন যে এই নির্ণয় প্রক্রিয়া বৈধ নয়। সর্ব-ইমাম মালেক (রহ:) ও আহমদ ইবনে হাম্বল (রহ:) একজন নির্ণয়কারী-ই যথেষ্ট হবে বলে সিদ্ধান্ত দেন, আর এটা ইমাম শাফেঈ (রহ:)-এরও পছন্দনীয় সিদ্ধান্ত।\n\nএক বছরের অধিককাল মওজূদকরণ: ফল বা ফসলের এক-দশমাংশ যাকাত পরিশোধ করার পর কারো কাছে ওই ফল/ফসলের মওজূদ দ্বিতীয় বছরের পরেও অবশিষ্ট থাকলে তার ওপর আর যাকাত আরোপযোগ্য হবে না।"},{"1":"সোনা ও রুপার যাকাত","2":"সোনা ও রুপার যাকাত\n\nইমামমণ্ডলী ঐকমত্য পোষণ করেন যে মুক্তো, মণি-মানিক্য ও পান্নার মতো রত্ন-পাথরের বেলায় কোনো যাকাত আরোপযোগ্য হবে না, স্রেফ সোনা ও রুপার ওপরই তা বলবৎ হবে। একই অবস্থা বিরাজমান থাকবে কস্তুরী ও অলঙ্কারে ব্যবহৃত এ্যাম্বর নামের হলুদাভ পাথরের ক্ষেত্রেও।\n\nনিসাব: ইমামবৃন্দ একমত হন যে সোনা ও রুপার নিসাব, তা মুদ্রায় তৈরিকৃত হোক, কিম্বা ভাঙ্গা বা আকরিক-ই হোক, সোনার ক্ষেত্রে তা হবে বিশ স্বর্ণ দিনার, আর রুপার ক্ষেত্রে দুই শ রূপার দিনার। যখন তা ওই পরিমাণে পরিণত হয় এবং কারো মালিকানায় এক বছর থাকে, তখন যাকাত হিসেবে আড়াই শতাংশ পরিশোধযোগ্য হয়। ইমামমণ্ডলী অবশ্য নিসাবের পরিমাণের চেয়ে বেশি মওজূদের ক্ষেত্রে পারস্পরিক ভিন্নমত পোষণ করেন। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন, অতিরিক্ত যে কোনো কিছুর বেলায় পরিমাণের অনুপাতে যাকাত পরিশোধ করতে হবে। তবে ইমাম আবূ হানীফা (রহ:) অভিমত ব্যক্ত করেন যে দুই শ দিরহামের বা বিশ দিনারের বেশি পরিমাণের ওপর যাকাত পরিশোধযোগ্য নয়; আর যখন তা (অর্থাৎ, অতিরিক্ত পরিমাণ) চল্লিশ দিরহামে বা চার দিনারে পৌঁছে, তখন-ই চল্লিশ দিরহামের ক্ষেত্রে এক দিরহাম পরিশোধ করতে হয় এবং এর পরবর্তী প্রতি চল্লিশ দিরহামে এক দিরহাম করে যাকাত বাধ্যতামূলক হয়। চার দিনারের ওপর দুই ‘ক্বেরআত’ বিদ্যমান। নিসাব পুরো করার জন্যে সোনা ও রুপার পরিমাণ যোগ করা উচিত কি? এই প্রশ্নের উত্তরে সর্ব-ইমাম আবূ হানীফা (রহ:) ও মালেক (রহ:) এবং এর পাশাপাশি ইমাম আহমদ ইবনে হাম্বল (রহ:)-ও তাঁর একটি সিদ্ধান্তে এগুলোকে যোগ করার পক্ষে রায় দেন। অপর দিকে, ইমাম শাফেঈ (রহ:) এবং এর পাশাপাশি ইমাম আহমদ (রহ:) নিজের আরেকটি রায়ে বিবৃত করেন যে এগুলো যোগ করা উচিত নয়।\n\nকর্জের ওপর যাকাত: কোনো কর্জ যা নিশ্চিত করা হয়েছে, তা কারো পাওনা থাকলে তাঁকে তা বাবদ যাকাত পরিশোধ করতে হবে; আর এটা শাফেঈ মযহাবের পরবর্তী ইমামবৃন্দের দৃষ্টিতে প্রতি বছরই পরিশোধ করা বাধ্যতামূলক হবে, যদি তিনি ওই কর্জের অর্থ গ্রহণ না-ও করে থাকেন। তবে সর্ব-ইমাম আবূ হানীফা (রহ:) ও আহমদ (রহ:)-এর মতে কর্জের অর্থ ফেরত নেয়ার পরই কেবল তিনি যাকাত দিতে বাধ্য হবেন। ইমাম মালেক (রহ:) অবশ্য বলেন যে এর ওপর কোনো যাকাত নেই – যদি বহু বছর অতিক্রান্ত হয়-ও, আর যতোক্ষণ না তিনি ওই অর্থ ফেরত নেন; এমতাবস্থায় যাকাত শুধু এক বছরের জন্যেই বলবৎ হবে।\n\nপরিশোধকৃত যাকাতের জিনিস কিনে ফেরত নেয়া: কেউ কোনো জিনিস যাকাত হিসেবে পরিশোধ করার পর তা কিনে ফেরত নেয়াটা অছন্দনীয় (মকরূহ)। তবে তিনি তা করলে লেনদেন বৈধ হবে বলে রায় দেন সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:); আর ইমাম আহমদ (রহ:)-এর একটি স্পষ্ট সিদ্ধান্ত-ও এর পক্ষে বিদ্যমান। কিছু হাম্বলী ইমাম অবশ্য বলেন, কারণ যা-ই হোক না কেন, এটা অবৈধ।\n\nগহনার ওপর যাকাত: সর্ব-ইমাম মালেক (রহ:) ও আহমদ (রহ:) বলেন যে (শরীয়তে) অনুমতিপ্রাপ্ত সোনা বা রূপার তৈরি গহনা যা পরা বা ধার দেয়া হয়, তার ওপর কোনো যাকাত বহাল হয় না। ইমাম শাফেঈ (রহ:)-এর এক্ষেত্রে দুটি দৃষ্টিভঙ্গি, যার মধ্যে সবচেয়ে বেশি জ্ঞাত রায় হচ্ছে এটা (মানে যাকাত) প্রয়োজনীয় নয়। যদি কোনো পুরুষের কাছে গহনা থাকে যা তিনি মহিলাদের কাছে ধার দেন, তাহলে শাফেঈ মযহাবের অধিকাংশ ইমামবৃন্দের রায় হচ্ছে যাকাত বাধ্যতামূলক হবে না। এটা ইমাম মালেক (রহ:) হতেও সর্বজনজ্ঞাত হয়েছে। তবে কেউ কেউ (ভিন্নমত পোষণ করে) বলেন এটা বাধ্যতামূলক।"},{"1":"বাণিজ্যিক পণ্যের যাকাত","2":"বাণিজ্যিক পণ্যের যাকাত\n\nইমামমণ্ডলী ঐকমত্য পোষণ করেন যে বাণিজ্যিক পণ্যের ক্ষেত্রে যাকাত প্রযোজ্য এবং তা ওই পণ্যের মূল্যের আড়াই শতাংশ। কারো কাছে বাণিজ্যিক পণ্য থাকলে এবং তিনি তার মূল্য বৃদ্ধির জন্যে অপেক্ষারত হলে ইমাম মালেক (রহ:)-এর দৃষ্টিতে তাকে যাকাত প্রদানের জন্যে প্রতি বছর ওই পণ্যের মূল্য নির্ণয় করার প্রয়োজন নেই, যদি এতে অনেক বছর পার-ও হয়ে যায় – আর যতোক্ষণ না তিনি সেগুলো সোনা বা রুপার বিনিময়ে বিক্রি করেন; (বিক্রি করলে) এমতাবস্থায় তার প্রতি এক বছরের যাকাত বাধ্যতামূলক হবে। তবে এই ব্যবস্থা তার দ্বারা নিয়মিত ভিত্তিতে কেনা-বেচা করা হস্তান্তরযোগ্য পণ্যের ক্ষেত্রে প্রযোজ্য হবে না; এরকম পরিস্থিতিতে তাকে বাৎসরিকভাবে এমন একটি তারিখ নির্ধারণ করতে হবে, যেদিন তাঁর কাছে কতো পণ্য আছে তা নির্ণয় করা যায় এবং যেদিন তিনি যাকাত পরিশোধ করেন। অপরাপর তিনজন ইমাম অবশ্য বলেন, যে কোনো ক্ষেত্রেই বাণিজ্যিক পণ্যের মূল্য প্রতি বছর নির্ণয় করতে হবে এবং সেগুলোর মূল্য অনুসারে যাকাত দিতে হবে। কেউ নিসাবের চেয়ে কম পরিমাণে পণ্য কিনলে ইমাম আবূ হানীফা (রহ:)-এর দৃষ্টিতে তাকে বছরের আরম্ভ ও শেষ উভয় প্রান্তে নিসাবের পরিমাণ বিবেচনা করতে হবে। সর্ব-ইমাম মালেক (রহ:) ও শাফেঈ (রহ:) অবশ্য বলেন যে গোটা বছরের জন্যে অস্তিত্বশীল নিসাবের পরিমাণ-ই কেবল তাকে বিবেচনায় নিতে হবে।"},{"1":"খনিসংক্রান্ত যাকাত","2":"খনিসংক্রান্ত যাকাত\n\nইমাম শাফেঈ (রহ:) ছাড়া বাকি সকল ইমাম একমত হন যে খনিসংক্রান্ত যাকাতের ক্ষেত্রে এক বছর অতিক্রান্ত হওয়াটা বিবেচ্য বিষয় নয়। আবার ইমাম আবূ হানীফা (রহ:) ছাড়া সবাই ঐকমত্য পোষণ করেন যে খনি হতে উৎপন্ন দ্রব্যের নিসা’ব (তথা যাকাতযোগ্য ন্যূনতম সম্পদের পরিমাণ) নির্ধারণ করাটা জরুরি। ইমাম আবূ হানীফা (রহ:) বলেন এক্ষেত্রে উৎপাদন বেশি হোক বা কম হোক, এক-পঞ্চমাংশ যাকাত বাধ্যতামূলক হবে। খনির ক্ষেত্রে বিধানকৃত যাকাতের পরিমাণ সম্পর্কে অবশ্য ইমামমণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ (রহ:) এক-পঞ্চমাংশের পক্ষে রায় দেন, আর ইমাম মালেক (রহ:) সিদ্ধান্ত দেন আড়াই শতাংশের পক্ষে। তবে ইমাম শাফেঈ (রহ:) হতে বিভিন্ন বক্তব্য বর্ণিত হযেছে, যার মধ্যে সবচেয়ে নির্ভরযোগ্য হচ্ছে আড়াই শতাংশ। সর্ব-ইমাম মালেক (রহ:) ও শাফেঈ (রহ:)-এর দৃষ্টিতে খনিসংক্রান্ত যাকাত কেবল সোনা ও রুপার বেলায় বিধানকৃত। খনি হতে অন্য কোনো রত্ন-পাথর উৎপন্ন হলে যাকাত পরিশোধযোগ্য হবে না। ইমাম আবূ হানীফা (রহ:) বলেন মাটি হতে নেয়া পদার্থ যা লোহা বা সীসায় আকর-গলানো যায়, তা-ই বিবেচ্য হবে; তবে ফিরোজা বা অনুরূপ কিছু বিবেচনায় নেয়া হবে না। পক্ষান্তরে, ইমাম আহমদ (রহ:) অভিমত ব্যক্ত করেন যে এতে অন্তর্ভুক্ত হবে আকর-গলানো যায় এমন যে কোনো ধাতু এবং অন্যান্য বস্তু-ও, এমন কি সুর্মা-ও।\n\nগুপ্তধন: ইমামবৃন্দ একমত হন যে গুপ্তধনের বেলায় এক বছর অতিক্রান্ত হওয়ার বিষয়টি বিবেচিত হয় না; আর ইমাম শাফেঈ (রহ:) ছাড়া সবাই মতৈক্যে পৌঁছেন যে এক্ষেত্রে নিসা’ব-ও বিবেচ্য হয় না। গুপ্তধনের সংজ্ঞা নিয়ে অবশ্য তাঁরা পারস্পরিক ভিন্নমত পোষণ করেন। কেউ নিজস্ব বসতভিটায় এর সন্ধান পেলে এটা তারই হবে এবং তাকে কোনো কিছু পরিশোধ করতে হবে না। সর্ব-ইমাম মালেক (রহ:) ও আহমদ (রহ:) বলেন এটা গনীমতের মালের মতোই পরিগণিত হবে। ইমাম শাফেঈ (রহ:) অবশ্য বলেন এটা যাকাতের মতোই গণ্য হবে। তবে ইমাম আবূ হানীফা (রহ:) বলেন এটা খনিজাত দ্রব্য বলে বিবেচিত হবে। ইমাম শাফেঈ (রহ:)-এর সবচেয়ে বেশি জ্ঞাত সিদ্ধান্ত হলো, খনিজ দ্রব্যের যাকাত খনিরই অনুরূপ। ইমাম আহমদ (রহ:) হতে এমর্মে দুটি রায় পাওয়া যায়। আর ইমাম মালেক (রহ:) বলেন, গনীমতের মাল বা জিযইয়া করের মতোই এ বিষয়টিও শাসকের সুবিবেচনাধীন হবে।"},{"1":"যাকাত আল-ফিতর","2":"যাকাত আল-ফিতর\n\nযাকাত আল-ফিতর যে বাধ্যতামূলক, সে ব্যাপারে ইমামমণ্ডলী একমত। সর্ব-ইমাম মালেক (রহ:) ও শাফেঈ (রহ:) বলেন এটা ফরয; তবে ইমাম আবূ হানীফা (রহ:) বলেন এটা ফরয নয়, বরং ওয়াজিব। যুবা কিংবা বৃদ্ধ, উভয়েরই জন্যে এটা বাধ্যতামূলক। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে একজন স্ত্রীর বরাবরে তার স্বামীকে যাকাত আল-ফিতর অবশ্যই পরিশোধ করতে হবে, কেননা স্ত্রীর ভরণপোষণের বাধ্যবাধকতা রয়েছে স্বামীর ওপর। তবে ইমাম আবূ হানীফা (রহ:) বলেন স্বামী তার স্ত্রীকে যাকাত আল-ফিতর পরিশোধ করতে বাধ্য নন।\n\nনিসা’ব নেই: যাকাত আল-ফিতরের বেলায় এর পরিশোধকারী রুপার নিসা’বের অধিকারী কি না, তা কেউ বিবেচনা করেন না; এই রুপার নিসা’বের পরিমাণ দুই শ দিরহাম। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন, যে ব্যক্তির কাছে নিজের ও ভরণপোষণের দায়ভুক্ত আপন পরিবারের জন্যে ঈদের দিন ও রাতের পর্যাপ্ত খাদ্য মওজূদ, তার ক্ষেত্রে যাকাত আল-ফিতর বাধ্যতামূলক।\n\nপরিশোধের সময়: যাকাত আল-ফিতর পরিশোধ করা কখন আবশ্যক হয়, সে সময়ের ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আবূ হানীফা (রহ:) শাওয়াল মাসের প্রথম দিবসের ভোরকে উপযুক্ত সময় বলে রায় দেন। ইমাম আহমদ (রহ:) ঈদের রাতে সূর্যাস্তের সময়কে নির্ধারণ করেন। আর সর্ব-ইমাম মালেক (রহ:) ও শাফেঈ (রহ:) দুটো অভিমত-ই ব্যক্ত করেন। ইমামবৃন্দ ঐকমত্য পোষণ করেন যে অর্থ পরিশোধে বিলম্ব তা (বিধানটি) বাতিল করে দেয় না, বরং তাকে পরিশোধযোগ্য দেনায় পরিণত করে। তা পরিশোধের ব্যাপারে ঈদের দিনের পর পর্যন্ত বিলম্ব করার কোনো অনুমতি-ই নেই।\n\nপরিশোধের মাধ্যম: ইমামমণ্ডলী ঐকমত্য পোষণ করেন যে পাঁচটি দ্রব্যের মাধ্যমে যাকাত পরিশোধ করার অনুমতি আছে: গম, যব, খেজুর, কিশমিশ ও ঘি; ইমাম আবূ হানীফা অবশ্য বলেন ঘিয়ের দাম অনুমতিপ্রাপ্ত হলেও খোদ ঘি কিন্তু অনুমতিপ্রাপ্ত নয়। অপর দিকে, ইমাম শাফেঈ (রহ:)-এর দৃষ্টিতে যাকাতের বিধানকৃত সমস্ত কৃষিজাত পণ্য দ্বারা যাকাত আল-ফিতর পরিশোধ করা যথাযথ হবে; যেমন – চাল, ভুট্টা, গম ও অন্যান্য দ্রব্য। সর্ব-ইমাম মালেক (রহ:) ও শাফেঈ (রহ:) অবশ্য আটা/ময়দা কিংবা সাউয়ীক্ব তথা যবের জাউকে নিষেধ করেন। কিন্তু সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) এগুলোর ব্যবহারকে বৈধ বলে রায় দেন। উপরন্তু, ইমাম আবূ হানীফা (রহ:) এগুলোর মূল্যকেও অনুমতি দেন। তবে সর্ব-ইমাম মালেক (রহ:) ও আহমদ (রহ:)-এর দৃষ্টিতে খেজুর হচ্ছে (যাকাত পরিশোধের জন্যে) সেরা। ইমাম শাফেঈ (রহ:) অবশ্য গমকে সেরা বিবেচনা করেন। আর ইমাম আবূ হানীফা (রহ:)-এর রায়ে সবচেয়ে দামিটা-ই সেরা হিসেবে বিবেচিত।\n\nপরিশোধযোগ্য (দ্রব্যের) পরিমাণ: ইমামবৃন্দ একমত হন যে মহানবী (দ:)-এর (ব্যবহৃত) ‘সা’-এর মানদণ্ডে প্রতিটি দ্রব্যের শ্রেণিতে (মানে ক্যাটাগরিতে) এক ‘সা’ পরিমাণ-ই পরিশোধযোগ্য হবে, ব্যতিক্রম শুধু ইমাম আবূ হানীফা (রহ:) যিনি বলেন যে অর্ধ ‘সা’ পরিমাণ গম-ই যথেষ্ট হবে। তাঁরা অবশ্য ‘সা’-এর আকার নিয়ে পরস্পর ভিন্নমত পোষণ করেন। সর্ব-ইমাম শাফেঈ (রহ:), মালেক (রহ:), আহমদ (রহ:) ও (হানাফী মযহাবের ইমাম) আবূ ইঊসুফ (রহ:) বলেন এটা সাড়ে পাঁচ ইরাক্বী ‘রাতল’ (২.০৩১ কেজি), তবে ইমাম আবূ হানীফা (রহ:) বলেন এটা আট ইরাক্বী ‘রাতল’।\n\nগ্রহীতাবৃন্দ: শাফেঈ মযহাব ও ইমাম শাফেঈ (রহ:)-এর অধিকাংশ অনুসারীদের দৃষ্টিতে সম্পদের যাকাত যে আটটি শ্রেণিকে প্রদান করতে হয়, যাকাত আল-ফিতর-ও সেই একই ৮টি শ্রেণিকে পরিশোধ করা বাধ্যতামূলক। সর্ব-ইমাম মালেক (রহ:) ও আবূ হানীফা (রহ:) কেবল একজন গরিব/দুঃস্থ ব্যক্তিকে তা প্রদান করার পক্ষে অনুমতি দেন। কেউ যাকাত পরিশোধ করার পর অভাবগ্রস্ত হওয়ার কারণে ওই যাকাত তাকে ফেরত দেয়া হলে ইমাম মালেক (রহ:) ছাড়া বাকি সকল ইমাম-ই এর অনুমতি দেন; শুধু ইমাম মালেক (রহ:) বলেন যে এর কোনো অনুমতি নেই।\n\nঈদের আগে পরিশোধকরণ: ইমামমণ্ডলী ঐকমত্য পোষণ করেন যে ঈদের এক বা দুই দিন আগে যাকাত আল-ফিতর পরিশোধ করা বৈধ। তবে তাঁরা সেটার সর্বোচ্চ সময়সীমার ব্যাপারে একে অপরের সাথে ভিন্নমত পোষণ করেন। ইমাম আবূ হানীফা (রহ:) এটা রমযান মাসের আগেও (পরিশোধযোগ্য) হতে পারে বলে রায় দেন। ইমাম শাফেঈ (রহ:) ১লা রমযান তারিখ থেকে এই যাকাত পরিশোধযোগ্য হতে পারে বলে অভিমত ব্যক্ত করেন। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য বলেন এটা বাধ্যতামূলক হবার সময়ের আগে পরিশোধযোগ্য নয়।"},{"1":"যাকাতের বণ্টন ","2":"যাকাতের বণ্টন \n\nইমামবৃন্দ একমত হন যে ক্বুরআনের আয়াতে (৯:৬০) উল্লেখিত আটটি শ্রেণির যে কোনোটির অন্তর্ভুক্ত কাউকে যাকাত প্রদান করা অনুমতিপ্রাপ্ত; ব্যতিক্রম শুধু ইমাম শাফেঈ (রহ:) যিনি বলেন শাসক ওই যাকাত ভাগ করলে এবং তা সংগ্রহকারী কোনো এজেন্ট নিয়োজিত থাকলে পুরো আটটি শ্রেণি-ই অন্তর্ভুক্ত হতে হবে। নতুবা সাতটি শ্রেণিতে ভাগ করতে হবে। এগুলোর মধ্যে কয়েকটি শ্রেণি যদি না থাকে, তাহলে বাকিগুলোর মাঝে ভাগ করতে হবে। কোনো রাজ্যে যদি সবগুলো শ্রেণিরই ঘাটতি থাকে, তাহলে তা (যাকাত) অন্যত্র স্থানান্তর করতে হবে।\n\nযাকাতগ্রহীতা ৮টি শ্রেণি: এই আট খাত হলো, ফক্বীর তথা গরিব, মিসকীন তথা সহায়-সম্বলহীন/হতদরিদ্র, যাকাত সংগ্রহকারী এজেন্ট, যাদের অন্তর মিলনসাধন করতে হবে, গোলাম, ঋণগ্রস্ত, আল্লাহর খাতিরে বা তাঁরই রাস্তায় ব্যয় এবং মুসাফির। সর্ব-ইমাম আবূ হানীফা (রহ:) ও মালেক (রহ:) বলেন ফক্বীর হচ্ছেন তাঁরাই, যাঁদের প্রয়োজনের কিছু কিছু সহায়-সম্বল বিদ্যমান; আর মিসকীন তাঁরা যাঁদের কিছুই নেই। সর্ব-ইমাম শাফেঈ (রহ:) ও আহমদ (রহ:) বলেন ফক্বীর তাঁরা যাঁদের কিছুই নেই, আর মিসকীন তাঁরা যাঁদের যথেষ্ট নেই।\n\nইমামবৃন্দ অন্তর মিলনসাধন করতে হবে এমন শ্রেণির ব্যাপারে পারস্পরিক ভিন্নমত পোষণ করেন। হানাফী মযহাবের দৃষ্টিতে এই শ্রেণিটি রহিত বা লোপ করা হয়েছে এবং একই মত ইমাম আহমদ (রহ:) হতেও বর্ণিত হয়েছে। ইমাম মালেক (রহ:)-এর সবচেয়ে প্রসিদ্ধ মত হচ্ছে ওই শ্রেণির কোনো অংশ আর অবশিষ্ট নেই, যেহেতু মুসলমানদের আর তাদের কোনো প্রয়োজন নেই। তবে ইমাম মালেক (রহ:) হতে আরেকটি বর্ণনায় বিবৃত হয়, কোনো রাজ্যে বা সীমান্তে এর কোনো প্রয়োজন থাকলে সেখানকার শাসক তা পুনরায় বলবৎ করতে পারবেন। ইমাম শাফেঈ (রহ:)-এর এক্ষেত্রে দুটি দৃষ্টিভঙ্গি, যার মধ্যে সবচেয়ে নির্ভরযোগ্যটি হলো, এতদসংক্রান্ত বিধান রহিত হয়নি; আর এটা ইমাম আহমদ ইবনে হাম্বল (রহ:) হতেও বর্ণিত হয়েছে।\n\nযাকাত সংগ্রহকারী এজেন্টবর্গ যাকাত হতে যে অংশ নেন, তা কি যাকাত, না তাঁদের কাজের মজুরি? এই প্রশ্নের উত্তরে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) একে মজুরি হিসেবে রায় দেন; পক্ষান্তরে সর্ব-ইমাম মালেক (রহ:) ও শাফেঈ (রহ:) যাকাত বলে সিদ্ধান্ত দেন। ইমাম আহমদ (রহ:) বলেন এজেন্ট গোলাম বা আত্মীয়-ও হতে পারেন, আবার আরেকটি সিদ্ধান্তে তিনি এজেন্ট অ-মুসলিমও হতে পারেন বলে জানান, যা অন্যান্য ইমামবৃন্দ অবশ্য অনুমতিপ্রাপ্ত নয় বলে রায় দেন।\n\n’আল্লাহর খাতিরে বা রাস্তায়’ বলতে বোঝায় মুজাহিদ বা ধর্মযোদ্ধাদের জন্যে। অবশ্য ইমাম আহমদ (রহ:) একটি বর্ণনায় এর অর্থ হজ্জ্ব বলেছেন। ওই অর্থ কি কোনো দেনাদার ব্যক্তিকে তাঁর ধনাঢ্য হওয়ার পরে দেয়া যাবে? এই প্রশ্নের উত্তরে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:) ‘না’ বলেন, যদিও ইমাম শাফেঈ (রহ:) এটাকে ‘হ্যাঁ’ বলেছেন বলেই দৃশ্যমান হয়। ইমামবৃন্দ মুসাফিরদের ব্যাপারে পরস্পর ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) বলেন এর দ্বারা এমন কাউকে বোঝায় যিনি স্থানটি অতিক্রম করছেন, সফর সূচনা করছেন এমন কাউকে বোঝায় না। তবে ইমাম শাফেঈ (রহ:) উভয় মত-ই ব্যক্ত করেন। ইমাম আহমদ (রহ:) হতেও দুটি মত পাওয়া যায়, যার মধ্যে নির্ভরযোগ্যটি হচ্ছে স্থান অতিক্রমকারী কেউ।\n\nবণ্টন: কোনো ব্যক্তির জন্যে স্রেফ একজন গরিব ব্যক্তির বরাবরে নিজের সমস্ত যাকাতের অর্থ দান করার অনুমতি আছে কি? এই প্রশ্নের উত্তরে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন এর অনুমতি আছে, তবে শর্ত এই যে ওই যাকাত যেনো তাকে ধনী না করে। ইমাম মালেক (রহ:) অবশ্য বলেন যে কোনো ধনী লোককে যাকাত দেয়া অনুমতিপ্রাপ্ত, যদি দাতা নিশ্চিত হন যে এতে গ্রহীতা অর্থের জন্যে (ভবিষ্যতে) ভিক্ষা করবেন না। তবে ইমাম শাফেঈ (রহ:) অভিমত ব্যক্ত করেন যে এটা প্রতিটি শ্রেণির অন্তত তিনজনের মাঝে বণ্টন করতে হবে।\n\nযাকাত স্থানান্তর: ইমামমণ্ডলী এক স্থান হতে অন্য স্থানে যাকাতকে সরানোর ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) বলেন এটা মকরূহ (অপছন্দনীয়), যদি না তা এমন অভাবী আত্মীয়স্বজন বা মানুষের জন্যে করা হয় যাঁদের প্রয়োজন প্রদেয় স্থানে বসবাসকারী মানুষের চেয়েও বেশি হয়। সে ক্ষেত্রে এটা মকরূহ হবে না। ইমাম মালেক (রহ:)-এর দৃষ্টিতে অবশ্য এই কাজ জায়েয হবে না, যদি না (অন্য) কোনো স্থানের মানুষের প্রয়োজন দেখা দেয়, আর (রাজ্যের) শাসকও অনুসন্ধান ও এজতেহাদ (গবেষণালব্ধ সিদ্ধান্ত) প্রয়োগ সাপেক্ষে তা স্থানান্তর করেন। ইমাম শাফেঈ (রহ:) এই বিষয়ে দুটি অভিমত ব্যক্ত করেন, যার মধ্যে সবচেয়ে নির্ভরযোগ্যটি হচ্ছে এর কোনো অনুমতি নেই। ইমাম আহমদ ইবনে হাম্বল (রহ:) একে জায়েয নেই বলে রায় দেন।\n\nগ্রহীতা হতে পারবেন না যারা: ইমামবৃন্দ যাকাতের গ্রহীতা না হতে পারার শর্তস্বরূপ কোনো ব্যক্তির কতোখানি ধনসম্পদ থাকা বাঞ্ছনীয়, সে ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) বলেন, যে কোনো ধরনের সম্পদের ‘নিসা’ব’ পরিমাণ থাকলেই ওই ব্যক্তি যাকাতের গ্রহীতা হতে পারবেন না। মালেকী মযহাবের সর্বাধিক জ্ঞাত দৃষ্টিভঙ্গি হলো, যাকাত সর্বোচ্চ চল্লিশ দিরহামের অধিকারী ব্যক্তিকে প্রদান করা জায়েয। অবশ্য কাজী আবদুল ওয়াহহাব (মালেকী) বলেন ওই সীমা ইমাম মালেক (রহ:) নির্ধারণ করেননি। তিনি আরো বলেন যাকাত এমন ব্যক্তিকে দেয়া যাবে যার একটি বাড়ি, কাজের লোক ও গবাদি পশু আছে, কিন্তু আপন চাহিদা মেটাবার মতো পর্যাপ্ত অর্থকড়ি নেই; এছাড়া যাকাত এমন ব্যক্তিকেও দেয়া যাবে যার অধিকারে চল্লিশ দিরহাম রয়েছে। কোনো আলেম ধনী হলেও যাকাত গ্রহণ করতে পারবেন।\n\nশাফেঈ মযহাবের মতানুযায়ী, যাকাতের ক্ষেত্রে কোনো ব্যক্তির চাহিদা/অভাব বিবেচনাধীন হবে। তার অভাব থাকলে তিনি যাকাত গ্রহণ করতে পারবেন; এমন কি যদি তার কাছে চল্লিশ দিরহামেরও বেশি অর্থ থাকে। কিন্তু তার পর্যাপ্ত সম্পদ থাকলে তিনি এর গ্রহীতা হতে পারবেন না, এমন কি যদি তিনি শরীয়তের জ্ঞানচর্চায় ব্যস্ত হয়েও থাকেন। অবশ্য যদি (জীবিকার তাকিদে) তাকে কাজ করতে হয় যা জ্ঞানার্জনের পথে বাধা হয়ে দাঁড়ায়, তাহলে তিনি যাকাত নিতে পারবেন। তবে কতিপয় শাফেঈ মযহাবের (অন্তর্গত) ইমামের দৃষ্টিতে ওই আলেমের অন্বেষণকৃত জ্ঞান মানুষের জন্যে উপকারী বলে প্রত্যাশা করা হলেই কেবল তিনি যাকাত গ্রহণ করতে পারবেন, নতুবা নয়।\n\nইমাম আহমদ ইবনে হাম্বল (রহ:) এই বিষয়ে বেশ কিছু দৃষ্টিভঙ্গি ব্যক্ত করেন। অধিকাংশ হাম্বলী মযহাবের (অন্তর্গত) ইমাম বলেন কারো কাছে পঞ্চাশ দিরহাম বা সম পরিমাণ সোনা থাকলে তার পক্ষে যাকাত নেয়া বৈধ হবে না। সর্ব-ইমাম আবূ হানীফা (রহ:) ও মালেক (রহ:) অভিমত ব্যক্ত করেন কেউ শারীরিকভাবে শক্ত-সামর্থ্য ও কাজ করার মতো সুস্থ হলেও যাকাতের গ্রহীতা হতে পারবেন। তবে সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন এর কোনো অনুমতি-ই নেই। কেউ কোনো ব্যক্তিকে যাকাত দেয়ার পর যদি দেখতে পান যে ওই ব্যক্তি ধনী, তাহলে ইমাম আবূ হানীফা (রহ:)-এর দৃষ্টিতে তা গ্রহণযোগ্য। অবশ্য ইমাম মালেক (রহ:) বলেন এটা গ্রহণযোগ্য নয়। ইমাম শাফেঈ (রহ:)-এর এক্ষেত্রে দুটি মত, যার মধ্যে সবচেয়ে নির্ভরযোগ্যটি হচ্ছে গ্রহণযোগ্য নয়। ইমাম আহমদ (রহ:)-এরও এ বিষয়ে দুটি মত।\n\nইমামমণ্ডলী একমত হন যে পিতামাতা কিংবা সন্তানদেরকে যাকাত দেয়ার অনুমতি নেই, ব্যতিক্রম শুধু ইমাম মালেক (রহ:) যিনি দাদা-দাদী ও নাতি-নাতনীর জন্যে তা জায়েয বলেন এই কারণে যে, তাঁর দৃষ্টিতে তাদেরকে দেখাশোনা করার বাধ্যবাধকতা কারো ওপর অর্পিত নয়। যাকাত কি কারো উত্তরাধিকারী বা ভাই ও চাচাদেরকে প্রদান করা জায়েয? – এই প্রশ্নের উত্তরে সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:) এটাকে জায়েয বলেন। ইমাম আহমদ ইবনে হাম্বল (রহ:) হতে অবশ্য এক্ষেত্রে দুটি রায় এসেছে, যার মধ্যে সবচেয়ে নির্ভরযোগ্যটি হচ্ছে এর কোনো অনুমতি নেই।\n\nইমাম আবূ হানীফা (রহ:) বলেন যাকাত আপন স্ত্রীকে প্রদান করা না-জায়েয; অপর দিকে ইমাম শাফেঈ (রহ:) একে জায়েয বলেন। ইমাম মালেক (রহ:) অবশ্য বলেন কেউ নিজের স্ত্রীর যাকাত হতে তার ভরণপোষণের অংশ নিলে তা জায়েয হবে না। তবে তিনি অন্যান্য খাত, যেমন অন্য কোনো নারীর গরিব সন্তানদের দেখাশোনা ইত্যাদিতে ওই অর্থ ব্যয় করলে তা জায়েয হবে বলে রায় দেন। ইমাম আহমদ (রহ:) এ বিষয়ে দুটি অভিমত ব্যক্ত করেন যার মধ্যে সবচেয়ে নির্ভরযোগ্যটি হচ্ছে এটা জায়েয হবে না। ইমামবৃন্দ এই অর্থ কোনো মসজিদ নির্মাণ কিংবা মুর্দার কাফনের কাপড়ে ব্যয় করা হারাম হওয়ার ব্যাপারে ঐকমত্য পোষণ করেন।\n\nইমামমণ্ডলী হাশেমী গোত্রের পক্ষে যাকাত গ্রহণ অবৈধ হওয়ার বিষয়ে ঐকমত্য পোষণ করলেও মূল গোত্রের সাথে সংশ্লিষ্ট বিভিন্ন উপগোত্রের ব্যাপারে পারস্পরিক ভিন্নমত পোষণ করেন [মানে কোন্ কোন্ উপগোত্র এতে সংশ্লিষ্ট হবে, সে ব্যাপারে ইমামবৃন্দ একমত নন]।"},{"1":"পঞ্চম অধ্যায়: রোযা","2":""},{"1":"রোযা","2":"পঞ্চম অধ্যায়: রোযা\n\nইমামমণ্ডলী ঐকমত্য পোষণ করেন যে, মুসলমানদের জন্যে রমযা’ন মাসের রোযা রাখা (তথা উপবাস করা) ফরয বা বাধ্যতামূলক; অার তা ইসলাম ধর্মের বেনা বা বুনিয়াদ তথা ভিত্তিস্তম্ভগুলোর একটি; অধিকন্তু, প্রাপ্তঃবয়স্ক, সুস্থমস্তিষ্ক, আবাসিক/বাসিন্দা, (নারীদের ক্ষেত্রে) ঋতুশ্রাবমুক্ত, রোযা রাখতে সমর্থ এমন প্রত্যেক মুসলিম নর ও নারীর জন্যে রোযা রাখা ফরয। যেসব মহিলার ঋতুশ্রাব বা সন্তানপ্রসবজনিত রক্তক্ষরণ বর্তমান, তাদের রোযা রাখা নিষেধ (হারাম)। তারা রোযা রাখলে তা বৈধ হবে না, বরং তাদেরকে তা (পুনরায়) পুরো করে দিতে হবে। গর্ভবতী বা প্রসূতিসেবা গ্রহণকারিনী নারীদের ক্ষেত্রে তারা যদি তাদের নিজেদের বা তাদের সন্তানদের জীবনহানির আশঙ্কাবোধ করেন, তাহলে তাদের রোযা না রাখার অনুমতি রয়েছে। তবে তারা রোযা রাখলে তা জায়েয/বৈধ হবে। উপরন্তু, তারা যদি (নিজেদের) শিশুদের জানের খতরায় রোযা ভেঙ্গে ফেলেন, তাহলে তাদেরকে ‘ফিদইয়া’ (নোট: কোনো এবাদত ছেড়ে যাওয়ার জন্যে কিংবা অজ্ঞতা বা অসুস্থতার দরুন তা ভুলভাবে পালনের কারণে প্রদত্ত ক্ষতিপূরণ) দিতে হবে, যা শাফেঈ ও হাম্বলী মযহাবের কর্তৃত্বশীল ইমামবৃন্দের দৃষ্টিতে প্রতিদিনের জন্যে এক ‘মুদ্দ’ (পরিমাণের পরিমাপ যা আনুমানিক দু হাতভর্তির সমান)। ইমাম আবূ হানীফা (রহ:) অবশ্য বলেন তাদের কোনো ফিদইয়া দিতে হবে না। এক্ষেত্রে ইমাম মালেক (রহ:)-এর দুটি মত: প্রথমটি ব্যক্ত করে ফিদইয়া প্রসূতিসেবা গ্রহণকারিনী নারীর জন্যে বাধ্যতামূলক, কিন্তু গর্ভবতীর জন্যে তা নয়; আর দ্বিতীয় মতটি উভয় ক্ষেত্রেই তাকে ‘ফিদইয়া’ দিতে হবে না বলে রায় দেয়।\n\nমুসাফির ও অসুস্থ: ইমামবৃন্দ একমত হন যে মুসাফির ও অসুস্থ মানুষ রোযা ভাঙ্গতে পারবেন, তবে তারা রোযা রাখলে তা বৈধ হবে। রোযা রাখার দরুন ক্ষতি হতে পারে এরকম আশঙ্কা থাকলে তাদের দ্বারা রোয়া রাখাটা মকরূহ/অপছন্দনীয় হবে। কেউ সকালে রোযা রেখে ওই অবস্থায় দিনভর সফর করলে ইমাম আহমদ ইবনে হাম্বল (রহ:) ছাড়া বাকি সবাই বলেন যে ওই ব্যক্তির রোযা ভাঙ্গবার কোনো অনুমতি নেই। রমযান মাসের দিনে যদি কোনো মুসাফির রোযা না রেখে আসেন, অথবা কোনো অসুস্থ ব্যক্তি সুস্থ হয়ে ওঠেন, কিংবা কোনো কিশোর প্রাপ্তঃবয়স্ক হয়, বা কোনো অবিশ্বাসী ব্যক্তি মুসলমান হন, অথবা কোনো ঋতুশ্রাববিশিষ্ট নারী পবিত্র হন, তাহলে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন দিনের বাকি অংশে তাদের পানাহার না করা বাধ্যতামূলক। ইমাম মালেক (রহ:) এটাকে (মানে পানাহার না করাকে) মোস্তাহাব বলেন; আর এটা শাফেঈ মযহাবেরও নির্ভরযোগ্য মত। তিনজন ইমামের মতানুসারে, কোনো মুরতাদ্দ (ধর্মত্যাগী ব্যক্তি) ইসলাম ধর্মে ফেরত এলে তার মুরতাদ্দ থাকাকালীন সময়ে ছেড়ে দেয়া এবাদত-বন্দেগী/অনুশীলিত প্রথা তাকে পুরো করতে হবে, এর ব্যতিক্রম শুধু ইমাম আবূ হানীফা (রহ:) যিনি বলেন এটা করতে হবে না।\n\nশিশু ও মানসিক ভারসাম্যহীন: ইমামমণ্ডলী একমত হন যে শিশুদের ও পাগলদের রোযা রাখার কোনো প্রয়োজন নেই, তবে সাত বছর বয়সে একজন শিশুকে তা করতে আদেশ করা হয়, আর দশ বছর বয়সে রোযা না রাখলে তাকে প্রহারের নির্দেশ দেয়া হয়। তবে ইমাম আবূ হানীফা (রহ:) বলেন কোনো শিশুর রোযা বৈধ নয়। কোনো মানসিকভাবে অসুস্থ ব্যক্তি নিজ ব্যাধি হতে আরোগ্য লাভ করলে সর্ব-ইমাম আবূ হানীফা (রহ:) ও শাফেঈ (রহ:)-এর দৃষ্টিতে তাকে তার হারানো এবাদত/বন্দেগী পুরো করাটা বাধ্যতামূলক নয়। কিন্তু ইমাম মালেক (রহ:) এটাকে বাধ্যতামূলক বলেন। এব্যাপারেও ইমাম অাহমদ (রহ:)-এর দুটি সিদ্ধান্ত বিদ্যমান।\n\nদীর্ঘস্থায়ীভাবে অসুস্থ ও বয়োবৃদ্ধ: আরোগ্য লাভের আশা নেই এমন অসুস্থ ও বয়স্ক মানুষকে রোযা রাখতে হবে না। তবে ইমাম আবূ হানীফা (রহ:)-এর দৃষ্টিতে তাদেরকে (অবশ্যই) ফিদইয়া দিতে হবে; আর এটা ইমাম শাফেঈ (রহ:)-এরও সবচেয়ে নির্ভরযোগ্য মত। ইমাম আবূ হানীফা (রহ:) বলেন ফিদইয়া প্রতিদিন অর্ধ ‘সা’পরিমাণ শস্য; ইমাম শাফেঈ (রহ:) এটাকে প্রতিদিন এক ‘মুদ্দ’ পরিমাণ বলে রায় দেন। ইমাম মালেক (রহ:) অবশ্য কোনো রোযা বা ’ফিদইয়া’ নেই বলে রায় দেন; এটা ইমাম শাফেঈ (রহ:)-এরও একটি সিদ্ধান্ত। ইমাম আহমদ (রহ:) বলেন, (ফিদইয়া) অর্ধ ‘সা’ পরিমাণ খেজুর অথবা যব, কিংবা এক ‘মুদ্দ’ পরিমাণ গম।\n\nরমযা’নের চাঁদ দেখা: ইমামমণ্ডলী একমত হন যে রমযা’ন মাসের চাঁদ দেখা যাওয়ার পর অথবা শা’বা’ন মাসের ত্রিশ দিন গত হলে রমযা’ন মাসের রোযা ফরয তথা বাধ্যতামূলক হয়। অবশ্য ৩০ শে শা’বা’ন তারিখে (মানে ২৯ তারিখ দিবাগত রাতে) আকাশ মেঘলা বা তাতে কুয়াশা/ধুঁয়া থাকলে কী হবে, সে ব্যাপারে তাঁরা পরস্পর ভিন্নমত পোষণ করেন। সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:) এমতাবস্থায় রোযা রাখা বাধ্যতামূলক নয় বলে মত প্রকাশ করেন। তবে ইমাম আহমদ ইবনে হাম্বল (রহ:)-এর এক্ষেত্রে দুটি মত এবং তাঁর (হাম্বলী) মযহাবের ইমামবৃন্দ রোযা রাখা বাধ্যতামূলক বলে রায় দেন। ইমাম আবূ হানীফা (রহ:)-এর দৃষ্টিতে আকাশ পরিষ্কার থাকলে অনেক মানুষের চাঁদ দেখার ভিত্তিতে রমযা’নের চাঁদ দেখা প্রতিষ্ঠিত হবে; কেননা এতে চাঁদের দৃশ্যমান হওয়ার বিষয়টি সর্বসাধারণ্যে জানাজানি হয়ে যায়। আর যদি মেঘাচ্ছন্ন রাত হয়, তাহলে (ইমাম সাহেবের সিদ্ধান্তানুযায়ী) একজন গণ্যমান্য/শরীফ ব্যক্তির প্রদত্ত সাক্ষ্যের ভিত্তিতেও তা নির্ধারিত হবে; তিনি পুরুষ অথবা নারী, মুক্ত/স্বাধীন কিংবা গোলাম যা-ই হোন না কেন, তা বৈধ হবে। ইমাম মালেক (রহ:) বলেন স্রেফ দু জন গণ্যমান্য/শরীফ ব্যক্তি সাক্ষী হলেই কেবল তাঁদের সাক্ষ্য গ্রহণযোগ্য হবে। এক্ষেত্রে ইমাম শাফেঈ (রহ:)-এর অবশ্য দুটি মত। ইমাম আহমদ (রহ:)-এরও এ ব্যাপারে দুটি সিদ্ধান্ত, যার মধ্যে সবচেয়ে নির্ভরযোগ্যটি একজন সাক্ষীর পক্ষেই অভিমত ব্যক্ত করে।\n\nইমামবৃন্দ কিন্তু শাওয়া’ল মাসের চাঁদের বেলায় একজন সাক্ষীকে অগ্রহণযোগ্য বলে সর্বসম্মতভাবে রায় দেন। তিনজন ইমাম (এরকম) সন্দেহযুক্ত দিবসে রোযা রাখাকে অবৈধ বিবেচনা করেন। তবে ইমাম আহমদ (রহ:) বলেন, আকাশ পরিষ্কার হলে এটা অপছন্দনীয় (মকরূহ) হবে, কিন্তু মেঘলা হলে তা বাধ্যতামূলক হবে। দিনে নতুন চাঁদ দেখা গেলে তিনজন ইমামের দৃষ্টিতে সেটা ওই দিনগত রাতের (চাঁদ) বলে সাব্যস্ত হবে; চাঁদ মধ্য-দিবসের আগে বা পরে দেখা যাওয়ার বিষয়টি এক্ষেত্রে ধর্তব্য হবে না। ইমাম আহমদ ইবনে হাম্বল (রহ:) অবশ্য তাঁর একটি রায়ে বলেন যে মধ্য-দিবসের আগে দেখা গেলে তা আগের দিনের বলে ধরা হবে; আবার আরেকটি সিদ্ধান্তে তিনি পরবর্তী দিনের সাথে এটাকে সম্পর্কযুক্ত করেন।\n\nইমামমণ্ডলী ঐকমত্য পোষণ করেন যে কোনো দেশে ব্যাপকভাবে সবার দ্বারা নতুন চাঁদ দেখা গেলে অন্যান্য অঞ্চলের বাকি মানুষদের রোযা রাখা ফরয/বাধ্যতামূলক হবে, যদিও ইমাম শাফেঈ (রহ:)-এর মযহাবের অনুসারী ইমামবৃন্দ এই রায়কে সেসব মানুষের ক্ষেত্রেই সহীহ বলে বিবেচনা করেন, যারা ওই সব এলাকার দূরে নন, বরঞ্চ কাছাকাছি বসবাসকারী; অার এই দূরত্ব বিবেচিত হবে নামায সংক্ষিপ্ত করার জন্যে প্রয়োজনীয় দূরত্বের শর্তানুসারেই। ইমামবৃন্দ আরো একমত হন যে (শাওয়াল) মাসটি নির্ধারণের বেলায় চাঁদের হিসেব যথেষ্ট নয়।\n\nনিয়্যত: রোযা রাখার জন্যে নিয়্যত করা যে ফরয/বাধ্যতামূলক এবং নিয়্যত সহকারে রোযা-ই যে কেবল বৈধ, এ ব্যাপারে ইমামমণ্ডলী ঐকমত্য পোষণ করেন। তবে সুনির্দিষ্ট নিয়্যত করার প্রশ্নে তাঁরা একে অপরের সাথে ভিন্নমত প্রকাশ করেন। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) সবচেয়ে নির্ভরযোগ্য বর্ণনায় সুনির্দিষ্ট নিয়্যত করার পক্ষে রায় দেন। অপর দিকে, ইমাম অাবূ হানীফা (রহ:) এটাকে ওই শর্তাধীন নয় বলেন; এমতাবস্থায় কেউ সার্বিকভাবে রোযা রাখতে চাইলে তা জায়েয/অনুমতিপ্রাপ্ত হবে। নিয়্যত করার সময়কালের ব্যাপারেও ইমামবৃন্দ পারস্পরিক ভিন্নমত পোষণ করেন। সর্ব-ইমাম মালেক (রহ:), শাফেঈ (রহ:) ও আহমদ (রহ:) বলেন এটা সূর্যাস্ত ও সোবহে’র (মানে ভোরের) মধ্যবর্তী সময়ে করতে হবে। পক্ষান্তরে, ইমাম আবূ হানীফা (রহ:) রাতে এটা করা জায়েয বলে সিদ্ধান্ত দেন; তবে কেউ রাতে নিয়্যত না করলে তাঁর দৃষ্টিতে মধ্য-দিবস পর্যন্ত সময় বৈধ হবে। তিনজন ইমাম অভিমত ব্যক্ত করেন যে প্রতি রাতেই নতুনভাবে নিয়্যত করা জরুরি; ইমাম মালেক (রহ:) অবশ্য বলেন যে রমযা’ন মাসের প্রথম রাতে একবার নিয়্যত করলেই সারা মাসের জন্যে তা পর্যাপ্ত হবে। তিনজন ইমাম মধ্য-দিবসের আগে নফল রোযার নিয়্যত করাকে বৈধ বলেন; কিন্তু ইমাম মালেক (রহ:) দিনে নিয়্যত করাকে অবৈধ বিবেচনা করেন।\n\nজনা’বাত অবস্থায় জাগ্রত হওয়া: ইমামমণ্ডলী একমত হন যে কেউ রোযাকালীন সময়ে সকালে (স্বপ্নদোষের কারণে) জনা’বাত তথা না-পাক অবস্থায় ঘুম থেকে জেগে উঠলে তার রোযা বহাল থাকবে, তবে ভোরের আগেই তার গোসল করা উচিত হবে বলে তাঁরা রায় দেন।\n\nঅসতর্কতাবশতঃ রোযা ভেঙ্গে গেলে: ইমামমণ্ডলী একমত হন যে কেউ সূর্যাস্ত হয়েছে মনে করে বা ভোর এখনো হয়নি ভেবে খাবার গ্রহণ করলে এবং এরপর নিজের ভুল বুঝতে পারলে তাকে আবার রোযা রাখতে হবে। কেউ ইচ্ছাকৃতভাবে বমি করলে সর্ব-ইমাম মালেক (রহ:) ও শাফেঈ (রহ:)-এর দৃষ্টিতে রোযা ভেঙে যাবে। তবে ইমাম আবূ হানীফা (রহ:) বলেন এতে রোযা ভাঙবে না, যতোক্ষণ না বমিতে তার মুখ ভরে যায়। ইমাম আহমদ (রহ:) হতে এ ব্যাপারে দুটি মত বর্ণিত হয়েছে যার মধ্যে সর্বাধিক জ্ঞাত দৃষ্টিভঙ্গি হলো, বমিতে রোযা ভাঙবে না, যতোক্ষণ পর্যন্ত না সেটা বেশি পরিমাণে হয়। দাঁত ও (মুখের) অন্যত্র কিছু খাবার (মানে খাদ্যের অংশ) লেগে রইলে এবং তা লালার সাথে মিশলে রোযা ভাঙবে না; কেননা তা এড়ানো সম্ভব নয়। ইনজেকশান রোযা ভেঙ্গে দেবে, ব্যতিক্রম শুধু ইমাম মালেক (রহ:)-এর কাছ থেকে বর্ণিত একটি রায়। ইমাম শাফেঈ (রহ:) বলেন কানে পানি ঢালা এবং (নাকে) নস্য নেয়ার দরুন রোযা ভেঙে যায়।\n\nশিঙ্গা অস্ত্রোপচার ও কুহল/সুর্মা লেপন: ইমামবৃন্দ ঐকমত্য পোষণ করেন যে (রোযা থাকাকালীন) শিঙ্গা অস্ত্রোপচার করা মকরূহ (অপছন্দনীয়), কিন্তু তা রোযা ভাঙে না; এর ব্যতিক্রম ইমাম আহমদ ইবনে হাম্বল (রহ:) যিনি বলেন অস্ত্রোপচারকারী ও আস্ত্রোপচারকৃত উভয়েরই রোযা ভেঙে যাবে। কেউ ভোর হওয়ার ব্যাপারে নিশ্চিত না হতে পেরে খাদ্য গ্রহণ করলে এবং এরপর ভোর হয়ে গিয়েছিলো জানতে পারলে তার রোযা বৈধ হবে না বলে ইমামমণ্ডলী ঐকমত্য পোষণ করেন। সর্ব-ইমাম আবূ হানীফা (রহ:) ও শাফেঈ (রহ:)-এর মতে রোযাদারের জন্যে (চোখে) সুর্মা লাগানো মকরূহ নয়; তবে সর্ব-ইমাম মালেক (রহ:) ও আহমদ (রহ:) বলেন এটা অপছন্দনীয়। রোযাদার (জিহ্বায়) সুর্মার স্বাদ গ্রহণ করলে এতে রোযা ভেঙে যাবে।\n\nস্ত্রী সহবাস ও কাফফারা: ইমামবৃন্দ একমত হন যে কেউ রোযা রাখা অবস্থায় কোনো ওজর/কারণ ছাড়াই দিনে স্ত্রী সহবাস করলে সে আল্লাহতা’লার (আদেশ) অমান্যকারী বলে সাব্যস্ত হবে। তার রোযা অবৈধ হবে; তাকে ওই কাজ হতে দিনের বাকি সময়টুুকু বিরত থাকতে হবে এবং বৃহত্তর কাফফারা দিতে হবে, যার মধ্যে রয়েছে কোনো গোলামকে মুক্তি দান অথবা পরপর দুই মাস রোযা রাখা। এগুলো করতে না পারলে তাকে ষাটজন মানুষকে খাওয়াতে হবে। ইমাম মালেক (রহ:) (এগুলোর যে কোনোটিকে) পছন্দ করার কথা বলেন, তবে খাওয়ানোটাকেই শ্রেয়তর বিবেচনা করেন। সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মযহাবগুলোর নির্ভরযোগ্য সিদ্ধান্ত অনুযায়ী স্বামীকেই এক্ষেত্রে কাফফারা দিতে হবে। সর্ব-ইমাম আবূ হানীফা (রহ:) ও মালেক (রহ:) অবশ্য বলেন (স্বামী-স্ত্রী) উভয়কেই তা দিতে হবে। কেউ দুই দিন স্ত্রী সহবাস করলে দুইবার কাফফারা দেবে বলে সর্ব-ইমাম মালেক (রহ:) ও শাফেঈ (রহ:) রায় দেন। তবে ইমাম অাবূ হানীফা (রহ:) অভিমত ব্যক্ত করেন যে প্রথমবার কাফফারা না করলে সে শুধু একবারই তা দেবে। একই দিনে সে দুইবার স্ত্রী সহবাস করলে দ্বিতীয়বারের জন্যে দ্বিতীয় কাফফারা বাধ্যতামূলক হবে না।\n\nইমামবৃন্দ একমত হন যে কাফফারা রমযান ছাড়া অন্য কোনো রোযার জন্যে বাধ্যতামূলক নয়। তাঁরা আরো একমত হন যে কোনো স্ত্রীকে (সহবাসে) বাধ্য করা হলে বা সে ঘুমিয়ে থাকলে তার রোযা বহাল থাকবে না এবং তাকে আবারো রোযা রাখতে হবে; তবে তাকে কোনো কাফফারা দিতে হবে না, এর ব্যতিক্রম অবশ্য ইমাম আহমদ (রহ:) হতে প্রাপ্ত একটি রায়। কেউ স্ত্রী সহবাসের সময় ভোর হয়ে গেলে ইমাম আবূ হানীফা (রহ:)-এর দৃষ্টিতে ওই ব্যক্তির রোযা শুধু বহাল থাকবে সে ক্ষেত্রেই, যদি সে তৎক্ষণাৎ যৌনমিলন হতে বিরত হয়। কিন্তু যদি সে বিরত না হয়, তাহলে তাকে আবার রোযা রাখতে হবে; তবে তাকে কোনো কাফফারা পরিশোধ করতে হবে না। ইমাম মালেক (রহ:) অবশ্য বলেন, ওই ব্যক্তি বিরত হলেও তাকে আবার রোযা রাখতে হবে; আর সে তাতে রত থাকলে তাকে অবশ্যই কাফফারা দিতে হবে। ইমাম শাফেঈ (রহ:)-এর মতানুসারে, ওই ব্যক্তি তৎক্ষণাৎ বিরত হলে তাকে কোনো কিছু পরিশোধ করতে হবে না; কিন্তু তাতে সে রত থাকলে তাকে আবারো রোযা রাখতে হবে এবং কাফফারা-ও দিতে হবে। ইমাম আহমদ ইবনে হাম্বল (রহ:) অবশ্য বলেন সে বিরত বা রত হলেও কিছু যাবে আসবে না, তাকে আবারো রোযা রাখতে হবে এবং কাফফারা-ও দিতে হবে।\n\nরোযা রাখা অবস্থায় চুম্বন: সর্ব-ইমাম আবূ হানীফা (রহ:) ও শাফেঈ (রহ:)-এর দৃষ্টিতে রোযা অবস্থায় কামভাব জাগ্রত হয়ে (স্ত্রীকে) চুমো খাওয়া হারাম (নিষিদ্ধ)। ইমাম মালেক (রহ:) বলেন এটা সকল ক্ষেত্রেই (মানে কামভাবসহ ও স্বাভাবিক পরিস্থিতিতে) হারাম। ইমাম আহমদ (রহ:) অবশ্য এক্ষেত্রে দুটি রায় দেন। কেউ চুম্বন করার পর বীর্যপাত হলে রোযা ভাঙ্গবে না বলে ইমামবৃন্দ একমত হন; এর ব্যতিক্রম শুধু ইমাম আহমদ (রহ:) যিনি বলেন তাতে রোযা ভেঙে যাবে। তিনজন ইমাম বলেন কেউ সকাম দৃষ্টিতে (স্ত্রীর দিকে) তাকালে এবং এতে বীর্যপাত ঘটলে তার রোযা নষ্ট হবে না; তবে ইমাম মালেক (রহ:) এতে রোযা নষ্ট হবে বলে রায় দেন।\n\nমুসাফিরের জন্যে যা অনুমতিপ্রাপ্ত: তিনজন ইমামের মতানুসারে মুসাফিরের জন্যে পানাহার ও স্ত্রী সহবাসের অনুমতি বিদ্যমান। তবে ইমাম আহমদ ইবনে হাম্বল (রহ:) ভিন্নমত পোষণ করে বলেন স্ত্রী সহবাসের অনুমতি তার নেই। ইমাম সাহেব এই বিধান লঙ্ঘনকারী মুসাফিরকে কাফফারা দিতে হবে বলে রায় দেন।\n\nপানাহার ও কাফফারা: ইমামমণ্ডলী একমত হন যে কেউ সুস্থ অবস্থায় ও রমযান মাসে কোনো স্থানের বাসিন্দা থাকাকালীন ইচ্ছাকৃতভাবে পানাহার করলে তাকে রোযা আবার পুরো করতে হবে এবং বাকি দিনটুকু রোযা রাখতে হবে। তবে ইমামবৃন্দ কাফফারা’র বাধ্যবাধকতা সম্পর্কে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) ওই ব্যক্তির জন্যে কাফফারা করা বাধ্যতামূলক বলে রায় দেন। ইমাম শাফেঈ (রহ:) অবশ্য তাঁর সবচেয়ে নির্ভরযোগ্য সিদ্ধান্তে এবং ইমাম আহমদ (রহ:)-ও তাঁর রায়ে জানান যে ওই ব্যক্তির পক্ষে কাফফারা বহাল হবে না। ইমামমণ্ডলী ঐকমত্য পোষণ করেন যে কেউ মনভোলা হয়ে পানাহার করলে নিজের রোযা অকার্যকর করবেন না; তবে এর ব্যতিক্রম ইমাম মালেক (রহ:) যিনি বলেন তাকে পুনরায় রোযা রাখতে হবে।\n\nযেসব দিনে রোযা রাখা সম্ভব হয়নি: কেউ রমযান মাসের কয়েক দিন রোযা রাখতে না পারলে তাকে অবশ্যঅবশ্য অবিলম্বে তা পুনরায় রাখতে হবে। তিনি কোনো ওজর তথা কারণ ছাড়া রোযা পূরণে দেরি করলে এবং এভাবে পরবর্তী (বছরের) রমযান মাস চলে এলে তিনি গুনাহগার/পাপী হিসেবে সাব্যস্ত হবেন এবং তাকে তা পূরণ করতে হবে এবং সেই সাথে প্রতিদিন এক মুদ্দ পরিমাণ ফিদইয়া-ও পরিশোধ করতে হবে; এই সিদ্ধান্ত সর্ব-ইমাম মালেক (রহ:), শাফেঈ (রহ:) ও আহমদ (রহ:)-এর মযহাবগুলোর। ইমাম আবূ হানীফা (রহ:) অবশ্য বলেন ওই ব্যক্তির জন্যে রোযা রাখাকে বিলম্বিত করার অনুমতি আছে এবং তাকে ফিদইয়া-ও পরিশোধ করতে হবে না; রোযা পূরণ করার আগে তার ইন্তেক্বাল হলে তার কোনো গুনাহ-খাতাও হবে না। ইমাম মালেক (রহ:) বলেন ওই ব্যক্তির আত্মীয়স্বজন তার পক্ষ হয়ে ফিদইয়া দিতে বাধ্য নন, যদি না তিনি অসিয়তনামায় এ মর্মে কোনো দায়িত্ব অর্পণ করে যান। এক্ষেত্রে ইমাম শাফেঈ (রহ:)-এর দুটি মত যার মধ্যে (শাফেঈ মযহাবের) পরবর্তী ইমামবৃন্দের সবচেয়ে নির্ভরযোগ্য সিদ্ধান্ত হলো, ওই ব্যক্তিকে অবশ্যঅবশ্য ফিদইয়া দিতে হবে; তবে এই মযহাবের পূর্ববর্তী ইমামবৃন্দের মতানুসারে, ওই ব্যক্তির কোনো আত্মীয় তার পক্ষে রোযা রাখতে পারবেন। ইমাম আহমদ ইবনে হাম্বল (রহ:) বলেন রোযা যদি কোনো অ-পূরণকৃত শপথকে পুরো করার উদ্দেশ্যে হয়ে থাকে, তাহলে তার আত্মীয় তার পক্ষে রোযা রাখতে পারবেন; কিন্তু এটা রমযান মাসে হলে ওই আত্মীয়কে অবশ্যই তার পক্ষে ফিদইয়া দিতে হবে।\n\nশাওয়ালের ছয় দিন: রমযান মাসে যারা রোযা রাখেন, তাদের জন্যে শাওয়াল মাসের ছয় দিন রোযা রাখাটা ইমামবৃন্দের দৃষ্টিতে মোস্তাহাব; ব্যতিক্রম শুধু ইমাম মালেক (রহ:) যিনি বলেন এটা মোস্তাহাব নয়। তিনি নিজ ‘মোওয়াত্তা’ গ্রন্থে বলেন, “আমি আমাদের শায়খদের কাউকেই এই রোযা রাখতে দেখিনি। এগুলো বাধ্যতামূলক বলে ধারণার জন্ম হতে পারে বলে আশঙ্কা করি আমি।” ‘সাদা দিনসমূহ’ তথা যে কোনো মাসের ১৩তম, ১৪তম ও ১৫তম দিবসগুলোতে রোযা রাখা মোস্তাহাব বলে ইমামমণ্ডলী একমত হন।\n\nসেরা নফল/সুন্নাহসম্মত আমল: ইমামবৃন্দ ফরয বা বাধ্যতামূলক আমলের পরে সেরা পুণ্যদায়ক কর্মগুলো কী কী, সে ব্যাপারে পরস্পর ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) ব্যক্তিগত ফরয আমলের পরে সেরা আমল হিসেবে জ্ঞানার্জন এবং তারপর জ্বিহাদকে চিহ্নিত করেন। ইমাম শাফেঈ (রহ:) বলেন এবাদত-বন্দেগী হলো সেরা বাহ্যিক আমল। পক্ষান্তরে, ইমাম আহমদ (রহ:) জ্বিহাদকে সেরা বলেন।\n\nঅসমাপ্ত নফল আমল: কেউ নফল নামায বা রোযা পালন আরম্ভ করলে সর্ব-ইমাম শাফেঈ (রহ:) ও আহমদ ইবনে হাম্বল (রহ:) তা সমাপ্ত করার পক্ষে রায় দেন; তবে তাঁরা বলেন ওই ব্যক্তি তা স্থগিত করতে পারেন আর এতে তাকে তা পুরো করতে হবে না। সর্ব-ইমাম আবূ হানীফা (রহ:) ও মালেক (রহ:) বলেন তা পূরণ করা বাধ্যতামূলক।\n\nজুমু’আ দিবসে রোযা পালন ও তাতে সিওয়াক ব্যবহার: সর্ব-ইমাম আবূ হানীফা (রহ:) ও মালেক (রহ:)-এর মতানুসারে, জুমুআ’ দিবস হিসেবে তাতে নফল রোযা রাখা মকরূহ/অপছন্দনীয় নয়; অথচ সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন এটা মকরূহ। তিনজন ইমামের দৃষ্টিতে রোযা থাকা অবস্থায় সিওয়াক বা দাঁত মাজার ডাল ব্যবহার করা অপছন্দনীয় নয়, কিন্তু ইমাম শাফেঈ (রহ:)-এর মতে মধ্য দিবসের পরে রোযাদারের পক্ষে তা ব্যবহার করা মকরূহ।"},{"1":"এ’তেকা’ফ","2":"এ’তেকা’ফ\n\nইমামমণ্ডলী ঐকমত্য পোষণ করেন যে ‘এ’তেকা’ফ’ (শরীয়তে) আদিষ্ট হয়েছে এবং এটা একটা এবাদত। সব সময়ের জন্যে এই এবাদত পালন করা মোস্তাহাব, তবে বিশেষ করে শবে ক্বদরের রাত তালাশের উদ্দেশ্যে রমযান মাসের শেষ দশ দিন এটা পালন করা খুবই প্রশংসনীয়। ইমামবৃন্দ আরো একমত হন যে শবে ক্বদরের রাত রমযান মাসে তালাশ করা হয় এবং তা ওই মাসের মধ্যেই পড়ে; এর ব্যতিক্রম শুধু ইমাম আবূ হানীফা (রহ:) যিনি বলেন এটা বছরের অনির্দিষ্ট কোনো সময়ে আগমন করে থাকে। ইমামবৃন্দের মধ্যে যাঁরা বলেন এই রাত রমযান মাসের অন্তর্গত, তাঁরা সবচেয়ে সম্ভাব্য রাত সম্পর্কে পারস্পরিক ভিন্নমত পোষণ করেন। ইমাম শাফেঈ (রহ:) একে ২১তম বা ২৩তম রাত হিসেবে চিহ্নিত করেন; আর ইমাম মালেক (রহ:) রমযানের শেষ দশ দিনের বিজোড় কোনো রাত বলে রায় দেন। ইমাম আহমদ ইবনে হাম্বল (রহ:) অবশ্য বলেন এটা ২৭ তারিখের রাত।\n\nএ’তেকা’ফের স্থান: সর্ব-ইমাম মালেক (রহ:) ও শাফেঈ (রহ:)-এর মতানুযায়ী, এ’তেকা’ফ স্রেফ মসজিদেই পালন করা বৈধ; আর তা জামে’ মসজিদ হওয়াটা শ্রেয়তর। ইমাম আবূ হানীফা (রহ:) অবশ্য বলেন কারো এ’তেকা’ফ শুধু সেই মসজিদেই বৈধ হবে, যেখানে জামা’আতে নামায আদায় করা হয়। ইমাম আহমদ ইবনে হাম্বল (রহ:) ভিন্নমত পোষণ করে বলেন স্রেফ জুমুআ’র নামায যে মসজিদে আদায় করা হয়, সেখানেই এ’তেকা’ফ বৈধ। সর্ব-ইমাম শাফেঈ (রহ:), মালেক (রহ:) ও আহমদ (রহ:)-এর দৃষ্টিতে কোনো মহিলার বাড়িতে অবস্থিত নামাযের ঘর, যেখানে তিনি সাধারণত নামায পড়ে থাকেন, সেখানে তার এ’তেকা’ফ বৈধ হবে না। তবে ইমাম আবূ হানীফা (রহ:) ভিন্নমত ব্যক্ত করেন এ মর্মে যে মহিলাটির সেখানে এ‘তেকা’ফ করাটা সর্বোত্তম, আর অন্যত্র তা করাটা মকরূহ/অপছন্দনীয়। কোনো মহিলার স্বামী তাকে এ’তেকা’ফ করার অনুমতি দেয়ার পরে তা পূর্ণ করা হতে বাধা দিতে পারেন কি? এই প্রশ্নের উত্তরে সর্ব-ইমাম আবূ হানীফা (রহ:) ও মালেক (রহ:) পারেন না বলে রায় দেন; পক্ষান্তরে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে স্বামী তা পারেন বলে সাব্যস্ত হয়।\n\nএ’তেকা’ফের শর্তাবলী: ইমামমণ্ডলী ঐকমত্য পোষণ করেন যে এ’তেকা’ফ বৈধ হবার জন্যে নিয়্যত (তথা উদ্দেশ্য) একটি শর্ত। এটা কি রোযা না রেখে জায়েয (বৈধ)? এই প্রশ্নের উত্তরে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:) কেবল রোযা রাখা অবস্থায় এর অনুশীলনকেই জায়েয বলেন; তবে ইমাম শাফেঈ (রহ:) রোযা না রেখেও এর পালনকে জায়েয বলেন, আর তিনি এর কোনো সুনির্দিষ্ট সময়সীমা নির্ধারণ করে দেননি, যা ইমাম আহমদ (রহ:)-এরও একটি অভিমত বটে। এক্ষেত্রে ইমাম আবূ হানীফা (রহ:) হতে দুটি মত বর্ণিত হয়েছে: একটিতে দিনের কিয়দংশের জন্যে এটা জায়েয; আর দ্বিতীয়টিতে এক দিন ও এক রাতের চেয়ে কম সময়ের জন্যে এটা জায়েয নেই, যা মালেকী মযহাবেরও সিদ্ধান্ত বা দৃষ্টিভঙ্গি। কেউ কোনো বিশেষ মাসে এ’তেকা’ফ করার শপথ করলে তা ধারাবাহিকভাবে সম্পন্ন করতে হবে। কোনো দিন বাদ পড়লে তাকে তা পুরো করতে হবে, যদিও ইমাম আহমদ (রহ:) বলেন তাকে আবারো তা আরম্ভ করতে হবে। কেউ শপথ করার সময় কোনো মাসকে নির্দিষ্ট না করলে সর্ব-ইমাম শাফেঈ (রহ:) ও আহমদ (রহ:) বলেন তিনি ধারাবাহিকভাবে বা আলাদা আলাদাভাবে তা পালন করতে পারবেন। তবে সর্ব-ইমাম আবূ হানীফা (রহ:) ও মালেক (রহ:) এটাকে ধারাবাহিক হওয়া চাই বলে রায় দেন। ইমামবৃন্দ একমত হন যে কেউ রাতের পরিবর্তে কোনো নির্দিষ্ট দিনে এ’তেকা’ফে বসার নিয়্যত করে থাকলে তা বৈধ হবে; ব্যতিক্রম শুধু ইমাম মালেক (রহ:) যিনি বলেন তাকে দিনের সাথে কোনো রাতকেও অবশ্যঅবশ্য যুক্ত করতে হবে।\n\nএ’তেকা’ফ (স্থান) ত্যাগ: কেউ শৌচাগারে গমনের কিংবা পানাহারের উদ্দেশ্য ব্যতিরেকে অন্য কোনো কারণে এ’তেকা’ফ ত্যাগ করলে তা বাতিল বা রহিত হবে না, যতোক্ষণ না ওই সময়টুকু অর্ধ দিবসের বেশি হয়। এই স্থানত্যাগ যদি শৌচাগারে গমন বা জনা’বাতের (মানে শুক্র নির্গমনের) ফলশ্রুতিস্বরূপ গোসলের খাতিরে আবশ্যক হয়, তাহলে ইমামমণ্ডলীর সর্বসম্মতি অনুসারে তা জায়েয/অনুমতিপ্রাপ্ত। এ’তেকা’ফকারী যদি জুমু’আ’র নামায পড়ানো হয় এমন মসজিদ ভিন্ন অন্য কোথাও তা পালন করতে থাকেন এবং ওই সময় জুমু’আ সমাগত হয়, তাহলে ইমামবৃন্দের সর্বসম্মত সিদ্ধান্ত হলো, তাঁকে অবশ্যই জামে’ মসজিদে যেতে হবে (জুমু’আ’য় অংশগ্রহণের জন্যে)। সর্ব-ইমাম আবূ হানীফা (রহ:) ও মালেক (রহ:) এ’তেকা’ফকারীর এবাদত এর দরুন বাতিল হবে না বলে রায় দেন। তবে ইমাম শাফেঈ (রহ:)-এর এই বিষয়ে দুটি রায় বিরাজমান, যার মধ্যে সবচেয়ে নির্ভরযোগ্যটি হলো এ’তেকাফের পূর্বশর্ত হিসেবে এটা (মানে জুমু’আয় অন্যত্র গমন) আরোপিত না হয়ে থাকলে ওই এ’তেকা’ফ বাতিল বলে গণ্য হবে। ইমাম সাহেবের (রহ:) দ্বিতীয় রায়টি একে বহাল বলে সাব্যস্ত করে। এ’তেকা’ফকারী যদি কোনো রকম শর্তারোপ করে থাকেন, যেমন – কোনো অসুস্থ ব্যক্তিকে দেখতে যাওয়া কিংবা মুর্দার খাটিয়া বহন করা, আর তিনি যদি ওই কাজে স্থান ত্যাগ করেন, তাহলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর দৃষ্টিতে তাঁর এ’তেকা’ফ বাতিল হবে না। কিন্তু সর্ব-ইমাম আবূ হানীফা (রহ:) ও মালেক (রহ:) ওই এ’তেকা’ফকে রহিত বলে রায় দেন।\n\nএ’তেকা’ফকালীন স্ত্রী সহবাস: কেউ এ’তেকা’ফ করার সময় এ সম্পর্কে বিস্মৃত হয়ে স্ত্রী সহবাস করলে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:)-এর মতে ওই এ’তেকা’ফের বৈধতা থাকবে না। তবে ইমাম শাফেঈ (রহ:) ভিন্নমত পোষণ করে বলেন সেটার বৈধতা থাকবে। সর্ব-ইমাম আবূ হানীফা (রহ:) ও আহমদ (রহ:)-এর সিদ্ধান্ত অনুসারে, (এ’তেকা’ফরত) কেউ কামভাব সহকারে স্ত্রীর জননেন্দ্রিয় স্পর্শ করলে এবং তাতে নিজের বীর্যপাত হলে তার এ’তেকা’ফ বাতিল হয়ে যাবে। ইমাম মালেক (রহ:) অবশ্য বলেন বীর্যস্খলন হোক বা না-ই হোক, তার এ’তেকা’ফ রদ হয়ে যাবে। এই বিষয়ে ইমাম শাফেঈ (রহ:) দুইটি অভিমত ব্যক্ত করেন, যার মধ্যে সবচেয়ে নির্ভরযোগ্যটি হচ্ছে বীর্যপাত হলে এ’তেকা’ফ রহিত হয়ে যাবে।\n\nসুগন্ধি লাগালে এবং নীরবতা পালন করলে: এ’তেকা’ফের সময় সুগন্ধি লাগানো বা দামী জামাকাপড় পরা তিনজন ইমামের মতানুসারে মকরূহ তথা অপছন্দনীয় নয়; তবে ইমাম আহমদ ইবনে হাম্বল (রহ:) একে মকরূহ বলেন। ইমামবৃন্দ ঐকমত্য পোষণ করেন যে কারো পক্ষে রাত হওয়া পর্যন্ত নীরবতা পালন করা মকরূহ। ইমাম শাফেঈ (রহ:) অবশ্য বলেন, কেউ এ’তেকা’ফ চলাকালীন সময়ে চুপ থাকার শপথ/অঙ্গীকার করলে তাঁর কথা বলা উচিত; আর এর দরুন তাঁর কোনো কাফফারা পরিশোধযোগ্য হবে না।\n\nএ’তেকা’ফে প্রশংসনীয় আমল: ইমামবৃন্দের সর্বসম্মতি অনুসারে এ’তেকা’ফকারীদের জন্যে নামায আদায়, ক্বুরআন তেলাওয়াত ও যিকর-আযকার পালন করা মোস্তাহাব (প্রশংসনীয়)। তবে ইমামমণ্ডলী তাতে ক্বুরঅান মজীদ, হাদীসশাস্ত্র ও ফেক্বাহ অধ্যয়ন/গবেষণা করার প্রশ্নে পারস্পরিক ভিন্নমত পোষণ করেন। সর্ব-ইমাম মালেক (রহ:) ও আহমদ (রহ:) এটাকে প্রশংসনীয় নয় বলে রায় দেন, যদিও সর্ব-ইমাম আবূ হানীফা (রহ:) ও শাফেঈ (রহ:) একে তা-ই সাব্যস্ত করেন। সর্ব-ইমাম মালেক (রহ:) ও আহমদ (রহ:)-এর এতদসংক্রান্ত দৃষ্টিভঙ্গির পেছনে কারণ হলো এ’তেকা’ফে জড়িত আপন সত্তার সীমাবদ্ধকরণ ও অন্তর্দৃষ্টির আলোকে সর্বান্তকরণে ক্বুরঅান ও যিকরের বিভিন্ন অর্থ সম্পর্কে চিন্তাভাবনা। যা কিছু আকাঙ্ক্ষা ও মনোযোগকে বিক্ষিপ্ত করে, তা-ই এই এবাদতের জন্যে যথাযথ নয়। কেউ এ’তেকা’ফ করার সময় কোনো রকম ব্যবসা-বাণিজ্য কিংবা নিজস্ব কারুশিল্প বা দক্ষতামূলক কাজ করতে পারবেন না।"},{"1":"ষষ্ঠ অধ্যায়: হজ্জ্ব বর্ননা","2":""},{"1":"হজ্জ্ব","2":"ষষ্ঠ অধ্যায়: হজ্জ্ব\n\nইমামমণ্ডলী একমত হন যে হজ্জ্ব দ্বীন-ইসলামের ভিত্তিস্তম্ভগুলোর একটি এবং প্রত্যেক প্রাপ্তবয়স্ক স্বাধীন মুসলমান যিনি জীবনে অন্ততঃ একবার তা পালন করতে সক্ষম, তাঁর জন্যে এটা ফরয তথা বাধ্যতামূলক। ইমামবৃন্দ অবশ্য ‘উমরা’ সম্পর্কে পরস্পর ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:) বলেন এটা সুন্নাহ। ইমাম আহমদ (রহ:) একে হজ্জ্বের মতোই ফরয অভিহিত করেন। তবে ইমাম শাফেঈ (রহ:)-এর এ ক্ষেত্রে দুটি দৃষ্টিভঙ্গি, যার মধ্যে সবচেয়ে নির্ভরযোগ্যটি এটাকে ফরয বলে রায় দেয়। সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে ’উমরাহ যে কোনো সময়, যে কোনো সীমাবদ্ধতা বা বাধা ছাড়াই এবং মকরূহ তথা অপছন্দনীয় হওয়া ব্যতিরেকেই পালন করার অনুমতি রয়েছে। তবে ইমাম মালেক (রহ:) অভিমত ব্যক্ত করেন যে এক বছরে দু বার ’উমরাহ পালন করা মকরূহ; কিছু মালেকী মযহাবের অন্তর্গত ইমাম অবশ্য প্রতি মাসে তা পালন করা যাবে বলে রায় দেন।\n\nকালক্ষেপণ নয়: কেউ হজ্জ্ব করার হলে তা যখনই তাঁর পক্ষে সম্ভবপর হয়, দ্রুততার সাথে তৎক্ষণাৎ তা পালন করা মোস্তাহাব। তবে ইমাম শাফেঈ (রহ:) তাঁকে দেরি করার অনুমতি দেন। সর্ব-ইমাম আবূ হানীফা (রহ:), মালেক (রহ:) তাঁর ভালোভাবে জ্ঞাত রায়ে এবং আহমদ ইবনে হাম্বল (রহ:) নিজের সর্বাধিক জ্ঞাত সিদ্ধান্তে বলেন যে হজ্জ্ব সাথে সাথেই সম্পন্ন করতে হবে এবং যখন বাধ্যতামূলক (ফরয) হয় তখন দেরি করা চলবে না।\n\nহজ্জ্ব করার আগে ইন্তেক্বাল: কেউ হজ্জ্ব করার বাধ্যবাধকতার অধীন অবস্থায় তা পালন করার সক্ষমতা অর্জনের আগেই যদি ইন্তেক্বাল করেন, তাহলে ইমামবৃন্দের ঐকমত্য অনুযায়ী ওই বাধ্যবাধকতা হতে তিনি মুক্ত হয়ে যাবেন। কিন্তু তিনি তা পালনের সামর্থ্য অর্জন করা অবস্থায় ইন্তেক্বাল করলে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে তিনি ওই বাধ্যবাধকতা হতে মুক্ত হবেন না এবং তাঁর পক্ষে তাঁরই জমানো অর্থ দ্বারা হজ্জ্ব সম্পন্ন করতে হবে (বদলি হজ্জ্ব); এক্ষেত্রে তিনি কোনো উইল তথা অসীয়ত রেখে যান বা না-ই যান, এটাকে কর্জ হিসেবেই ধরা হবে। তবে সর্ব-ইমাম আবূ হানীফা (রহ:) ও মালেক (রহ:) বলেন যে ইন্তেক্বাল দ্বারা তাঁর ওই বাধ্যবাধকতা রহিত হয়ে যাবে এবং তাঁর উত্তরাধিকারীদের তাঁরই পক্ষে হজ্জ্ব পালন করতে হবে না, যদি না তিনি এই মর্মে কোনো উইল রেখে যান এবং যার অর্থ তিনি তাঁর বৈধ বা অনুমতিপ্রাপ্ত দানযোগ্য উত্তরাধিকারের এক-তৃতীয়াংশ সম্পদ হতে পরিশোধ করেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) বলেন তাঁর জন্যে হজ্জ্ব তাঁরই পারিবারিক বাসস্থান হতে পালন আরম্ভ করা হবে; ইমাম মালেক (রহ:) অবশ্য অভিমত ব্যক্ত করেন যে তিনি যেখানে উইলটি করেছিলেন, সেখান থেকেই পালন করা হবে; আর ইমাম শাফেঈ (রহ:) তা পালনের জন্যে মীক্বা’ত স্থানকে চিহ্নিত করেন।\n\nশিশুদের হজ্জ্ব: ইমামমণ্ডলী ঐকমত্য পোষণ করেন যে শিশুদের হজ্জ্ব করার ব্যাপারে কোনো বাধ্যবাধকতা নেই; আর তারা বয়ঃসন্ধিকালে পৌঁছুনোর আগে হজ্জ্ব করলে হজ্জ্বের বাধ্যবাধকতা তাদের দ্বারা পূরণ হবে না। তবে সর্ব-ইমাম মালেক (রহ:), শাফেঈ (রহ:) ও আহমদ (রা:)-এর মতে, শিশুদের বাছবিচার করার ক্ষমতা থাকলে তাদের অভিভাবকদের অনুমতিক্রমে তারা এহরা’ম বাঁধতে পারবে; এটা জায়েয হবে। তবে ইমাম আবূ হানীফা (রহ:) বলেন শিশুদের এহরা’ম বৈধ নয়।\n\nহজ্জ্বের পূর্বশর্ত: হ্জ্জ্ব ফরয হবার পূর্বশর্ত হলো কারো নিজের পক্ষে হজ্জ্ব সম্পন্ন করার সামর্থ্য, যার মানে পর্যাপ্ত আর্থিক সঙ্গতি বা জোগান এবং যাতায়াত (মাধ্যম ও তার খরচ)। কারো যদি তা না থাকে কিন্তু তিনি হেঁটে পৌছুতে সক্ষম থাকেন, আর যাত্রাপথে জীবিকা অর্জনের উপায়ও (জানা) থাকে, তাহলে তাঁর জন্যে হজ্জ্ব করা মোস্তাহাব (বলে ইমামবৃন্দ রায় দেন)। তবে হজ্জ্বে যাওয়ার জন্যে মানুষের কাছে তাঁকে (আর্থিক) সাহায্য চাইতে হলে তা অপছন্দনীয় (মকরূহ) হবে। ইমাম মালেক (রহ:) বলেন ওই ব্যক্তির যদি এরকম সাহায্য চাওয়ার স্বভাব/অভ্যেস থেকে থাকে, তাহলে তার হজ্জ্ব করা উচিত। হজ্জ্ব করার যাত্রাপথে কেউ সেবক ভাড়া করলে তাঁর হজ্জ্ব বৈধ হবে বলে ইমামমণ্ডলী অভিমত ব্যক্ত করেন; এর ব্যতিক্রম শুধু ইমাম আহমদ ইবনে হাম্বল (রহ:)। ওই ব্যক্তি অর্থ আত্মসাৎ ও হজ্জ্বে যাতায়াতের উপায়-উপকরণ ব্যবহার করে হজ্জ্ব সম্পন্ন করলে তার হজ্জ্ব বৈধ হবে ঠিকই, কিন্তু সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)-এর দৃষ্টিতে তিনি একজন বিদ্রোহী সাব্যস্ত হবেন। অপর দিকে, ইমাম আহমদ (রহ:) তার হজ্জ্ব অনুমতিপ্রাপ্ত (জায়েয) হবে না বলে রায় দেন। ইমামবৃন্দ ঐকমত্য পোষণ করেন এ মর্মে যে, হজ্জ্ব করার উদ্দেশ্যে নিজের বাড়িঘর বিক্রি করা কারোরই পক্ষে উচিত হবে না, এমন কি তা যদি তাঁকে পর্যাপ্ত অর্থের জোগানও এনে দেয়। অধিকন্তু, তাঁর যদি হজ্জ্বের সামর্থ্য থাকে কিন্তু বসতবাড়ি কেনার প্রয়োজন হয়, তাহলে তিনি বাড়ি কিনতে পারবেন এবং বিলম্বে হজ্জ্ব করতে পারবেন।\n\nহজ্জ্বের যাত্রাপথে বিপদ-আপদ: হজ্জ্বযাত্রায় প্রহরী/রক্ষীর প্রয়োজন দেখা দিলে তিনজন ইমাম হজ্জ্বে যাওয়ার বাধ্যবাধকতা নেই বলে নিজেদের সিদ্ধান্ত দেন। ইমাম মালেক (রহ:) অবশ্য বলেন বিপদের ঝুঁকি অল্প মাত্রায় হলে এবং বিশ্বাসঘাতকতা হতে নিরাপদ থাকলে হজ্জ্ব পালন করা তবুও ফরয (বাধ্যতামূলক) হবে। কারো পক্ষে সমুদ্রপথে হজ্জ্বে গমন নিরাপদ হলে তাঁর জন্যে হজ্জ্ব ফরয হবে কি? – এই প্রশ্নের উত্তরে সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:) ইতিবাচক রায় দেন; তবে ইমাম শাফেঈ (রহ:) হতে দুটি সিদ্ধান্ত বর্ণিত হয়েছে যার মধ্যে সবচেয়ে নির্ভরযোগ্যটি হলো হজ্জ্বে গমন ফরয হবে। কোনো নারীর জন্যে হজ্জ্ব ফরয নয়, যতোক্ষণ না তাঁর আস্থাভাজন কারো সাথে তিনি যেতে পারছেন; এ ধরনের ব্যক্তি হতে পারেন তাঁর স্বামী বা কোনো নিকটাত্মীয়। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অভিমত ব্যক্ত করেন যে স্রেফ ওই ধরনের কারো সাথেই তিনি হজ্জ্বে যেতে পারবেন। অধিকন্তু, নারীদের সমষ্টিতে গঠিত হজ্জ্ব কাফেলায় কোনো মহিলার হজ্জ্বে গমন বৈধ হবে। ইমাম শাফেঈ (রহ:) বিশ্বস্ত বা আস্থাভাজন মহিলাদের দলের প্রতি গুরুত্বারোপ করেন।\n\nকারো পক্ষে বদলি হজ্জ্ব: হজ্জ্ব বাধ্যতামূলক হয়েছে এমন কেউ যদি দুরারোগ্য ব্যাধি বা শারীরিক অক্ষমতাহেতু তা পালনে অসমর্থ হন, আর যদি এমন কেউ থাকেন যাঁকে তিনি অর্থের বিনিময়ে তাঁর পক্ষে হজ্জ্ব সম্পাদন করতে পাঠাতে পারেন, তাহলে তাঁকে তা করতে হবে। না করলে তিনজন ইমাম তাঁর ওপর হজ্জ্বের বাধ্যবাধকতার পক্ষে ফায়সালা দেন, যদিও ইমাম মালেক (রহ:) বলেন ওই ধরনের ব্যক্তির পক্ষে হজ্জ্ব পালনের কোনো বাধ্যবাধকতা নেই; তিনি আরো বলেন হজ্জ্ব শুধু তাঁর ওপরই বাধ্যতামূলক হয়, যিনি তা নিজে পালন করতে সক্ষম। কেউ হজ্জ্ব সম্পন্ন করার জন্যে অন্য কাউকে অর্থের বিনিময়ে নিয়োজিত করলে ইমামবৃন্দ একমত হন যে তাঁর হজ্জ্বের দায়িত্ব পালিত হয়ে যাবে; ইমাম আবূ হানীফা (রহ:) অবশ্য তাঁর একটি সিদ্ধান্তে ভিন্নমত পোষণ করেন। কোনো অন্ধ ব্যক্তি তাঁকে পথ দেখাবার সহায়তাকারী কাউকে সাথে পেলে তিনজন ইমামের দৃষ্টিতে তাঁকে হজ্জ্ব সম্পন্ন করতে হবে, আর তাঁরা ওই অন্ধ ব্যক্তিকে বদলি হজ্জ্বের অনুমতি দেন না। তবে ইমাম আবূ হানীফা (রহ:) বলেন এই বাধ্যবাধকতা সম্পদ-সম্পত্তিসম্পর্কিত একটি বিষয়, আর তাই এতে ওই অন্ধ ব্যক্তি কাউকে বদলি হজ্জ্বের দায়িত্ব দিতে পারবেন।\n\nকোনো ইন্তেক্বালপ্রাপ্ত ব্যক্তির পক্ষে বদলি হজ্জ্ব বা উমরাহ পালন জায়েয হওয়ার ব্যাপারে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) ঐকমত্য পোষণ করেন। এক্ষেত্রে ইমাম শাফেঈ (রহ:)-এর দুটি মত বিদ্যমান, যার মধ্যে নির্ভরযোগ্যটি এই কাজকে নিষিদ্ধ বলে রায় দেয়। কেউ নিজে (জীবনে একবারও) হজ্জ্ব সম্পন্ন না করে অন্য কারো জন্যে বদলি হজ্জ্বব্রত পালন করতে পারবেন না; তা করলে হজ্জ্বটি তাঁর নিজের বলে গণ্য হবে – এটাই ইমাম আহমদ (রহ:)-এর মযহাবের সর্বাধিক জ্ঞাত সিদ্ধান্ত। হাম্বলী মযহাবের আরেকটি সিদ্ধান্তে উভয়েরই (মানে বদলি হজ্জ্বকারী ও নিয়োগদাতা) হজ্জ্ব বাতিল বলে অভিমত ব্যক্ত হয়। তবে সর্ব-ইমাম আবূ হানীফা (রহ:) ও মালেক (রহ:) বলেন এর অনুমতি আছে, যদিও তা অপছন্দনীয় (মকরূহ)। সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে কারো হজ্জ্ব ফরয হওয়া সত্ত্বেও তিনি তা পালন না করে উমরাহ করাটা তাঁর জন্যে জায়েয হবে না। অবশ্য সর্ব-ইমাম অাবূ হানীফা (রহ:) ও মালেক (রহ:) ফরয হজ্জ্বের আগে উমরাহ পালন করার অনুমতি দেন। ইমাম শাফেঈ (রহ:)-এর বিবেচনায় (উমরাহ) হজ্জ্ব পালনের জন্যে কাউকে অর্থের বিনিময়ে নিয়োজিত করা জায়েয়; ইমাম মালেক (রহ:) এটার অনুমতি দিলেও একে অপছন্দ করেন; আর ইমাম অাবূ হানীফা (রহ:) এটাকে সম্পূর্ণ নিষেধ করেন।\n\nহজ্জ্ব পালনের বিভিন্ন পদ্ধতি: তিনজন ইমাম ঐকমত্য পোষণ করেন যে হজ্জ্ব তখন-ই শুদ্ধ হবে, যখন (নিম্নের) প্রসিদ্ধ তিনটি পদ্ধতির যে কোনো একটি দ্বারা তা পালিত হবে: এফরা’দ, তামাত্তু’ ও ক্বিরা’ন।  তবে ইমাম আবূ হানীফা (রহ:) বলেন যে এফরা’দ পদ্ধতিটি কেবল মক্কাবাসী কোনো মানুষ-ই পালন করতে পারেন। ইমামমণ্ডলী এই পদ্ধতিগুলোর কোনটি সেরা, সে সম্পর্কে পারস্পরিক ভিন্নমত পোষণ করেন। ইমাম আবূ হানীফা (রহ:)-এর মতে প্রথমে ক্বিরা’ন, এরপর তামাত্তু’, এরপর এফরা’দ। পক্ষান্তরে, ইমাম মালেক (রহ:) বলেন, প্রথমে এফরা’দ, এরপর তামাত্তু’, এরপর ক্বিরা’ন। ইমাম শাফেঈ (রহ:) হতে দুটি মত ব্যক্ত হয়েছে। নির্ভরযোগ্য মতটি হলো, এফরা’দ, এরপর তামাত্তু’, এরপর ক্বিরা’ন। শাফেঈ মযহাবের এক দল ইমাম অবশ্য বলেন (প্রথমে) তামাত্তু’, এরপর এফরা’দ; আর এটা ইমাম আহমদ (রহ:)-এরও দৃষ্টিভঙ্গি। ইমামবৃন্দের ঐকমত্য অনুযায়ী উমরাহ’র প্রথম তাওয়াফ একবার পূর্ণ হলে পরে হজ্জ্বকে উমরাহ’র সাথে যোগ করার সিদ্ধান্ত গ্রহণ করার কোনো অনুমতি-ই নেই। তবে সর্ব-ইমাম আবূ হানীফা (রহ:) ও মালেক (রহ:) ‘আরাফাতে দণ্ডায়মান হবার আগে উমরাহ’কে হজ্জ্বের সাথে যোগ করার অনুমতি দেন; পক্ষান্তরে ইমাম আহমদ ইবনে হাম্বল (রহ:) তা নিষেধ করেন। ইমাম শাফেঈ (রহ:)-এর এ ব্যাপারে দুটি সিদ্ধান্ত বিদ্যমান।\n\nতামাত্তু’ ও ক্বিরা’নের জন্যে ক্বুরবানী: কেউ মসজিদুল হারা’ম (এলাকায়) বসবাসকারীদের একজন না হলে তামাত্তু’ পালনকালে (এহরা’ম ত্যাগের কাফফারা-স্বরূপ) পশু ক্বুরবানী দেয়া তাঁর জন্যে বাধ্যতামূলক। যে ব্যক্তি ক্বিরা’ন পালন করেন, তাঁকেও ক্বুরবানী দিতে হবে; এক্ষেত্রে ক্বুরবানী করতে হবে একটি ভেড়া। সর্ব-ইমাম আবূ হানীফা (রহ:) ও শাফেঈ (রহ:) অভিমত ব্যক্ত করেন যে তামাত্তু’র জন্যে কেউ এহরা’ম বাঁধলেই একটি ক্বুরবানী বাধ্যতামূলক হয়। ইমাম মালেক (রহ:) অবশ্য বলেন জামরা আল-’আক্বাবা’তে পাথর নিক্ষেপের আগ পর্যন্ত ক্বুরবানী করাটা জরুরি নয়। ইমামমণ্ডলী ক্বুরবানী করার অনুমতির সময়কাল নিয়ে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও মালেক (রহ:)-এর দৃষ্টিতে ক্বুরবানী দিবসের আগে ক্বুরবানী করার অনুমতি নেই। ইমাম শাফেঈ (রহ:)-এর এ ব্যাপারে দুটি মত বিদ্যমান, যার মধ্যে সবচেয়ে স্পষ্ট সিদ্ধান্তটি হলো উমরাহ সম্পন্ন করার পরই হাজ্বী সাহেব ক্বুরবানী করতে পারবেন।\n\nক্বুরবানীর সাথে জড়িত রোযা: কারো যদি ক্বুরবানীর পশু না থাকে, তাহলে এর পরিবর্তে হজ্জ্বকালে তিন দিন তাঁর রোযা রাখা উচিত এবং বাড়িতে প্রত্যাবর্তনের পর আরো সাত দিন তা রাখা উচিত। সর্ব-ইমাম মা’লেক (রহ:) ও শা’ফেঈ (রহ:) বলেন ওই ব্যক্তি হজ্জ্বের জন্যে এহরা’ম বাঁধার পরই কেবল রোযা রাখতে পারবেন। ইমাম আবূ হানীফা (রহ:) এবং একটি রায়ে ইমাম আহমদ (রহ:)-ও বিবৃত করেন যে উমরাহ’র জন্যে এহরা’ম বাঁধার পরই তিনি রোযা রাখার অনুমতিপ্রাপ্ত। তাশরীক্ব দিবসগুলোতে (মানে যিলহজ্জ্ব মাসের ১০, ১১, ১২ ও ১৩ তম দিন যখন হাজ্বী সাহেবান ক্বুরবানী করেন ও জামারায় কঙ্কর নিক্ষেপ করেন) রোযা রাখার অনুমতি আছে কি? এই প্রশ্নের বেলায় ইমাম শাফেঈ (রহ:)-এর দুটি রায়, যার মধ্যে স্পষ্ট সিদ্ধান্ত হলো এটা জায়েয নেই; আর এটা ইমাম আবূ হানীফা (রহ:)-এর মযহাবেরও রায় বটে। (শাফেঈ মযহাবের) পূর্ববর্তী ইমামবৃন্দের দৃষ্টিতে এটা জায়েয ছিলো, যা ইমাম মালেক (রহ:)-এর মাযহাবেরও সিদ্ধান্ত; আর এটা ইমাম আহমদ (রহ:) হতেও বর্ণিত হয়েছে। ক্বুরবানীর পরিবর্তে রোযা রাখাটা ‘আরাফত দিবসের রোযা পরিহারের দ্বারা নিবারণকৃত নয়; ব্যতিক্রম শুধু ইমাম আবূ হানীফা (রহ:)-এর সিদ্ধান্ত, যিনি (তাঁর রায়ে) বলেন রোযা তখন আর কোনো পছন্দ বা উপায়ন্তর নয় এবং ক্বুরবানি ওই ব্যক্তির দায়িত্ব হিসেবেই তখন নিশ্চিত হবে। তিনি আর তখন রোযা রাখার ক্ষেত্রে বিলম্ব করতে পারেন না। ইমাম আহমদ ইবনে হাম্বল (রহ:) বলেন কোনো কারণ ছাড়া তা (রোযা) বিলম্বিত করা হলে ক্বুরবানী বাধ্যতামূলক হবে। আর যদি পরের বছর পর্যন্ত তা বিলম্বিত করা হয়, তাহলে ক্বুরবানী করতেই হবে। রোযা রাখার সময়ে যদি কেউ ক্বুরবানী দেয়ার সামর্থ্য অর্জন করেন, তাহলে ইমাম আবূ হানীফা (রহ:)-এর মতানুযায়ী ওই ব্যক্তির উচিত ক্বুরবানী করার পক্ষে সিদ্ধান্ত পরিবর্তন করা।\n\nঅতিরিক্ত সাত দিন রোযা রাখার বিধান প্রসঙ্গে ইমাম শাফেঈ (রহ:) সেগুলোর সময়কাল সম্পর্কে দুটো মত ব্যক্ত করেন; এর মধ্যে নির্ভরযোগ্যটি হলো, বাড়ির লোকজনের মাঝে ফেরার পর ওই ব্যক্তি রোযাগুলো রাখবেন; আর এটা ইমাম আহমদ ইবনে হাম্বল (রহ:)-এরও রায়। (ইমাম শাফেঈ’র) দ্বিতীয় সিদ্ধান্তটি হলো, তিনি মক্কা ত্যাগ করে বাড়ি ফেরার আগেই রোযা রাখার অনুমতিপ্রাপ্ত; আর এটা ইমাম মালেক (রহ:)-এরও রায়; অথবা, তিনি হজ্জ্ব সমাপন করে রোযা রাখতে পারেন, এমন কি মক্কায় অবস্থান করেও তিনি তা করতে পারেন ; আর এটা ইমাম আবূ হানীফা (রহ:)-এরও দৃষ্টিভঙ্গি।\n\nতামাত্তু’ পালনকালে এহরা’ম ত্যাগ: সর্ব-ইমাম মালেক (রহ:) ও শাফেঈ (রহ:)-এর মতানুসারে কেউ যখন তামাত্তু’ পালনকালে উমরাহ সম্পন্ন করেন, তখন তাঁর এহরা’ম ত্যাগ করা উচিত – তিনি ক্বুরবানী করুন বা না-ই করুন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অবশ্য বলেন, কারো যদি ক্বুরবানীর পশু থাকে, তাহলে ক্বুরবানীর দিন পর্যন্ত তিনি এহরা’ম ত্যাগ করতে পারবেন না। ওই ধরনের ব্যক্তি এহরা’ম বাঁধা অবস্থায় থাকবেন এবং উমরাহ’র ওপরে হজ্জ্বের জন্যে এহরা’ম বাঁধবেন; আর এরই ফলে তিনি এমন ব্যক্তিতে পরিণত হবেন যিনি ক্বিরা’ন পালন করতে চলেছেন।"},{"1":"মীক্বা’তসমূহ  ","2":"মীক্বা’তসমূহ  \n\nস্থান ও কাল উভয়ের ক্ষেত্রেই কিছু বিবেচ্য বিষয় রয়েছে। সময়টুকু সর্বজনজ্ঞাত ও উপলুব্ধ এবং হজ্জ্বের জন্যে কেউ এহরা’ম বাঁধতে পারেন কেবল ওই সময়টুকুতেই, যা সর্ব-ইমাম আবূ হানীফা (রহ:) ও আহমদ ইবনে হাম্বল (রহ:)-এর দৃষ্টিতে শাওয়া’ল ও  যিলক্বদ মাস দুটো এবং যিলহজ্জ্ব মাসের প্রথম দশ দিন; এই দু জন ইমাম ক্বুরবানীর (ঈদের) দিনটিকেও এতে অন্তর্ভুক্ত করেন। ইমাম মালেক (রহ:) অবশ্য বলেন শাওয়া’ল, যিলক্বদ ও যিলহজ্জ্ব মাসগুলো (এতে অন্তর্ভুক্ত)। ইমাম শাফেঈ (রহ:) শাওয়াল, যিলক্বদ মাস দুটো এবং যিলহজ্জ্ব মাসটির প্রথম দশ দিনকে এর জন্যে চিহ্নিত করেন। ওই সময়ের বাইরে এহরা’ম বাঁধা (ইমামমণ্ডলীর দৃষ্টিতে) মকরূহ (অপছন্দনীয়), যদিও সর্ব-ইমাম আবূ হানীফা (রহ:) ও মালেক (রহ:)-এর সিদ্ধান্ত অনুযায়ী হজ্জ্ব তাতে সম্পন্ন হবে; কিন্তু ইমাম শাফেঈ (রহ:)-এর সবচেয়ে নির্ভরযোগ্য রায়ে উমরাহ বা হজ্জ্ব সম্পন্ন হবে না বলা হয়েছে। আর (মীক্বা’ত) স্থানের ক্ষেত্রে মক্কাবাসীদের জন্যে হচ্ছে মক্কা মোয়াযযমা। যারা মীক্বা’ত হতে বহু দূরে অবস্থিত, তাঁরা নিজেদের ঘর থেকে অথবা মীক্বা’ত হতে এহরা’ম বাঁধতে পারবেন। ইমামবৃন্দ অবশ্য এর মধ্যে কোনটি উত্তম বা সেরা, সে ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহ:) ঘরকে সেরা হিসেবে চিহ্নিত করেন; আর এটা ইমাম রেফাঈ’র মাধ্যমে ইমাম শাফেঈ (রহ:)-এরও রায়। তবে সর্ব-ইমাম মালেক (রহ:) ও আহমদ ইবনে হাম্বল (রহ:) বলেন মীক্বা’ত হতে এহরা’ম বাঁধাই সেরা পন্থা; আর এটা ইমাম নববী (রহ:)-এর মাধ্যমে ইমাম শাফেঈ (রহ:)-এরও সিদ্ধান্ত।\n\nমীক্বা’ত অতিক্রম: কেউ মীক্বা’ত স্থানটিতে পৌঁছুলে এহরা’ম না বেঁধে তা অতিক্রম করতে পারবেন না। তিনি এ বিধান লঙ্ঘন করলে তাঁকে অবশঅবশ্য এহরা’ম বাঁধার জন্যে (আবার) মীক্বা’তে ফিরতে হবে। ইমামমণ্ডলী ঐকমত্য পোষণ করেন এ মর্মে যে, পথ বিপজ্জনক বা সময় সংক্ষিপ্ত হলে এবং ওই ব্যক্তি এহরা’ম বাঁধতে মীক্বা’তে প্রত্যাবর্তন করতে না পারলে তিনি যেখানে থাকবেন সেখানেই এহরা’ম বাঁধবেন এবং এহরা’ম ছাড়া মীক্বা’ত স্থানটি অতিক্রমের জন্যে একটি (পশু) ক্বুরবানী তাঁর ক্ষেত্রে আরোপযোগ্য হবে।"},{"1":"এহরা’ম ও এতে যা নিষিদ্ধ   ","2":"এহরা’ম ও এতে যা নিষিদ্ধ   \n\nতিনজন ইমামের দৃষ্টিতে এহরা’ম বাঁধার সময় শরীরে সুগন্ধি মাখানো মোস্তাহাব (প্রশংসনীয়), ব্যতিক্রম শুধু ইমাম মালেক (রহ:) যিনি বলেন সুগন্ধ স্থায়ী হয় এমন সুগন্ধি ব্যবহার করা জায়েয নেই। যদি তা (শরীরে) অবশিষ্ট থাকে, তবে ধুয়ে ফেলতে হবে। এহরা’ম বস্ত্রে সুগন্ধি মাখানো (ইমামবৃন্দের দৃষ্টিতে) মকরূহ (অপছন্দনীয়)। এহরা’ম বাঁধার জন্যে দু রাকআত নামায পড়া উত্তম; ব্যতিক্রম শুধু ইমাম শাফেঈ (রহ:) হতে প্রাপ্ত সবচেয়ে নির্ভরযোগ্য একটি সিদ্ধান্ত, যা’তে তিনি অভিমত ব্যক্ত করেন যে কারো এহরা’ম তখনই বাঁধা হবে, যখন তাঁর সওয়ার উঠে দাঁড়াবে – যদি তিনি তাতে উপবিষ্ট থাকেন; অথবা পদব্রজে হলে যখন তিনি চলা আরম্ভ করবেন। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) অবশ্য বলেন এহরা’মের নিয়্যত করার সাথে সাথেই তা আরম্ভ হবে। নিয়্যত ছাড়া তালবিয়্যা পাঠ করার দরুন এহরা’ম আরম্ভ হবে না।\n\nতালবিয়্যা: সর্ব-ইমাম আবূ হানীফা (রহ:) ও মালেক (রহ:)-এর সিদ্ধান্তানুযায়ী তালবিয়্যা পাঠ বাধ্যতামূলক; তবে ইমাম আবূ হানীফা (রহ:)-এর মতে কেউ ক্বুরবানীর পশু পরিচালনা করা অবস্থায় নিয়্যত করতে চাইলে তাঁর এহরা’ম বাঁধা হয়ে যাবে, যদি তিনি মৌখিকভাবে তা উচ্চারণ না-ও করেন। পক্ষান্তরে, তিনি যদি ক্বুরবানীর পশু পরিচালনা না করেন, তাহলে তাঁকে মৌখিকভাবে তা উচ্চারণ করতে হবে। ইমাম মালেক (রহ:) অবশ্য বলেন এটা বাধ্যতামূলক এবং ওই ব্যক্তি তা বাদ দিলে তাঁকে অবশ্যঅবশ্য পশু ক্বুরবানী দিতে হবে। অপরদিকে, সর্ব-ইমাম শাফেঈ (রহ:) ও আহমদ ইবনে হাম্বল (রহ:) এটাকে সুন্নাহ বলে অভিহিত করেন। তাঁরা আরো বলেন যে জামরা আল-আক্বাবা স্থানে তালবিয়্যা’র পরিসমাপ্তি ঘটে থাকে; আর ইমাম মালেক (রহ:) আরাফাতের মধ্যদিবসে তা সমাপ্ত হয় বলে অভিমত ব্যক্ত করেন।\n\n \n\nএহরা’ম অবস্থায় যেসব কাজ নিষিদ্ধ: এহরা’ম বাঁধা অবস্থায় নির্দিষ্ট কিছু কাজ করা হারাম (অবৈধ)। এগুলোর একটি সেলাইকৃত জামা পরিধান, অথবা পুরুষদের জন্যে মস্তক আবৃত করার কাপড় পরা। শরীরের যে কোনো অংশে সেলাই করা জামা পরা নিষিদ্ধ; এর পাশাপাশি পাগড়ির মতো একত্রে সেলাই ও বোনা কাপড় পরিধানও হারাম। এছাড়া যেসব কাজ হারাম সেগুলো হলো: যৌন মিলন, চুম্বন, কামভাব সহকারে স্পর্শ, বিয়ে করা বা বিয়ে দেয়া, বন্য প্রাণি শিকার, সুগন্ধি ব্যবহার, চুল বা নখ কাটা, এবং দাড়ি ও চুলে তেল মাখা। মহিলাদের ক্ষেত্রেও একই বিধান বহাল হবে, তবে ব্যতিক্রম শুধু তিনি সেলাই করা বস্ত্র পরিধান করতে পারবেন এবং মাথা বস্ত্রাবৃত রাখবেন। তবে তাঁর মুখ অনাবৃত থাকবে।\n\nএহরা’ম বাঁধা অবস্থায় কারো মস্তক স্পর্শ করে না এমন কোনো কিছু দ্বারা তিনি নিজেকে ঢাকতে পারবেন কি না, সে প্রশ্নে ইমামমণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও শাফেঈ (রহ:) বলেন এটা জায়েয (অনুমতিপ্রাপ্ত), অপর দিকে সর্ব-ইমাম আহমদ ইবনে হাম্বল (রহ:) ও মালেক (রহ:) একে না-জায়েয বলে রায় দেন। ইমাম মালেক (রহ:) অভিমত ব্যক্ত করেন যে এ কাজ সংঘটনকারীকে ফিদিয়া (অর্থাৎ, অজ্ঞতা বা অসুস্থতার কারণে কোনো আমল করতে না পারায় বা ভুলভাবে পালন করায় প্রদত্ত ক্ষতিপূরণ) দিতে হবে, আর এটা ইমাম আহমদ (রহ:)-এরও সবচেয়ে নির্ভরযোগ্য সিদ্ধান্ত। তিনজন ইমামের দৃষ্টিতে কেউ কাঁধে আলখাল্লা (কোট) পরা অবস্থায় দুই হাত ওর হাতার মধ্যে প্রবিষ্ট না রাখলে তাঁকে ফিদইয়া দিতে হবে; তবে ইমাম আবূ হানীফা (রহ:) বলেন তাঁকে তা দিতে হবে না। সর্ব-ইমাম শাফেঈ (রহ:) ও আহমদ (রহ:)-এর মতে, কেউ কোমর আবৃতকারী বস্ত্র না পেলে তাঁর পাজামা পরা উচিত, আর এর জন্যে তাঁকে ফিদিয়া দিতে হবে না। সর্ব-ইমাম আবূ হানীফা (রহ:) ও মালেক (রহ:) অবশ্য বলেন, ওই ব্যক্তিকে ফিদিয়া দিতেই হবে। কেউ স্যান্ডেল না পেলে তিনি চামড়ার মোজা পরতে পারবেন এবং পায়ের গোড়ালির নিচে তা কেটে ফেলতে পারবেন বলে রায় দেন সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)। তবে ইমাম আবূ হানীফা (রহ:) বলেন তাঁকে অবশ্যই ফিদিয়া দিতে হবে। ইমাম আহমদ (রহ:) বলেন তিনি তা (চামড়ার মোজা) না কেটে পরতে পারবেন না। সর্ব-ইমাম শাফেঈ (রহ:) ও আহমদ ইবনে হাম্বল (রহ:) কোনো পুরুষ কর্তৃক আপন মুখ আবৃত করা অবৈধ নয় বলে অভিমত ব্যক্ত করেন। কিন্তু সর্ব-ইমাম আবূ হানীফা (রহ:) ও মালেক (রহ:) একে অবৈধ বলে রায় দেন।\n\nএহরা’ম অবস্থায় সুগন্ধি মাখানো: ইমামমণ্ডলীর দৃষ্টিতে জামা বা শরীরে সুগন্ধি মাখানো নিষিদ্ধ। তবে ইমাম আবূ হানীফা (রহ:)-এর মতে মেশ্ক বা কস্তুরী কারো জামার বহির্ভাগে দেয়া জায়েয, কিন্তু শরীরে মাখানো না-জায়েয। কেউ জোলাপ বা ধূপের সাহায্যে নিজেকে সুবাসিত করতে পারবেন। ইমাম অাবূ হানীফা (রহ:) বলেন খাবারে সুগন্ধি দেয়া জায়েয এবং ওই খাবার গ্রহণের কারণে ফিদিয়া দিতে হবে না, এমন কি ওর সুগন্ধ যদি ছড়িয়েও পড়ে, তবুও ফিদিয়া দিতে হবে না। ইমাম মালেক (রহ:) এই রায়ের সাথে ঐকমত্য পোষণ করেন। ইমাম আবূ হানীফা (রহ:) সুবাসিত গাছ-গাছড়া ব্যবহারে কোনো নিষেধাজ্ঞা নেই বলে রায় দেন। তিনজন ইমামের কাছে মেহেদি সুগন্ধি হিসেবে বিবেচিত নয়; তবে ইমাম আবূ হানীফা (রহ:) এটাকে সুগন্ধি বলে চিহ্নিত করেন এবং এর জন্যে ফিদিয়া বহাল করেন।\n\nএহরা’ম অবস্থায় বিয়ে: ইমামবৃন্দ একমত হন যে কেউ এহরা’ম বাঁধা অবস্থায় নিজের বা অন্য কারোর জন্যে নিকাহ-চুক্তিতে আবদ্ধ হতে পারবেন না, আর তিনি ওয়াকীল-ও হতে পারবেন না বলে ইমামমণ্ডলী ঐকমত্য পোষণ করেন। তিনি তা করলে তিনজন ইমামের দৃষ্টিতে ওই নিকাহনামা অবৈধ হবে; তবে ইমাম আবূ হানীফা (রহ:) এই সিদ্ধান্তের ব্যতিক্রম অভিমত ব্যক্ত করেন। ইমামবৃন্দের দৃষ্টিতে ওই ব্যক্তি মহিলাটিকে পুনর্বিবাহ করতে পারবেন, এর ব্যতিক্রম শুধু ইমাম আহমদ ইবনে হাম্বল (রহ:) যিনি এর কোনো অনুমতি নেই বলে রায় দেন।\n\nএহরা’ম বাঁধা অবস্থায় প্রাণি শিকার: কেউ এহরা’ম বাঁধা অবস্থায় ভুলক্রমে প্রাণি শিকার করলে (ইমামমণ্ডলীর দৃষ্টিতে) তাঁকে কাফফারা (ক্ষতিপূরণ) দিতে হবে; আর তা যদি হয় কারো মালিকানাধীন প্রাণি, তাহলে তাঁকে তার মূল্য মালিকের কাছে পরিশোধ করতে হবে। সর্ব-ইমাম মালেক (রহ:) ও আহমদ ইবনে হাম্বল (রহ:) অবশ্য বলেন মালিকানাধীন প্রাণি শিকারের জন্যে তিনি অর্থ পরিশোধ করতে বাধ্য নন। ইমামবৃন্দের সিদ্ধান্ত অনুযায়ী কাউকে প্রাণি শিকারের সময় (প্রাণিটির অবস্থানগত) দিক-নির্দেশ করে সহায়তা করা হারাম তথা অবৈধ, তবে সর্ব-ইমাম মালেক (রহ:) ও শাফেঈ (রহ:) বলেন কেউ প্রাণির অবস্থানগত দিক-নির্দেশ করলে তাঁকে ক্ষতিপূরণ দিতে হবে না। কিন্তু ইমাম আবূ হানীফা (রহ:) উভয়কেই পুরো কাফফারা দিতে হবে বলে রায় দেন; এমন কী একটি দলও যদি জড়িত হয়, তবুও কাফফারা দিতে হবে। তিনজন ইমামের দৃষ্টিতে এহরা’ম বাঁধা অবস্থায় কারো দ্বারা শিকার করা প্রাণি তাঁর নিজের পক্ষে খাওয়াটা হারাম/নিষিদ্ধ; এর ব্যতিক্রম শুধু ইমাম আবূ হানীফা (রহ:) যিনি বলেন তা হারাম নয়। (ইমামমণ্ডলীর মতে) শিকার করা প্রাণি যদি না হয় এমন জন্তু যেটা খাওয়া যায়, কিংবা কোনো কিছুর উৎস যেটা খাওয়া যায়, তাহলে এহরা’ম বাঁধা অবস্থায় কারো জন্যে সেটাকে শিকার করা অবৈধ হবে না। তবে ইমাম আবূ হানীফা (রহ:) অভিমত ব্যক্ত করেন যে এহরা’ম বাঁধা অবস্থায় সকল বন্যপ্রাণি হত্যা করাই নিষিদ্ধ, শুধুমাত্র ভালুক ছাড়া।\n\nঅমনোযোগী হয়ে হারাম সংঘটন: কেউ এহরা’ম বাঁধা অবস্থায় ভুলে গিয়ে, অথবা এই নিষেধাজ্ঞা সম্পর্কে না জেনে তেল বা সুগন্ধি ব্যবহার করলে তাঁকে কাফফারা দিতে হবে না বলে ইমাম শাফেঈ (রহ:) রায় দেন। তবে সর্ব-ইমাম আবূ হানীফা (রহ:) ও মালেক (রহ:) তাঁকে কাফফারা দিতেই হবে বলে অভিমত ব্যক্ত করেন। কেউ ভুলে গিয়ে জামা/শার্ট পরার পরে মনে করতে পারলে (ইমামমণ্ডলীর দৃষ্টিতে) তাঁকে তাঁর মাথার ওপর দিয়ে ওই জামাটি সরিয়ে নিতে হবে; যদিও কতিপয় শাফেঈ ইমাম অভিমত ব্যক্ত করেন যে তাঁকে তা কেটে বা ছিঁড়ে অপসারণ করতে হবে। আর যদি তিনি ভুলে গিয়ে বা অজ্ঞতাবশতঃ তাঁর চুল অথবা নখ কাটেন, তাহলে তাঁকে ফিদইয়া দিতে হবে না; এর ব্যতিক্রম ইমাম শাফেঈ (রহ:)-এর কাছ থেকে বর্ণিত তাঁর একটি সিদ্ধান্ত। ওই ব্যক্তি বিস্মৃত হয়ে কিংবা অজ্ঞতাবশতঃ কোনো প্রাণি শিকার করলে ইমামমণ্ডলী ঐকমত্য পোষণ করেন যে তাঁকে ফিদইয়া পরিশোধ করতে হবে। আর যদি তিনি বিস্মৃত হয়ে কিংবা অজ্ঞতাবশতঃ স্ত্রী সহবাস করেন, তাহলে ইমামমণ্ডলীর অভিমত অনুসারে তাঁকে কাফফারা দিতে হবে; এর ব্যতিক্রম শুধু ইমাম শাফেঈ (রহ:)-এর একটি রায়, যা’তে এই বাধ্যবাধকতা নেই এবং এটা তাঁর হজ্জ্বকেও বাতিল করবে না।"},{"1":"হজ্জ্বে নিষিদ্ধ কাজ করলে যা ফলাফল হয়","2":"হজ্জ্বে নিষিদ্ধ কাজ করলে যা ফলাফল হয়\n\nচুল কাটা: ইমামবৃন্দ একমত হন যে চুল কাটার বেলায় কাফফারা দেয়ার ক্ষেত্রে তিনটি উপায়ের যে কোনো একটি বেছে নেয়ার সুযোগ রয়েছে: প্রথমটি ভেড়া ক্বুরবানী, দ্বিতীয়টি তিন ‘সা’ পরিমাণ খাদ্য ছয়জন মানুষকে খাওয়ানো, এবং তৃতীয়টি তিন দিন রোযা পালন। ইমামমণ্ডলী কতোখানি চুল কাটার দরুন কাফফারা দেয়া জরুরি হয়, সে বিষয়ে পারস্পরিক ভিন্নমত পোষণ করেন। ইমাম আবূ হানীফা (রহ:)-এর দৃষ্টিতে মাথার এক-চতুর্থাংশ চুল কাটলেই তা বাধ্যতামূলক হবে। তবে ইমাম মালেক (রহ:) অভিমত ব্যক্ত করেন যে মাথার কোনো চুল কাটলেই তা বাধ্যতামূলক হবে। অপর দিকে, ইমাম শাফেঈ (রহ:) এই সংখ্যাকে তিনটি চুল বলে সিদ্ধান্ত দেন। তবে ইমাম আহমদ ইবনে হাম্বল (রহ:) হতে এ মর্মে দুটি রায় বিদ্যমান, যার একটিতে তিনটি চুল (কাটলেই কাফফারা) বাধ্যতামূলক হবে বলে জানানো হয়; অপরটিতে জানানো হয় মাথার চুলের এক-চতুর্থাংশ পরিমাণ কাটলেই কাফফারা বাধ্যতামূলক হবে।\n\nস্ত্রী সহবাস: হজ্জ্ব বা উমরাহ‘তে এহরা’ম বাঁধা অবস্থায় কেউ স্ত্রী সহবাস করলে তার (এতদসংক্রান্ত) সমস্ত অনুশীলন-ই শূন্যে পরিণত হবে। সর্ব-ইমাম শাফেঈ (রহ:) ও আহমদ ইবনে হাম্বল (রহ:) বলেন তাকে (কাফফারাস্বরূপ) অবশ্যই একটি উট ক্বুরবানী করতে হবে। তবে ইমাম অাবূ হানীফা (রহ:) বলেন ‘আরাফাতের আগে স্ত্রী সহবাস করলে ওই ব্যক্তির হজ্জ্ব বাতিল হয়ে যাবে এবং তাকে একটি ভেড়া ক্বুরবানী করতে হবে (কাফফারাস্বরূপ)। আরাফাতের পরে (স্ত্রী সহবাস) হলে তার হজ্জ্ব অবৈধ হবে না এবং তখন তাকে একটি উট ক্বুরবানী করতে হবে। ইমাম মালেক (রহ:)-এর রায় এক্ষেত্রে ইমাম শাফেঈ (রহ:)-এরই অনুরূপ। উভয় ক্ষেত্রেই স্ত্রী সহবাস দ্বারা এহরা’ম অবস্থাটি অপসারিত হবে না। সর্ব-ইমাম অাবূ হানীফা (রহ:) ও শাফেঈ (রহ:) ওই দম্পতিকে হজ্জ্বের বাকি সময়টুকু আলাদা থাকার সিদ্ধান্ত দেন; অপর দিকে সর্ব-ইমাম মালেক (রহ:) ও আহমদ ইবনে হাম্বল (রহ:) এই কাজকে দম্পতিটির জন্যে বাধ্যতামূলক বলে রায় দেন। কেউ প্রথমবার স্ত্রী সহবাসের পরে কাফফারা/প্রায়শ্চিত্ত না করে দ্বিতীয় দফা স্ত্রী সহবাস করলে ইমাম আবূ হানীফা (রহ:) প্রথমবারের জন্যে একটি ভেড়া ক্বুরবানীর পক্ষে ফায়সালা দেন। ইমাম মালেক (রহ:) বলেন দ্বিতীয়বারের জন্যে কোনো কিছু পরিশোধ করতে হবে না। ইমাম শাফেঈ (রহ:)-এর অবশ্য এক্ষেত্রে দুটি সিদ্ধান্ত বিদ্যমান, যার একটি হচ্ছে দ্বিতীয় দফায় কাফফারা বাধ্যতামূলক হবে এবং তা হয় উট নয়তো ভেড়া হবে। দ্বিতীয় দৃষ্টিভঙ্গি, যা অধিকতর নির্ভরযোগ্য, তাতে স্রেফ একটি কাফফারার কথা বলা হয়েছে। তবে ইমাম আহমদ ইবনে হাম্বল (রহ:) অভিমত ব্যক্ত করেন যে কেউ প্রথমবারের জন্যে কাফফারা দিলে দ্বিতীয়বারের জন্যে তাকে অবশ্যই একটি উট পরিশোধ করতে হবে। ওই ব্যক্তি যদি কামভাব সহকারে চুম্বন করেন এবং যৌনমিলনের আগ মুহূর্তে বীর্যপাত ঘটান, তবে তার হজ্জ্ব বাতিল হবে না, কিন্তু তাকে একটি উট ক্বুরবানী করতে হবে। ইমাম মালেক (রহ:) অবশ্য বলেন ওই ব্যক্তির হজ্জ্ব বাতিল হয়ে যাবে এবং তাকে একটি উট পরিশোধ করতে হবে।\n\nপ্রাণি শিকার: কেউ প্রাণি শিকার করলে সেটার সমান গবাদি পশু তার পরিশোধ করতে হবে বলে সর্ব-ইমাম মালেক (রহ:) ও শাফেঈ (রহ:) রায় দেন। ইমাম আবূ হানীফা (রহ:) অবশ্য বলেন তাকে স্রেফ ওই শিকার করা প্রাণির সমান মূল্য পরিশোধ করতে হবে। হারাম শরীফের ভেতরে উট কেনা এবং জবাই করা তিনজন ইমামের দৃষ্টিতে বৈধ; এর ব্যতিক্রম হচ্ছেন ইমাম মালেক (রহ:), যিনি বলেন উটগুলোকে হারাম শরীফের বাইরে থেকে হারাম শরীফের ভেতরে পরিচালনা করে আনতে হবে। কোনো দল যদি প্রাণি শিকার করে থাকে, তাহলে তিনজন ইমামের সিদ্ধান্ত অনুসারে তাদেরকে একটি মূল্য পরিশোধ করতে হবে; পক্ষান্তরে, ইমাম আবূ হানীফা (রহ:) (দলের) প্রত্যেককেই পূর্ণ পরিশোধ করার রায় দেন। ইমাম মালেক (রহ:) ছাড়া বাকি তিনজন ইমাম একমত হন যে ঘুঘু ও অনুরূপ পাখি শিকার করলে একটি ভেড়া পরিশোধ করা বাধ্যতামূলক হবে; অপর দিকে ইমাম মালেক (রহ:) বলেন শিকারীকে একটি মক্কার ঘুঘু পাখির মূল্য পরিশোধ করতে হবে।\n\nগাছ কাটা: সকল ইমামই ঐকমত্য পোষণ করেন যে হারাম শরীফের ভেতরে কোনো ধরনের গাছ কাটা নিষিদ্ধ, আর ইমাম শাফেঈ (রহ:)-এর দৃষ্টিতে এসব নিধনের ক্ষেত্রে দায়বদ্ধতা আরোপিত হয়েছে। বড় গাছের জন্যে একটি গরু পরিশোধযোগ্য এবং ছোট্ট গাছের জন্যে একটি ভেড়া। ইমাম মালেক (রহ:) অবশ্য বলেন এতে কোনো শাস্তির বিধান নেই, তবে এটা পাপ। ইমাম আবূ হানীফা (রহ:) বলেন কেউ অন্য কারো দ্বারা চাষকৃত কোনো ফল/ফসল কাটলে তাকে কাফফারা দিতে হবে না; কিন্তু আল্লাহ যেসব ফল/ফসল উৎপন্ন করেন (প্রাকৃতিকভাবে), সেগুলো কাটলে কাফফারা তাকে পরিশোধ করতে হবে। ওষুধ বা খাওয়ার উদ্দেশ্য ছাড়া হারাম শরীফের ভেতরে ঘাস কাটাও নিষিদ্ধ। ইমাম আবূ হানীফা (রহ:) ছাড়া বাকি সকল ইমাম একমত হন যে ওই ধরনের উদ্দেশ্যে (হারাম শরীফের) ঘাস কাটা জায়েয; অপর দিকে ইমাম আবূ হানীফা (রহ:) এটাকে অবৈধ বলে মত প্রকাশ করেন। তিনি আরো অভিমত ব্যক্ত করেন যে মদীনা মোনাওয়ারায় প্রাণি শিকার ও গাছ কাটা নিষিদ্ধ। এমন কাজের কোনো দায়বদ্ধতা আছে কি? – এই প্রশ্নের জবাবে ইমাম শাফেঈ (রহ:) দুটি অভিমত ব্যক্ত করেন, যার মধ্যে পরবর্তী রায়টিতে এ কাজের বৈধতা নেই বলা হয়। ইমাম অাবূ হানীফা (রহ:)-এর মাযহাব-ও একই অভিমত পোষণ করে। পূর্ববর্তী রায়টিতে বলা হয় প্রাণি শিকারী যা যা হত্যা ও কাটাকাটি করবেন, তার ব্যাপারে তিনি দায়বদ্ধ থাকবেন। এটা সর্ব-ইমাম মালেক (রহ:) ও আহমদ (রহ:)-এরও সিদ্ধান্ত। এহরা’ম বাঁধা অবস্থাকে লঙ্ঘনের দায়ে কৃত ক্বুরবানীগুলো অবশ্যঅবশ্য হারাম শরীফের ভেতরে পালন করতে হবে এবং সেখানকার গরিবদের মাঝে দান করতে হবে। তবে ইমাম মালেক (রহ:) বিবৃত করেন যে ওই ধরনের ক্বুরবানী কোনো স্থানের জন্যে সুনির্দিষ্ট নয়।"},{"1":"হজ্জ্বের বিবরণ","2":"হজ্জ্বের বিবরণ\n\nহজ্জ্ব/উমরাহ ভিন্ন অন্য কোনো উদ্দেশ্যে মক্কা গমন: কেউ ধর্মীয় কারণ ছাড়া ব্যবসা বা ভ্রমণের উদ্দেশ্যে মক্কায় গেলে তিনি কি হজ্জ্ব/উমরাহ’র এহরা’ম বাঁধতে বাধ্য, নাকি তা কেবল মোস্তাহাব/প্রশংসনীয়? এই প্রশ্নের উত্তরে ইমাম শাফেঈ (রহ:)-এর দুটি দৃষ্টিভঙ্গি বিদ্যমান, যার মধ্যে নির্ভরযোগ্যটি হচ্ছে এটা মোস্তাহাব; আর দ্বিতীয়টি একে বাধ্যতামূলক বলে রায় দেয় – এর ব্যতিক্রম কেবল ওই ব্যক্তি যদি কাঠুরে বা শিকারীর মতো বারবার মক্কায় প্রবেশ করেন। ইমাম আবূ হানীফা (রহ:) অবশ্য বলেন মিক্বা’ত এলাকার বাইরে বসবাসকারী কারোরই অনুমতি নেই এহরা’ম ছাড়া হারা’ম শরীফে প্রবেশ করার। তিনজন ইমাম হারা’ম শরীফে আগমনের তাওয়া’ফকে সুন্নাত বলে বিবেচনা করেন; আর ইমাম মালেক (রহ:) বলেন কেউ এটাকে ইচ্ছাকৃতভাবে বাদ দিলে তার জন্যে একটি ক্বুরবানী পরিশোধযোগ্য হয়।\n\nতাওয়া’ফ পালন: তিনজন ইমামের মতানুসারে তাওয়া’ফের পূর্বশর্তের মধ্যে অন্তর্ভুক্ত রয়েছে শুচিতা এবং শরীরের গোপন অঙ্গ বস্ত্রাবৃত রাখা; পক্ষান্তরে, ইমাম আবূ হানীফা (রহ:) ওর বৈধতার জন্যে এসবকে পূর্বশর্ত বিবেচনা করেন না। কেউ তাওয়া’ফ ছাড়া (নিজ) গৃহে প্রত্যাবর্তন করলে তার একটি ক্বুরবানী পরিশোধ করা বাধ্যতামূলক হয়। কালো পাথরকে চুম্বন ও তাতে কপাল রাখা সুন্নাহ; কেননা তাতে কপাল স্থাপন করাতে চুম্বন ও তারও অধিক বোঝায়; এর ব্যতিক্রম সিদ্ধান্ত ইমাম মালেক (রহ:)-এর, যিনি বলেন তাতে কপাল স্থাপন একটি বেদআত/নতুন প্রচলন। কেউ তাওয়া’ফ পালনকালে ইয়েমেনী কোণাকে হাত দ্বারা স্পর্শ করবেন এবং তারপর তা চুম্বন করবেন; কিন্তু ইমাম শাফেঈ (রহ:) এটাকে চুম্বন না করার পক্ষে রায় দেন; আর ইমাম আবূ হানীফা (রহ:) বলেন তাওয়া’ফকারীর এটাকে এমন কী স্পর্শ-ই করা উচিত নয়। তবে ইমাম মালেক (রহ:) বলেন তার স্পর্শ করা উচিত, কিন্তু নিজের হাতকে স্রেফ মুখের ওপর রেখে চুম্বন করা উচিত নয়। ইমাম আহমদ ইবনে হাম্বল (রহ:) বলেন তার চুম্বন করা উচিত। তবে অপর দুটি কোণা স্পর্শ করা হবে না। তিনজন ইমাম আস্তে আস্তে দৌড়োনো ও ডান কাঁধ অনাবৃত রাখাকে প্রশংসনীয় বলে রায় দেন; কিন্তু ইমাম মালেক (রহ:) বলেন ডান কাঁধ অনাবৃত রাখাটা অজ্ঞাত (প্রথা) এবং কাউকেই তিনি এভাবে করতে দেখেননি। তাওয়া’ফকারী ধীরে ধীরে না দৌড়োলে কিংবা তাঁর ডান কাঁধ অনাবৃত না রাখলে কোনো কিছু পরিশোধ করতে তিনি বাধ্য নন। উলামাদের একটি দলের কাছে তাওয়া’ফকালে তেলাওয়াত হচ্ছে মোস্তাহাব; তবে ইমাম মালেক (রহ:) এটাকে অপছন্দ করেন।\n\nতাওয়া’ফকালে পবিত্রতা: তাওয়া’ফ পালনকালে (দৈহিক) শুচিতা বাধ্যতামূলক বলে যাঁরা অভিমত পোষণ করেন, তাঁরা হচ্ছেন সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)। তাঁরা বলেন যার অযূ ওই সময় ভেঙ্গে যায়, তার উচিত আবার অযূ করা এবং তারপর তাওয়া’ফ চালিয়ে যাওয়া। ইমাম শাফেঈ (রহ:) বলেন তাকে আবার প্রথম থেকে আরম্ভ করতে হবে। ইমাম আবূ হানীফা (রহ:)-এর দৃষ্টিতে তাওয়া’ফের দুই রাকআত নামায পড়া ফরয/বাধ্যতামূলক। আর এক্ষেত্রে সর্ব-ইমাম শাফেঈ (রহ:), মালেক (রহ:) ও আহমদ (রহ:)-ও একই দৃষ্টিভঙ্গি ধারণ করেন। তবে ইমাম শাফেঈ (রহ:)-এর একটি রায়ে এটাকে সুন্নাত বলা হয়েছে।\nসা‘ঈ: সর্ব-ইমাম মালেক (রহ:) ও শাফেঈ (রহ:)-এর মতানুসারে হজ্জ্ব ও উমরাহ’র একটি স্তম্ভ হচ্ছে সা’ঈ। ইমাম আবূ হানীফা (রহ:) এটাকে বাধ্যতামূলক বলে চিহ্নিত করেন এবং বলেন ক্বুরবানী দ্বারা এর কাফফারা হতে পারে। ইমাম আহমদ ইবনে হাম্বল (রহ:) হতে অবশ্য এক্ষেত্রে দুটি সিদ্ধান্ত বর্ণিত হয়েছে: একটি বাধ্যতামূলক, অপরটি প্রশংসনীয়। তিনজন ইমাম সাফা থেকে আরম্ভ করে মারওয়া’য় গিয়ে শেষ করার পক্ষে রায় দেন; তাঁরা আরো বলেন মারওয়া থেকে শুরু করলে তা গণনা করা হবে না। অপর দিকে ইমাম আবূ হানীফা (রহ:) উল্টো দিক (মানে মারওয়া) থেকে সূচনা করলেও ক্ষতি নেই বলে সিদ্ধান্ত দেন।\n\n’আরাফাতে দণ্ডায়মান হওয়া: তিনজন ইমাম বলেন ’আরাফাতের ময়দানে দণ্ডায়মান হওয়ার সময়ে দিন ও রাতকে সমন্বয় করে নেয়া মোস্তাহাব; তবে ইমাম মালেক (রহ:) এরকম করাকে বাধ্যতামূলক বলে রায় দেন। সর্ব-ইমাম আবূ হানীফা (রহ:) ও মালেক (রহ:)-এর দৃষ্টিতে সওয়ারে উপবিষ্ট হয়ে বা পায়ে হেঁটে চলা একই কথা, আর ইমাম শাফেঈ (রহ:)-এরও এটা পছন্দনীয় সিদ্ধান্ত; তবে ইমাম আহমদ ইবনে হাম্বল (রহ:) সওয়ারে উপবিষ্ট থাকাকে শ্রেয়তর বিবেচনা করেন। ’আরাফাত শুক্রবারে হলে জুমুআ’র নামায পড়া হবে না। সংখ্যাগরিষ্ঠ উলামার মতানুসারে দুই রাকআত সহকারে যোহরের নামায পড়তে হবে। হানাফী মাযহাবের অন্তর্গত ইমাম আবূ ইঊসুফ (রহ:) অবশ্য বলেন তিনি ‘আরাফাতের ময়দানে জুমুআ’র নামায পড়েছেন। ইমাম আবূ ইঊসুফ (রহ:) খলীফা হা’রূন আর্ রাশীদের উপস্থিতিতে ইমাম মালেক (রহ:)-কে এ বিষয়ে প্রশ্ন করেন, আর ইমাম সাহেব (রহ:) উত্তর দেন, “মদীনা মোনাওয়ারায় অবস্থিত আমাদের সূত্রগুলো জানেন ‘আরাফাত ময়দানে কোনো জুমুআ’র নামায নেই।”\n\nমুযদালিফায় রাত অতিবাহিত করা: মুযদালিফায় রাত কাটানো একটি প্রথা, কিন্তু তা হজ্জ্বের কোনো স্তম্ভ নয়। সেখানে এশা’র নামাযের সময় মাগরেব ও এশা’ যে একত্রে পড়া হয়, সে ব্যাপারে এজমা’ তথা ঐকমত্য প্রতিষ্ঠিত হয়েছে। সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:) ওই দুই ওয়াক্তের নামায আপন আপন সময়ে পড়ার অনুমতি দেন; তবে ইমাম আবূ হানীফা (রহ:) সে অনুমতি দেন না।\n\nকঙ্কর/পাথর নিক্ষেপ: কঙ্কর/পাথর নিক্ষেপ করা বাধ্যতামূলক। তিনজন ইমামের দৃষ্টিতে পাথর ছাড়া অন্য কিছু ব্যবহার করার অনুমতি নেই; ইমাম আবূ হানীফা (রহ:) অবশ্য মাটি হতে যা কিছু আসে, তা-ই ব্যবহার করার অনুমতি দেন। সূর্যোদয়ের পরে কঙ্কর নিক্ষেপ করা মোস্তাহাব। কেউ মধ্য-দিবসের পরে কঙ্কর নিক্ষেপ করলে সর্ব-ইমাম শাফেঈ (রহ:) ও আহমদ (রহ:)-এর দৃষ্টিতে তা জায়েয (অনুমতিপ্রাপ্ত)। তবে ইমাম আবূ হানীফা (রহ:) বলেন কঙ্কর নিক্ষেপ কেবল ভোর হওয়ার পরেই জায়েয। তিনজন ইমামের মতানুসারে ‘জামরা আল-’আক্বাবা’য় পাথর নিক্ষেপের সময়ে ‘তালবিয়া’ শেষ হয়ে যায়; অপর দিকে ইমাম মালেক (রহ:) অভিমত ব্যক্ত করেন যে ‘আরাফাতের মধ্য-দিবসের পরেই তা (তালবিয়া) সমাপ্ত হয়।\n\nক্বুরবানীর দিবস: ক্বুরবানীর দিনের কাজ চারটি: পাথর নিক্ষেপ, পশু ক্বুরবানী, ক্ষৌর এবং তওয়া’ফ। তিনজন ইমাম ওপরোক্ত ক্রমানুসারে কাজগুলো করা মোস্তাহাব (প্রশংসনীয়) বলে রায় দেন; তবে ইমাম আহমদ (রহ:) এটা (মানে এ ক্রমানুসারে) করাকে বাধ্যতামূলক বলেন। মাথা মুণ্ডন করা সবচেয়ে উত্তম। এক্ষেত্রে ন্যূনতম কী করা বাধ্যতামূলক, সে ব্যাপারে ইমামমণ্ডলী অবশ্য পারস্পরিক ভিন্নমত পোষণ করেন। ইমাম আবূ হানীফা (রহ:) বলেন চুলের এক-চতুর্থাংশ মুড়ানো উচিত। ইমাম মালেক (রহ:) অবশ্য পুরোটুকু নয়তো বেশির ভাগ মুণ্ডন করতে বলেন। ইমাম শাফেঈ (রহ:) তিনটি চুল-ই যথেষ্ট বলে রায় দেন। কেউ টেকো হলে তাঁকে তাঁর মাথার ওপরে ক্ষুর চালাতে হবে। তবে ইমাম আবূ হানীফা (রহ:) এই রকম করাকে মোস্তাহাব নয় বলে অভিমত ব্যক্ত করেন।\n\nক্বুরবানী: ক্বুরবানী করা মোস্তাহাব। ক্বুরবানীর পশুগুলোকে চিহ্নিত করাও মোস্তাহাব। উট বা গরু/মোষ হলে সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতানুসারে কুঁজের ডান দিকে তা করতে হবে। ইমাম মালেক (রহ:) অবশ্য বাম দিকে করার কথা বলেন; অপর দিকে ইমাম আবূ হানীফা (রহ:) পশু চিহ্নিত করার পুরো ব্যাপারটিকেই অবৈধ বলে রায় দেন। ইমামবৃন্দ (রহ:) ক্বুরবানীর উট চন্দনফুলমাল্য দ্বারা আবৃত করাকে মোস্তাহাব বলেন; আর ইমাম আহমদ (রহ:) ছাড়া বাকি সবাই ভেড়া/দুম্বার ক্ষেত্রেও তা প্রযোজ্য বলে অভিমত প্রকাশ করেন। ইমাম আহমদ (রহ:) অবশ্য ভেড়াকে ফুলমাল্য পরানো মোস্তাহাব নয় বলে রায় দেন। কারো ক্বুরবানী সুন্নাত হলে ওই পশু তাঁরই মালিকানাধীন থাকে, যতোক্ষণ না তিনি তা ক্বুরবানী করেন। সেটা যদি কোনো মানতের ভিত্তিতে হয়ে থাকে, তাহলে তিনি আর মালিক থাকেন না, বরঞ্চ গরিব-দুঃস্থ মানুষের মালিকানাধীন হয়ে যায়; এমতাবস্থায় তিনজন ইমামের দৃষ্টিতে তিনি তা বিক্রিও করতে পারেন না, ব্যতিক্রম শুধু ইমাম আবূ হানীফা (রহ:) যিনি বলেন ক্বুরবানীকারী তা বিক্রি বা বিনিময় করতে পারবেন। তিনি সেটার অতিরিক্ত দুধ পান করতে পারবেন, যদিও ইমাম আবূ হানীফা (রহ:) এই কাজকে জায়েয নয় বলে রায় দেন। কাফফারা হিসেবে বাধ্যতামূলক হওয়া ক্বুরবানীর পশুর গোশ্ত তিনি খেতে পারবেন না। ইমাম আবূ হানীফা (রহ:) অবশ্য বলেন ‘ক্বিরা’ন’ ও ‘তামাত্তু’ শ্রেণিতে ক্বুরবানী হওয়া পশুর গোশ্ত তিনি খেতে পারবেন; আর ইমাম মালেক (রহ:) বলেন সেগুলোর সবগুলো হতেই তিনি খেতে পারবেন – ব্যতিক্রম শুধু শিকারের কাফফারা ও আঘাতের ফিদিয়াস্বরূপ ক্বুরবানীকৃত পশুর গোশ্ত। ইমামবৃন্দের কাছে রাতে ক্বুরবানী করা অপছন্দনীয় (মকরূহ), আর ইমাম মালেক (রহ:) এটাকে না-জায়েয বলেন। উমরাহ’তে ক্বুরবানীর সেরা স্থান হলো মারওয়া এবং হজ্জ্বের ক্ষেত্রে তা মিনায়। ইমাম মালেক (রহ:) অভিমত ব্যক্ত করেন যে উমরাহ পালনকারী কারো জন্যে কেবল মারওয়ায় পশু ক্বুরবানী করতে হবে, আর হজ্জ্ব পালনকারীর জন্যে তা মিনায় করতে হবে।\n\nতওয়া’ফ আল-এফাদা: ইমামমণ্ডলীর ঐকমত্য অনুসারে ‘তওয়া’ফ আল-এফাদা’ হচ্ছে হজ্জ্বের একটি স্তম্ভ। এর আরম্ভের সময় ক্বুরবানীর দিনটির আগের মধ্যরাত হতে। আর সেরা সময় ক্বুরবানী দিবসের মধ্যভাগ (অর্থাৎ, মধ্যদিবস)। ইমাম আবূ হানীফা (রহ:) বলেন এর সময়সীমার আরম্ভ ক্বুরবানী দিবসের ভোরে এবং শেষ হয় তাশরীক্ব দিবসগুলোর দ্বিতীয় দিনটিতে। কেউ এটাকে তৃতীয় দিবস পর্যন্ত বিলম্বিত করলে তাকে কোরবানী পরিশোধ করতে হবে।\n\nজামরা’গুলোতে কঙ্কর নিক্ষেপ: হজ্জ্বের বাধ্যতামূলক অংশগুলোর একটি হচ্ছে তাশরীক্ব দিবসগুলোর মধ্যভাগের (মানে দুপুর ১২ টার) পরে তিনটি জামরা’তে কঙ্কর নিক্ষেপ। প্রতিটির ক্ষেত্রেই সাতটি করে কঙ্কর নিক্ষেপ করতে হবে। প্রথম যেখানে তা নিক্ষেপ করতে হবে, তা হলো খায়ফ মসজিদের সবচেয়ে কাছের জামরা’টিতে। এরপর মধ্যখানের জামরা’তে এবং সবশেষে ‘জামরা আল-আক্বাবা’তে। ইমাম আবূ হানীফা (রহ:)-এর দৃষ্টিতে কেউ এই ক্রমের উল্টোটি করলে তাঁর উচিত আবার কঙ্কর নিক্ষেপ করা; তবে তিনি তা না করলে তাঁর প্রতি কোনো ক্বুরবানী পরিশোধের বাধ্যবাধকতা নেই।\n\n’নির্ধারণকৃত দিবসগুলো’: সর্ব-ইমাম শাফেঈ (রহ:) ও আহমদ ইবনে হাম্বল (রহ:)-এর মতানুসারে, আল-ক্বুরআনে উল্লেখিত ‘নির্ধারণকৃত দিবসগুলো’ হলো ‘তাশরীক্ব’-এর দিনগুলো এবং ’জ্ঞাত দিবসগুলো’ হলো যিলহজ্জ্ব মাসের প্রথম দশ দিন। ইমাম মালেক (রহ:) অবশ্য বলেন সেগুলো ক্বুরবানীর তিন দিন এবং তৎপরবর্তী দুই দিন। তবে ইমাম আবূ হানীফা (রহ:)-এর দৃষ্টিতে সেগুলো হলো ‘আরাফাত দিবস এবং তাশরীক্বের দিনগুলোর প্রথমটি।\n\nবিদায়ী তওয়া’ফ: ফুক্বাহা’মণ্ডলীর সিদ্ধা্ন্ত অনুযায়ী বিদায়ী তাওয়া’ফ হচ্ছে হজ্জ্বের একটি বাধ্যতামূলক অংশ। এর ব্যতিক্রম শুধু যাঁরা (সেখানে) থেকে যান। ইমাম আবূ হানীফা (রহ:) অবশ্য বলেন (সেখানে) থেকে যাওয়ার দরুন এটা নাকচ হয় না।"},{"1":"হজ্জ্ব সম্পন্নকরণে বাধাগ্রস্ত হওয়া","2":"হজ্জ্ব সম্পন্নকরণে বাধাগ্রস্ত হওয়া\n\nদুশমন কর্তৃক বাধা: কেউ যদি আরাফাতের ময়দানে দণ্ডায়মান হওয়া, তাওয়া’ফ বা সাঈ করা হতে কোনো দুশমন কর্তৃক বাধাগ্রস্ত হন, অথচ তাঁর সামনে ওইসব স্থানে পৌঁছুনোর অন্য রাস্তা খোলা থাকে, তাহলে তা কাছে হোক বা দূরে, তাঁর সেই রাস্তা নেয়া বাঞ্ছনীয়; আর এহরা’ম বাঁধা অবস্থা থেকে তাঁর বেরোনো উচিত নয়। ওই রাস্তা নিতে যেয়ে যদি তিনি (সময় মতো) হজ্জ্বে পৌছুতে না পারেন, কিংবা ওই রকম বিকল্প রাস্তা যদি আদৌ না থাকে, তাহলে উমরাহ’র পরে তাঁর এহরা’ম অবস্থা হতে বেরিয়ে আসা উচিত।\n\nঅসুখ-বিসুখ: কেউ অসুস্থতার দরুন বাধাগ্রস্ত হলে শাফেঈ মাযহাবের সবচেয়ে নির্ভরযোগ্য সিদ্ধান্ত হলো, তিনি যদি এটা শর্তারোপ করে থাকেন যে তিনি (এরকম পরিস্থিতিতে) এহরা’ম ত্যাগ করতে পারবেন, তাহলে তিনি তা করতে পারবেন। তবে সর্ব-ইমাম মালেক (রহ:) ও আহমদ ইবনে হাম্বল (রহ:) অভিমত ব্যক্ত করেন যে অসুস্থতার কারণে তিনি তা পারবেন না। অপর দিকে ইমাম আবূ হানীফা (রহ:) রায় দেন যে তিনি তা আলবৎ পারবেন।\n\nস্বামীর অনুমতি কি জরুরি: সর্ব-ইমাম আবূ হানীফা (রহ:), মালেক (রহ:) ও আহমদ ইবনে হাম্বল (রহ:)-এর দৃষ্টিতে কোনো মহিলা তাঁর স্বামীর অনুমতি ছাড়াই হজ্জ্বের জন্যে এহরা’ম বাঁধতে পারবেন। তবে ইমাম শাফেঈ (রহ:)-এর এতদসংক্রান্ত পৃথক পৃথক সিদ্ধান্ত রয়েছে। এগুলোর মধ্যে সবচেয়ে নির্ভরযোগ্যটি হলো, তিনি এর অনুমতি দেন না। স্বামী কি তাঁর স্ত্রীকে এহরা’ম ত্যাগে বাধ্য করতে পারেন? – এই প্রশ্নের উত্তরে ইমাম শাফেঈ (রহ:)-এর দুটি অভিমত; সবচেয়ে স্পষ্ট দৃষ্টিভঙ্গি অনুযায়ী স্বামী তা করতে পারেন। তবে সর্ব-ইমাম আবূ হানীফা (রহ:) ও মালেক (রহ:) বলেন স্বামী তা করতে পারেন না।"},{"1":"সপ্তম অধ্যায়: হাজ্বী নন এমন ব্যক্তিদের কুরবানী","2":""},{"1":"হাজ্বী নন এমন ব্যক্তিদের কুরবানী","2":"সপ্তম অধ্যায়: হাজ্বী নন এমন ব্যক্তিদের কুরবানী\n\nইমামমণ্ডলীর ঐকমত্যের ভিত্তিতে এটা শরীয়তে আদিষ্ট একটা বিষয় বলে সাব্যস্ত। তবে এটা সুন্নাত না ওয়াজিব/বাধ্যতামূলক, সে ব্যাপারে তাঁরা পারস্পরিক ভিন্নমত পোষণ করেন। সর্ব-ইমাম মালেক (রহ:), শাফেঈ (রহ:), আহমদ ইবনে হাম্বল (রহ:) ও হানাফী মাযহাবের অন্তর্ভুক্ত ইমামবৃন্দ বলেন এটা সুন্নাহ হিসেবে সুনিশ্চিত। অবশ্য ইমাম আবূ হানীফা (রহ:) বলেন শহরে বসবাসকারী নাগরিকদের জন্যে এটা বাধ্যতামূলক। এটা বাধ্যতামূলক কি না তা নির্ধারণের সময়ে যাকাতের নিসা’বকে বিবেচনায় নিতে হয়। ইমাম শাফেঈ (রহ:) বলেন ক্বুরবানীর দিন সূর্যোদয়ের পরে ঈদের নামায ও দুই খুতবা’র জন্যে যথেষ্ট সময় হাতে রাখার পর এই ক্বুরবানীর সময় নির্ধারিত হবে; এর মধ্যে ইমাম সাহেব ঈদের নামায ও খুতবাগুলো সম্পন্ন করুন বা না-ই করুন, তাতে কিছু আসবে যাবে না। তবে সর্ব-ইমাম আবূ হানীফা (রহ:), মালেক (রহ:) ও আহমদ (রহ:) ব্যক্ত করেন যে ক্বুরবানীর বৈধতার জন্যে পূর্বশর্তগুলোর একটি হলো ইমাম সাহেবকে নামায ও খুতবাগুলো সম্পন্ন করতে হবে; অবশ্য ইমাম আবূ হানীফা (রহ:) চাষাবাদের এলাকায় অবস্থানকারী মানুষদেরকে ফজরের ওয়াক্তে ক্বুরবানী করার অনুমতি দেন। ইমাম শাফেঈ (রহ:) বলেন এর শেষ সময় হলো তাশরীক্বের দিনগুলোর শেষটির সূর্যাস্ত পর্যন্ত। সর্ব-ইমাম আবূ হানীফা (রহ:) ও মালেক (রহ:) অবশ্য তাশরীক্বের দ্বিতীয় দিনে এর শেষ সময় বলে রায় দেন। ক্বুরবানী বাধ্যতামূলক হলে তাশরীক্বের দিনগুলোর সমাপ্তিতে তা বাতিল হবে না। সকল ইমাম-ই এমতাবস্থায় ক্বুরবানী করতে হবে বলে রায় দেন, ব্যতিক্রম কেবল ইমাম আবূ হানীফা (রহ:) যিনি এটাকে বাতিল বলে সাব্যস্ত করেন।\n\nচুল ও নখ না কাটা: যিলহজ্জ্ব মাসের প্রথম দশ দিনের সময়কালে ক্বুরবানীর নিয়্যত গ্রহণকারী কারো জন্যে সর্ব-ইমাম মালেক (রহ:) ও শাফেঈ (রহ:) সিদ্ধান্ত দেন যে তিনি ক্বুরবানী না করা পর্যন্ত নিজের চুল ও নখ কাটতে পারবেন না। তিনি তা করলে সেটা মকরূহ তথা অপছন্দনীয় হবে। ইমাম আবূ হানীফা (রহ:) অবশ্য বলেন এটা জায়েয (অনুমতিপ্রাপ্ত) এবং এটাকে মোস্তাহাব (প্রশংসনীয়) বা মকরূহ (অপছন্দনীয়) কোনোটাই বলা হয়নি। পক্ষান্তরে, ইমাম আহমদ ইবনে হাম্বল (রহ:) এটাকে অবৈধ বলে রায় দেন।\n\n(ক্বুরবানীর জন্যে) গ্রহণযোগ্য পশু: কেউ ক্বুরবানীর জন্যে কোনো নির্দিষ্ট পশুতে সীমাবদ্ধ থাকলে এবং ওই পশু স্বাস্থ্যবান হওয়ার পর কোনো ত্রুটি দেখা দিলে ইমামবৃন্দের দৃষ্টিতে তা ক্বুরবানীর ক্ষেত্রে কোনো বাধা হয়ে দাঁড়াবে না; এর ব্যতিক্রম শুধু ইমাম আবূ হানীফা (রহ:) যিনি এটাকে প্রতিবন্ধকতা বলে রায় দেন। তবে সামান্য অসুস্থ পশুর ক্ষেত্রে অনুমতি বহাল থাকবে। গোশ্ত মারাত্মক জরাক্রান্ত কিংবা স্পষ্ট খোস পাঁচড়া দৃশ্যমান হয়েছে এমন গবাদি পশুর বেলায় তা ক্বুরবানীর অযোগ্য বলে বিবেচিত হবে। অন্ধ বা একটি চোখবিশিষ্ট পশুও গ্রহণযোগ্য হবে না। একটি শিংবিশ্ষ্টি পশু মকরূহ, আর ইমাম আহমদ ইবনে হাম্বল (রহ:) সেটাকে অগ্রহণযোগ্য বলে রায় দেন। অপর দিকে, সর্ব-ইমাম মালেক (রহ:) ও শাফেঈ (রহ:) বলেন লেংড়া পশু গ্রহণযোগ্য নয়; তবে ইমাম আবূ হানীফা (রহ:) তাকে গ্রহণযোগ্য বলেন। ইমামবৃন্দ একমত হন যে কানের অংশবিশেষ কাটা পশু গ্রহণযোগ্য নয়, আর যেসব পশুর লেজ কাটা হওয়ার কারণে গোশ্তের কিছু অংশ নেই, সেগুলোও গ্রহণযোগ্য হবে না [বি:দ্র: এটা ভেড়ার একটা প্রজাতির ক্ষেত্রে প্রযোজ্য, যেগুলোর লেজে গোশ্ত থাকে এবং তা খাওয়া হয়]। সামান্য একটু অংশও যদি কাটা হয়, তাহলে শাফেঈ মাযহাবের সবচেয়ে নির্ভরযোগ্য সিদ্ধান্ত হলো তা ক্বুরবানী করা নিষিদ্ধ। পরবর্তীকালের শাফেঈ ইমামবৃন্দ অবশ্য এটাকে জায়েয বলে রায় দেন। সর্ব-ইমাম আবূ হানীফা (রহ:) ও মালেক (রহ:) বলেন ন্যূনতম অংশ কাটা পড়লে তা ক্বুরবানী করা জায়েয, কিন্তু বড় অংশ হলে তা না-জায়েয়। ইমাম আহমদ (রহ:) এটাকে এক-তৃতীয়াংশ গোশ্ত হিসেবে চিহ্নিত করেন।\n\nক্বুরবানীর দায়িত্ব অন্য কাউকে অর্পণ: পশু ক্বুরবানীর জন্যে প্রতিনিধি নিয়োগ করার অনুমতি আছে, আর ওই প্রতিনিধি একজন জিম্মি-ও হতে পারেন; যদিও জিম্মির ব্যাপারটি তিনজন ইমাম অপছন্দ করেন (মকরূহ)। ইমাম মালেক (রহ:) জিম্মিকে দায়িত্ব অর্পণ করাটা অনুমতিপ্রাপ্ত নয় বলে রায় দেন (না-জায়েয)। [বি:দ্র: জিম্মি হলেন জান-মালের নিরাপত্তাসহ মুসলিম রাষ্ট্রে বসবাসরত অমুসলিম]\n\nআল্লাহর নাম উল্লেখ: পশু ক্বুরবানী ও অন্যান্য বিষয়েও আল্লাহর পবিত্র নাম উল্লেখ করা মোস্তাহাব (প্রশংসনীয়)। কেউ তা বাদ দিলে এবং ইমাম আবূ হানীফা (রহ:)-এর মতে তা ইচ্ছাকৃত হলে ক্বুরবানীকৃত পশুর গোশ্ত না খাওয়াই উত্তম। তবে ক্বুরবানীদাতা ভুলে গিয়ে থাকলে মাংস খাওয়া যেতে পারে। ইমাম মালেক (রহ:) বলেন ইচ্ছাকৃতভাবে আল্লাহর নাম উল্লেখ করা বাদ দিলে গোশ্ত খাওয়ার অনুমতি নেই; আর ভুলে যাওয়ার ক্ষেত্রে তাঁর দুটি সিদ্ধান্ত বিরাজমান। (তাঁর) তৃতীয় আরেকটি দৃষ্টিভঙ্গি হলো, ইচ্ছাকৃত হোক বা বিস্মৃতি-ই হোক, ওই গোশ্ত খাওয়া একদম বৈধ। ইমাম শাফেঈ (রহ:)-এর মতানুসারে কেউ ভুলে গেলে কোনো পার্থক্য হবে না (মানে অনুমতিপ্রাপ্ত)। ইমাম আহমদ ইবনে হাম্বল (রহ:) অবশ্য বলেন ইচ্ছাকৃতভাবে আল্লাহর পবিত্র নাম উল্লেখ না করলে ক্বুরবানীকৃত পশুর মাংস খাওয়া জায়েয নেই; আর ভুলে গিয়ে থাকলে তাঁর দুটি সিদ্ধান্ত বিরাজমান। পশু ক্বুরবানীর সময় প্রিয়নবী (দ:)-এর প্রতি সালাওয়াৎ পাঠ করা ইমাম শাফেঈ (রহ:)-এর দৃষ্টিতে মোস্তাহাব। তবে সর্ব-ইমাম আবূ হানীফা (রহ:) ও মালেক (রহ:)-এর মতে তা মকরূহ/অপছন্দনীয়। ইমাম আহমদ (রহ:) অবশ্য অভিমত ব্যক্ত করেন যে কোনো নির্দিষ্ট দুআ পাঠের বাধ্যবাধকতা নেই; তবে “হে আল্লাহ, এটা আপনার কাছ থেকে এবং আপনারই প্রতি (ক্বুরবানীকৃত); অতএব, আমা হতে এটা ক্ববূল/গ্রহণ করুন” – এ জাতীয় দুআ পাঠ করা যেতে পারে।\n\nগোশ্ত ভক্ষণ: ক্বুরবানী যদি হয় সুন্নাত, তবে কিয়দংশ খাওয়া মোস্তাহাব/প্রশংসনীয়। কেউ কেউ এটাকে বাধ্যতামূলক বলেছেন। ইমাম শাফেঈ (রহ:) বলেন সর্বোত্তম হলো এক-তৃতীয়াংশ খাওয়া, এক-তৃতীয়াংশ উপহারস্বরূপ বিতরণ করা এবং বাকি এক-তৃতীয়াংশ দান-সদকাহ করা। এটা যদি হয় কোনো নজর/মানতের সূত্রে, তাহলে মানতকারীর পক্ষে কোনো অংশ খাওয়াই উচিত হবে না। মানত হোক বা সুন্নাত হিসেবেই হোক, ক্বুরবানীর মাংস কিংবা চামড়া বিক্রি করার অনুমতি নেই।\n\nক্বুরবানীর জন্যে সেরা পশু: ক্বুরবানীর ক্ষেত্রে উট সেরা, এরপর গরু-মোষ, অতঃপর ভেড়া/ছাগল। ইমাম মালেক (রহ:) অভিমত ব্যক্ত করেন যে সেরা ছাগল/ভেড়া, এরপর গরু/মোষ, এরও পরে উট। একটি উট সাতজন মানুষের মধ্যে ভাগ হতে পারে, অপর দিকে গরু ও ভেড়া প্রতিটির ক্ষেত্রে একজন মানুষেরই ভাগে পড়ে। সাতজন একটি উটের অংশীদার হতে পারেন, চাই তাঁরা হোন একই পরিবারের, কিংবা আলাদা আলাদা পরিবারের। ইমাম মালেক (রহ:) বলেন ক্বুরবানী সুন্নাত হিসেবে হলে এবং সাতজন একই পরিবারের হলেও তা জায়েয/অনুমতিপ্রাপ্ত হবে।\n\n’আক্বীক্বা: সর্ব-ইমাম মালেক (রহ:) ও শাফেঈ (রহ:)-এর দৃষ্টিতে আক্বীক্বা সুন্নাত। ইমাম আবূ হানীফা (রহ:) অবশ্য বলেন এটা জায়েয, তবে সুন্নাহ হিসেবে মোস্তাহাব নয়। ইমাম আহমদ (রহ:)-এর এ ক্ষেত্রে দুটি দৃষ্টিভঙ্গি যার সবচেয়ে নির্ভরযোগ্যটি হলো, এটা সুন্নাত; তাঁর অপর সিদ্ধান্তটি একে বাধ্যতামূলক হিসেবে সাব্যস্ত করে। এতে অন্তর্ভুক্ত পুত্র সন্তানের জন্যে দুটি ভেড়া/ছাগল এবং কন্যার জন্যে একটি। সন্তান জন্মের সপ্তম দিবসে আক্বীক্বাহ করা উচিত (বলে ইমামবৃন্দ রায় দেন)।"},{"1":"অষ্টম অধ্যায়: নযর-মানত","2":""},{"1":"নযর-মানত","2":"অষ্টম অধ্যায়: নযর-মানত\n\nনযর বা মানত হচ্ছে (নির্দিষ্ট) কোনো এবাদত/উপাসনা পালনের অঙ্গীকার এবং এটা বাধ্যতামূলক বিষয়। যদি তা অবাধ্যতার প্রতিশ্রুতি হয়, তাহলে তা পালন করার কোনো অনুমতি-ই নেই; আর ইমামবৃন্দ এর জন্যে কাফফা’রা (প্রায়শ্চিত্ত) করা বাধ্যতামূলক কি না, সে ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:), মা’লেক (রহ:) ও শা’ফেঈ (রহ:) মানত পুরো না করার জন্যে কোনো কাফফা‘রা নেই বলে রায় দেন। তবে ইমাম আহমদ ইবনে হাম্বল (রহ:)-এর এক্ষেত্রে দুটি অভিমত বিদ্যমান, যার একটি হলো ওই নযরটি বাধ্যতামূলক কিন্তু তা পালনে কারোরই অনুমতি নেই, অার তাই কাফফা’রা এক্ষেত্রে বাধ্যতামূলক হবে। কোনো অবৈধ কিছুর জন্যে নযর/মানত করা বৈধ নয়, যেমন ঈদের দিনে রোযা রাখা বা (মহিলাদের) মাসিক স্রাবের সময় রোযা রাখা ইত্যাদি। কেউ নিজের পুত্রকে ক্বুরবানী করার মানত করলে ইমাম শাফেঈ (রহ:)-এর দৃষ্টিতে তাতে কোনো কিছুই তাঁর প্রতি বাধ্যতামূলক হবে না। সর্ব-ইমাম আবূ হানীফা (রহ:) ও মা’লেক (রহ:) অবশ্য বলেন তাঁর জন্যে একটি ভেড়া/দুম্বা ক্বুরবানী করা বাধ্যতামূলক হবে। ইমাম আহমদ (রহ:)-এর দৃষ্টিভঙ্গি এব্যাপারে দুটো: একটিতে ভেড়া ক্বুরবানী করতে হবে, অপরটিতে মানতের জন্যে কাফফা’রা দিতে হবে বলে তিনি রায় দেন। পক্ষান্তরে, মানতকারী যদি আত্মহত্যার শপথ নেন, তাহলে তিনজন ইমাম তাঁর প্রতি কোনো কিছু করা বাধ্যতামূলক নয় বলে অভিমত ব্যক্ত করেন; ইমাম আহমদ ইবনে হাম্বল (রহ:) অবশ্য এক্ষেত্রেও দুটি অভিমত ব্যক্ত করেন, যার প্রথমটি হলো তাঁকে একটি মদ্দা ভেড়া ক্বুরবানী করতে হবে, আর দ্বিতীয়টি তাঁকে কাফফারা করতে আদেশ করে।\n\nসাধারণ নযর/মানত: কেউ সাধারণ কোনো নযর/মানত করলে সর্ব-ইমাম অাবূ হানীফা (রহ:), মা’লেক (রহ:) ও আহমদ (রহ:)-এর দৃষ্টিতে তা বৈধ; আর যদি তিনি তা পুরো না করেন, তাহলে তাঁকে কাফফা’রা দিতে হবে বলে ওই ইমামবৃন্দ রায় দেন। তবে ইমাম শা’ফেঈ (রহ:)-এর এক্ষেত্রে সিদ্ধান্ত দুটি: একটি অন্যান্য ইমামদের অনুরূপ, আর দ্বিতীয়টি ব্যক্ত করে যে ওই মানত বৈধ হবে না যতোক্ষণ পর্যন্ত না তা প্রকৃতপক্ষে কোনো কিছুর সাথে সংযুক্ত হবে।\n\nযুক্তিতর্কের সময় মানত: কেউ যুক্তিতর্কের সময় কোনো এবাদত পালনের মানত করলে, যেমন এরকম বল্লে, “আমি যদি অমুকের সাথে আর (কখনো) কথা বলি, তাহলে আমি আল্লাহর কাছে একটি রোযা পালন বা দান-সাদকাহ করতে দায়বদ্ধ থাকবো,” তাহলে শাফেঈ মাযহাবের সবচেয়ে নির্ভরযোগ্য সিদ্ধান্ত হলো তিনি কাফফারা ও যা বলেছেন তা পালনের মধ্য থেকে যে কোনো একটিকে বেছে নিতে পারবেন। তবে ইমাম আবূ হানীফা (রহ:) বলেন তাঁকে প্রতিটি ক্ষেত্রেই তাঁর ওয়াদাকৃত মানত পুরো করতে হবে এবং তিনি কাফফারা করারও অনুমতিপ্রাপ্ত নন; অবশ্য ইমাম সাহেবের (রহ:) আরেকটি সিদ্ধান্ত হলো কাফফা’রা করা যাবে। ইমাম মা’লেক (রহ:) অভিমত ব্যক্ত করেন যে মানতকারী কাফফারা দিতে পারেন; তিনি আবার এ-ও বলেন যে মানতকারীকে তাঁর নযর পুরো করতেই হবে।\n\nহজ্জ্ব পালনের মানত: কেউ হজ্জ্ব পালনের নযর করলে তাঁকে তা পুরো করতেই হবে এবং এছাড়া অন্য কিছুর অনুমতি তাঁর নেই বলে রায় দেন সর্ব-ইমাম আবূ হানীফা (রহ:) ও মালেক (রহ:)। ইমাম শাফেঈ (রহ:)-এর অবশ্য এক্ষেত্রে দুটি অভিমত, যার মধ্যে অধিকতর নির্ভরযোগ্যটি ব্যক্ত করে যে মানতটি পুরো করতেই হবে; অপর দিকে দ্বিতীয়টি কাফফারা ও মানত পুরো করার মধ্য হতে কোনো একটিকে বেছে নেয়ার পক্ষে রায় দেয়। ইমাম আহমদ ইবনে হাম্বল (রহ:)-এরও এ ব্যাপারে দুটি সিদ্ধান্ত।\n\nআপন সম্পদ দান করার মানত: কেউ নিজের অর্থকড়ি দান-সদকাহ করার মানত করলে ইমাম শাফেঈ (রহ:)’র দৃষ্টিতে তাঁকে তাঁর সমস্ত ধনসম্পদ-ই দান করতে হবে। হানাফী ইমামবৃন্দ অবশ্য বলেন তাঁর যাকাতযোগ্য এক-তৃতীয়াংশ সম্পদ-সম্পত্তি দান করা মোস্তাহাব (প্রশংসনীয়); আর তাঁদের আরেকটি সিদ্ধান্ত অনুযায়ী পুরোটুকু সম্পদ-ই দান করা বাঞ্ছনীয়। ইমাম মালেক (রহ:) বলেন ওই ব্যক্তির এক-তৃতীয়াংশ সম্পদ দান করা উচিত। এক্ষেত্রে ইমাম আহমদের (রহ:) দুটি রায়: একটিতে এক-তৃতীয়াংশ সম্পদ দান করার কথা বলা হয়েছে; আর অপরটিতে ওই ব্যক্তির দ্বারা উদ্দেশ্যকৃত সম্পত্তি দানের পক্ষে সিদ্ধান্ত দেয়া হয়েছে।\n\nমসজিদে হারামে নামায পড়ার মানত: কেউ মসজিদে হারামে নামায পড়ার নজর/মানত করলে তাঁকে অবশ্যই তা পালন করতে হবে। সর্ব-ইমাম মালেক (রহ:) ও আহমদের (রহ:) দৃষ্টিতে মদীনা মোনাওয়ারা ও আল-আক্বসা মসজিদগুলোর বেলায়ও একই রায় বহাল থাকবে, আর এটা ইমাম শাফেঈ (রহ:)’রও সবচেয়ে নির্ভরযোগ্য মত। তবে ইমাম আবূ হানীফা (রহ:) বলেন কোনো নির্দিষ্ট মসজিদে নামায পড়ার মানত কেউ করতে পারেন না।\n\nনির্দিষ্ট দিনে রোযা রাখার মানত: (ইমামবৃন্দ একমত যে) কেউ কোনো নির্দিষ্ট দিনে রোযা রাখার মানত করার পরে কোনো কারণে তাঁর নজর ভঙ্গ করলে তাঁকে তিনটি রোযা দ্বারা কাফফারা করতে হবে; তবে ইমাম মালেক (রহ:) অভিমত ব্যক্ত করেন যে অসুস্থতার কারণে মানত ভঙ্গ হলে কাফফারার প্রয়োজন নেই। ওই ব্যক্তি যদি দশ দিন রোযা রাখার মানত করেন, তাহলে তিনি তা ধারাবাহিকভাবে অথবা আলাদা আলাদাভাবে পুরো করতে পারেন (বলে ইমামমণ্ডলী রায় দেন)।\n\nমসজিদুল হারামে গমনের মানত: কেউ মসজিদুল হারামে গমনের নজর করলে কিন্তু সেখানে হজ্জ্ব বা উমরাহ করার নিয়্যত না থাকলে অথবা সেখানে হেঁটে যাবার মানত করলে সর্ব-ইমাম মালেক (রহ:) ও আহমদ (রহ:)-এর সর্বজনবিদিত রায় হলো, হজ্জ্ব বা উমরাহ করার কিংবা নিজ বাড়ি থেকে হেঁটে যাবার নিয়্যত করতে ওই ব্যক্তি বাধ্য। তবে ইমাম আবূ হানীফা (রহ:) বলেন তাঁর হেঁটে যাওয়াটা বাধ্যতামূলক নয়, যদি না তিনি মানত করে থাকেন। মদীনা বা অাল-আক্বসায় হেঁটে যাবার নজর সম্পর্কে ইমাম শাফেঈ (রহ:)’র দুটি রায়, যার মধ্যে সবচেয়ে নির্ভরযোগ্যটি একে বাধ্যবাধকতা বলে না; ঠিক যেমনটি ইমাম আবূ হানীফা (রহ:)’রও সিদ্ধান্ত। তবে ইমাম শাফেঈ (রহ:)’র দ্বিতীয় সিদ্ধান্তটি একে বাধ্যতামূলক বলে, যেমনটি রায় দেন সর্ব-ইমাম মালেক (রহ:) ও আহমদ ইবনে হাম্বল (রহ:)।\n\nজায়েয কোনো কাজের নজর: কেউ স্রেফ জায়েয/মোবাহ কোনো কাজ করার মানত করলে, যেমন – “আল্লাহর কসম, আমি আমার বাড়িতে হেঁটে যাবো” কিংবা “আমার ঘোড়ায় চড়বো” অথবা “আমার বস্ত্র পরিধান করবো,” এমতাবস্থায় সর্ব-ইমাম আবূ হানীফা (রহ:) ও মালেক (রহ:)-এর দৃষ্টিতে ওই ব্যক্তিকে কোনো কিছু (কাফফারাস্বরূপ) পরিশোধ করতে হবে না। ইমাম শাফেঈ (রহ:) অবশ্য বলেন তিনি যা বিবৃত করেছেন তা ব্যতিরেকে অন্য কিছু করলে তাঁকে শপথের কাফফারা পরিশোধ করতে হবে, এমন কী যদি তিনি ওই ধরনের কাজ করতে বাধ্য না-ও থাকেন। ইমাম আহমদ (রহ:) বলেন শপথটি বাধ্যতামূলক, আর তাই তাঁকে তা পালন করার ও কাফফারা দেয়ার মধ্যে যে কোনো একটি বেছে নিতে হবে।"},{"1":"নবম অধ্যায়: হালাল খাদ্য  ","2":""},{"1":"হালাল খাদ্য  ","2":"নবম অধ্যায়: হালাল খাদ্য  \n\nঘোড়া: শাফেঈ মাযহাবের অন্তর্গত ইমামবৃন্দ, ইমাম আহমদ (রহ:) ও পরবর্তীকালের হানাফী ইমামমণ্ডলীর দৃষ্টিতে অশ্বের গোশ্ত খাওয়া বৈধ। তবে ইমাম মালেক (রহ:) একটা রায়ে বলেন এটা খাওয়া মকরূহ/অপছন্দনীয়; আর তাঁর সবচেয়ে নির্ভরযোগ্য মতানুযায়ী এর গোশ্ত খাওয়া অবৈধ। ইমাম অাবূ হানীফা (রহ:)-ও একে অবৈধ বলেন। তিনজন ইমামের অভিমত অনুসারে খচ্চর ও গৃহপালিত গাধার গো্শ্ত অবৈধ; পক্ষান্তরে ইমাম মালেক (রহ:) ভিন্নমত পোষণ করেন এই মর্মে যে, হয় তা ভীষণ অপছন্দনীয়, নয়তো নিষিদ্ধ।\n\nপাখি: সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:) ঐকমত্য পোষণ করেন যে বাজপাখি, ঈগল ইত্যাদির মতো নখরবিশিষ্ট সকল পাখির গোশ্ত খাওয়া অবৈধ। এর পাশাপাশি নখরবিহীন শকূন, কাক ইত্যাদি পাখি যেগুলো মৃতদেহ ভক্ষণ করে, সেগুলো খাওয়াও অবৈধ। তবে ইমাম মালেক (রহ:) পুরোপুরিভাবে এগুলো খাওয়ার অনুমতি দেন। অন্যান্য পাখি খাওয়া অনুমতিপ্রাপ্ত। আবাবিল, কোয়েল, বাদুড়, পেঁচা ও ময়ূর জাতীয় যেসব পাখিকে হত্যা করা নিষেধ, সেগুলো খাওয়ার ব্যাপারে কোনো অপছন্দ না থাকার (বেলায় ইমামবৃন্দের) রায়টি প্রসিদ্ধ; ব্যতিক্রম শুধু ইমাম শাফেঈ (রহ:) যিনি এগুলোকে অবৈধ বিবেচনা করেন।\n\nনখরবিশিষ্ট জন্তু-জানোয়ার: ইমামবৃন্দ একমত হন যে সিংহ, চিতাবাঘ, বনবিড়াল, নেকড়ে ও বিড়ালের মতো  নখরবিশিষ্ট শিকারী প্রাণি ও হাতির গোশ্ত খাওয়া অবৈধ, ব্যতিক্রম শুধু ইমাম মালেক (রহ:)। তিনি এগুলোর গোশ্তকে অনুমতি দেন বটে, তবে অপছন্দনীয় বিবেচনা করেন। খরগোশের গোশ্ত বৈধ। কিন্তু জিরাফের বেলায় ইমামবৃন্দ বিভিন্ন রায় দিয়েছেন। সর্ব-ইমাম শাফেঈ (রহ:) ও আহমদ ইবনে হাম্বলের (রহ:) দৃষ্টিতে শেয়াল ও হায়েনার গোশ্ত বৈধ, কিন্তু ইমাম মালেক (রহ:) তা অপছন্দনীয় বিবেচনা করেন। ইমাম অাবূ হানীফা (রহ:) অবশ্য এগুলোকে অবৈধ বলে রায় দেন। সর্ব-ইমাম মালেক (রহ:) ও শাফেঈ (রহ:)’র মতানুযায়ী গর্তবাসী ইঁদুর জাতীয় প্রাণি বৈধ হলেও ইমাম আবূ হানীফা (রহ:) এগুলোকে অবৈধ বলে রায় দেন।\n\nঅন্যান্য প্রাণি: তিনজন ইমামের রায়ে ইঁদুরের মতো ক্ষুদ্রাকৃতির মাটিতে চুপিসারে চলা প্রাণির গোশ্ত খাওয়া নিষেধ; আর ইমাম মালেক (রহ:) এগুলোকে অপছন্দনীয় বলেন। তবে পঙ্গপাল যে কোনো ক্ষেত্রেই মৃত অবস্থায় ভক্ষণ করা যায়। ইমাম মালেক (রহ:) অবশ্য বলেন কোনো বোধগম্য কারণ ছাড়া মৃত্যুবরণকারী প্রাণির গোশ্ত খাওয়া উচিত নয়। সর্ব-ইমাম মালেক (রহ:) ও শাফেঈ (রহ:)’র দৃষ্টিতে শজারু বৈধ; পক্ষান্তরে সর্ব-ইমাম আবূ হানীফা (রহ:) ও আহমদ (রহ:) এটাকে অবৈধ বলে রায় দেন। ইমাম মালেক (রহ:) অবশ্য বলেন ছুঁচো জাতীয় লোমশ প্রাণি ও সাপ জবাই করা হলে সেগুলো খাওয়াতে কোনো ক্ষতি নেই। বেজি প্রজাতি সম্পর্কে ইমাম-মণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) এটাকে অবৈধ বলেন, আর এটা ইমাম শাফেঈ (রহ:)’রও সবচেয়ে নির্ভরযোগ্য মত। তবে ইমাম মালেক (রহ:) বলেন এটা অপছন্দনীয়/মকরূহ। ইমাম আবূ হানীফা (রহ:) বনবিড়ালকে অবৈধ বিবেচনা করেন, আর এটা ইমাম শাফেঈ (রহ:)’রও সবচেয়ে নির্ভরযোগ্য অভিমত। ইমাম মালেক (রহ:) অবশ্য এর গোশ্তকে অপছন্দনীয় বলেন। ইমাম আহমদ (রহ:)-এর এক্ষেত্রে দুটি সিদ্ধান্ত: অনুমতিপ্রাপ্ত ও অবৈধ।\n\nমাছ: ইমামবৃন্দের সর্বসম্মতি অনুসারে মাছ বৈধ। তবে ইমাম আবূ হানীফা (রহ:) বলেন জলজ প্রাণির মধ্যে মাছ-ই একমাত্র ভোজ্য। ইমাম মালেক (রহ:) অবশ্য অভিমত ব্যক্ত করেন যে মাছ ও ঝিনুক/শামুক, কাঁকড়া, ব্যাঙ, ভোঁদর, ডলফিন ইত্যাদিও খাওয়া যায়, তবে তিনি ডলফিনকে মকরূহ বিবেচনা করেন। ইমাম আহমদ (রহ:) বলেন জলজ যে কোনো প্রাণি খাওয়া যেতে পারে, ব্যতিক্রম শুধু কুমির, ব্যাঙ ও তলোয়ার-মাছ; তবে মাছ ছাড়া অন্যান্য প্রাণিকে যথাযথভাবে জবেহ করতে হবে বলে তিনি রায় দেন। শাফেঈ মযহাবের অন্তর্গত ইমামবৃন্দের মাঝে এ ব্যাপারে দ্বিমত বিদ্যমান: কেউ কেউ সমস্ত জলজ প্রাণি খাওয়ার অনুমতি দেন, যেটা সবচেয়ে নির্ভরযোগ্য মত। অন্যদিকে কেউ কেউ স্রেফ মাছ খাওয়ার পক্ষে রায় দেন। আবার কেউ কেউ ভোঁদর, ডলফিন, ও অনুরূপ সেসব প্রাণিকে বাদ দেন, যেগুলো স্থলচর প্রাণির অনুরূপ এবং যেগুলোকে খাওয়া যায় না।\n\nময়লা-আবর্জনা ভক্ষণকারী প্রাণি: তিনজন ইমাম ‘জালা’লা’ তথা প্রাণির বিষ্ঠা ভক্ষণকারী উট, ভেড়া বা মোরগ/মুরগি খাওয়াকে অপছন্দনীয় (মকরূহ) বলে রায় দেন; আর ইমাম আহমদ ইবনে হাম্বল (রহ:) বলেন এগুলোর গোশ্ত, দুধ ও ডিম খাওয়া অবৈধ। যদি এগুলোকে রেখে খাঁটি খাদ্য পরিবেশন করা হয় যতোক্ষণ না গন্ধ দূর হয়ে যায়, এমতাবস্থায় তা বৈধ হবে। বলা হয়েছে যে এর মানে উট ও গরু-মোষের জন্যে ওই সময়সীমা চল্লিশ দিন, ভেড়ার জন্যে সাত দিন এবং মোরগ/মুরগির জন্যে তিন দিন।\n\nপ্রাণির মরদেহ: কেউ ক্ষুধার্ত হওয়ার চাপে পড়ে প্রাণির শব ভক্ষণ করলে তিনি তা করতে পারবেন। ইমাম শাফেঈ (রহ:)’র এ ক্ষেত্রে দুটি সিদ্ধান্ত, যার মধ্যে সবচেয়ে নির্ভরযোগ্যটি হলো এটা করা বাধ্যতামূলক। কেউ কি তা ভরপেট খেতে পারবেন, না স্রেফ বেঁচে থাকার জন্যে পর্যাপ্ত খাবেন? – এই প্রশ্নেও ইমাম শাফেঈ (রহ:)’র দুটি রায়, যার একটিতে বলা হয় উদরপূর্তি না করতে; আর এটা হানাফী মাযহাবেরও রায়। ইমাম শাফেঈ (রহ:)’র দ্বিতীয় মতটি ভরপেট খাওয়ার পক্ষে বলে, যা ইমাম মালেক (রহ:)-এরও রায় এবং ইমাম আহমদ (রহ:)-এরও একটি দৃষ্টিভঙ্গি। ইমাম শাফেঈ (রহ:)’র সবচেয়ে নির্ভরযোগ্য সিদ্ধান্তটি হলো, বৈধ খাদ্য যদি কাছেধারে থাকে, তাহলে টিকে থাকা নিশ্চিত করার জন্যে পর্যাপ্ত খাবার গ্রহণের অনুমতি প্রত্যেকের আছে; কিন্তু যদি বৈধ খাবার হতে কেউ দূরে অবস্থান করেন, তাহলে তিনি উদরপূর্তি করতে পারবেন এবং মৃত জন্তু হতে আরো রসদ সংগ্রহ করতেও পারবেন। কেউ মৃত জন্তুর গোশ্ত ও অনুপস্থিত মালিকের খাদ্য রসদের মধ্যে কোনো একটিকে বেছে নেয়ার ব্যাপারে বাধ্য হলে ইমাম মালেক (রহ:) ও অধিকাংশ শাফেঈ ইমাম এবং কিছু হানাফী ইমামের দৃষ্টিতে ওই অনুপস্থিত মালিকের খাদ্য রসদ গ্রহণ করা তাঁর জন্যে বৈধ হবে। তবে তিনি ওর মূল্য পরিশোধ করতে দায়বদ্ধ থাকবেন। আবার কতিপয় হানাফী ও শাফেঈ ইমাম মৃত জন্তুর গোশ্ত খাওয়ার পক্ষে রায় দেন।\n\nচর্বিতে মারা যাওয়া প্রাণি: ঘি ও ভোজ্য তেলের ক্ষেত্রে ওতে যদি কোনো ইঁদুর মারা যায়, তাহলে তা শক্ত হলে ইঁদুরটি যা কিছু স্পর্শ করেছে তা ফেলে দেয়া হবে এবং বাকিটুকু পবিত্র হিসেবে গণ্য হবে, আর তা খাওয়াও যাবে। কিন্তু তা তরল পদার্থ হলে পুরোটুকুই অপবিত্র হয়ে যাবে। অপবিত্র তরল পদার্থ কি পরিশুদ্ধ করা যায়? – এ প্রশ্নের জবাবে ইমাম শাফেঈ (রহ:)’র সবচেয়ে নির্ভরযোগ্য সিদ্ধান্ত হলো একে পবিত্র করা অসম্ভব।\n\nইহুদীদের জন্যে নিষিদ্ধ চর্বি: আল্লাহতা’লা ইহুদীদের জন্যে তাদের জবেহকৃত পশুর যে চর্বি নিষিদ্ধ করেছেন, সেগুলো মুসলমানদের জন্যে অপছন্দনীয় কি না সে ব্যাপারে ইমামবৃন্দ পরস্পর পরস্পরের সাথে ভিন্নমত পোষণ করেন। সর্ব-ইমাম আবূ হানীফা (রহ:) ও শাফেঈ (রহ:) তা জায়েয তথা অনুমতিপ্রাপ্ত বলে রায় দেন। তবে ইমাম মালেক (রহ:) হতে দু ধরনের সিদ্ধান্ত বর্ণিত হয়েছে: একটি মকরূহ/অপছন্দনীয় এবং অপরটি নিষেধাজ্ঞা। ইমাম আহমদ (রহ:)-এরও সিদ্ধান্ত এক্ষেত্রে দুটি।\n\nশরাব: তেষ্টা বা ওষুধ হিসেবে কেউ শরাব/মদ্য পান করতে বাধ্য হলে ইমাম আবূ হানীফা (রহ:) তা জায়েয বলেন; ইমাম শাফেঈ (রহ:)’র অবশ্য এ বিষয়ে তিনটি দৃষ্টিভঙ্গি, যার মধ্যে সবচেয়ে নির্ভরয়োগ্যটি হচ্ছে এ কাজ নিষিদ্ধ; দ্বিতীয় রায়টি এ কাজকে অনুমতিপ্রাপ্ত বলে, আর তৃতীয়টি তেষ্টার বেলায় জায়েয কিন্তু ওষুধের বেলায় না-জায়েয বলে সিদ্ধান্ত দেয়।\n\nঅন্যের সম্পত্তি থেকে খাওয়া: কেউ অন্যের পাকা ফলভর্তি দেয়ালবিহীন বাগানের পাশ দিয়ে অতিক্রম করলে সর্ব-ইমাম আবূ হানীফা (রহ:), মালেক (রহ:) ও শাফেঈ (রহ:)’র দৃষ্টিতে তা হতে ফলমূল মালিকের অনুমতি ছাড়া খাওয়া জায়েয নেই; ব্যতিক্রম শুধু অতীব প্রয়োজনের বেলায়। ওই রকম প্রয়োজন দেখা দিলে কেউ তা খেতে পারবেন, কিন্তু তাঁকে সেগুলোর মূল্য পরিশোধ করতে হবে। এই বিষয়ে ইমাম আহমদ (রহ:)-এর দুটি অভিমত: একটিতে জরুরাত/প্রয়োজনীয়তা ও দায়বদ্ধতা ছাড়াই তা খাওয়া জায়েয; অপরটিতে জরুরাতের সময় তা খাওয়া জায়েয এবং তাতে কোনো দায়বদ্ধতা নেই বলা হয়েছে। বাগানের কোনো দেয়াল থাকলে ইমামমণ্ডলীর সর্বসম্মত রায় হলো, তা হতে খাওয়া জায়েয নেই; ব্যতিক্রম শুধু মালিকের অনুমতি সাপেক্ষে হতে পারে।\n\nঅাতিথেয়তা: কোনো মুসলমান যদি কোনো বাজারবিহীন গ্রামের একজন মুসলমানের কাছে প্রয়োজন ছাড়াই আতিথেয়তা চান, তাহলে তিনজন ইমামের মতানুসারে তাঁকে আতিথেয়তা দেয়া বাধ্যতামূলক নয় বটে, কিন্তু মোস্তাহাব/প্রশংসিত; ইমাম আহমদ ইবনে হাম্বল (রহ:) অবশ্য বলেন এটা করা বাধ্যতামূলক। তিনি এর বাধ্যতামূলক সময় একটি রাত বলে বিবেচনা করেন, তবে তিনটি রাত মোস্তাহাব। যদি গ্রামবাসী ওই মুসলমান তা প্রদানে অস্বীকার করেন, তাহলে ইমাম আহমদ (রহ:)-এর দৃষ্টিতে তিনি দেনাবদ্ধ বিবেচিত হবেন।"},{"1":"দশম অধ্যায়: পশু জবাই ও শিকার","2":""},{"1":"পশু জবাই ও শিকার","2":"দশম অধ্যায়: পশু জবাই ও শিকার \n\nচারজন ইমামের সবাই ঐকমত্য পোষণ করেন যে সুস্থমস্তিষ্ক কোনো মুসলমান নর বা নারীরই পশু জবেহ করা উচিত, যিনি তা সুচারুভাবে করতে সক্ষম। তাঁরা আরো একমত হন যে (অন্যান্য) কিতাব/ঐশীগ্রন্থসম্পন্ন মানুষ ছাড়া অবিশ্বাসীদের কৃত পশু জবাই বৈধ নয়। অধিকন্তু, ইমামবৃন্দ সর্বসম্মতভাবে ব্যক্ত করেন যে ওই জবাই পশুর রক্তকে প্রবাহিত করে এমন যে কোনো (ধারালো) বস্তু দ্বারা করা বৈধ; যেমন – ছুরি, তরবারি, কাঁচ, পাথর বা ধারালো অন্য কোনো বস্তু। পশু জবাইয়ের সময় শ্বাসনালী ও অন্ননালী কাটতে হয়। ইমাম শাফেঈ (রহ:)’র মতানুসারে ধমনীগুলো কাটা বাধ্যতামূলক নয়, যদিও তিনি এবং ইমাম আহমদ (রহ:) সেগুলোকে কাটা মোস্তাহাব বা প্রশংসনীয় বলেছেন। ইমাম আবূ হানীফা (রহ:) অবশ্য বলেন শ্বাসনালী, অন্ননালী ও একটি ধমনী কাটা অপরিহার্য; পক্ষান্তরে ইমাম মালেক (রহ:) চারটি ধমনীর সবগুলোই কাটার পক্ষে রায় দেন।\n\nমাথা কেটে ফেলা: পশুর মাথা যদি সম্পূর্ণভাবে কেটে ফেলা হয়, তবে ওই পশুর গোস্ত খাওয়া অবৈধ। কোনো পশুর ঘাড়ের পেছন দিক থেকে কাটা হলে এবং সেটা শ্বাসনালী কাটার আগে মারা না গেলে জবাই করা বৈধ হবে। কিন্তু পশুটি শ্বাসনালী কাটার আগে মারা গেলে সর্ব-ইমাম আবূ হানীফা (রহ:) ও শাফেঈ (রহ:)’র দৃষ্টিতে তা বৈধ হবে না। পশুর জীবন আছে কি না, তা জানার চিহ্ন হচ্ছে শক্তিশালী নড়াচড়া এবং এর সাথে রক্ত প্রবাহিত হওয়া। তবে সর্ব-ইমাম মালেক (রহ:) ও আহমদ ইবনে হাম্বল (রহ:) বলেন এটা মোটেও বৈধ নয়।\n\nজবাইয়ের সময় পশুর অবস্থান: সুন্নাহ অনুযায়ী উটকে পা বাঁধা (দাঁড়ানো) অবস্থায় জবেহ করতে হবে; আর গরু/মোষ ও ছাগল/ভেড়া/দুম্বা জবাই করতে হবে (চিৎ করে) শুইয়ে। গরু বা ভেড়াকে যদি উটের মতো জবাই করা হয় অথবা উটকে গরুর মতো তা করা হয়, তাহলে সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:)-এর দৃষ্টিতে তা বৈধ, যদিও ইমাম অাবূ হানীফা (রহ:)’র কাছে অপছন্দনীয় (মকরূহ)। ইমাম মালেক (রহ:) বলেন জরুরাত ছাড়া এটা করা হলে গোস্ত খাওয়া উচিত হবে না। কতিপয় মালেকী মাযহাবের ইমাম অবশ্য এটাকে (কেবল) অপছন্দনীয় বলেছেন।\n\nগর্ভবতী পশু জবাই: কোনো পশু জবাইয়ের পরে যদি পেটে মৃত ভ্রূণ পাওয়া যায়, তাহলে তিনজন ইমামের সিদ্ধান্ত অনুসারে পশুর গোস্ত খাওয়া যাবে; কিন্তু এর ব্যতিক্রম হলো ইমাম আবূ হানীফা (রহ:)’র রায়।\n\nপ্রশিক্ষিত প্রাণি দ্বারা শিকার: ইমামবৃন্দ ঐকমত্য পোষণ করেন যে কুকুর, চিতাবাঘ, ঈগল ও বাজপাখির মতো প্রশিক্ষিত প্রাণি দ্বারা পশু শিকার করা বৈধ; ব্যতিক্রম শুধু ইমাম আহমদ (রহ:)-এর মতানুসারে কালো কুকুর। তিনজন ইমাম পূর্বশর্ত আরোপ করেন যে শিকারী প্রাণিকে পিছু ধাওয়া করার জন্যে প্রেরণের পরে সেগুলো যেনো শিকারকে ভক্ষণ করা হতে বিরত থাকে এবং ডাকার সাথে সাথে ফিরে আসে। ইমাম মালেক (রহ:) অবশ্য বলেন এটা কোনো পূর্বশর্ত নয়। সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অভিমত ব্যক্ত করেন যে কোনো প্রাণিকে প্রশিক্ষিত বিবেচিত হতে হলে দু দফায় তার প্রশিক্ষণ হওয়া চাই। তবে ইমাম শাফেঈ (রহ:) এটাকে (প্রচলিত) প্রথার ওপর নির্ভরশীল বলে রায় দেন; পক্ষান্তরে ইমাম মালেক (রহ:) একে বিবেচনাতেই নেননি।\n\n’বিসমিল্লাহ’ পাঠ: ইমাম শাফেঈ (রহ:)’র দৃষ্টিতে শিকারী প্রাণিকে শিকারের পেছনে ধাওয়া করতে ছেড়ে দেয়ার সময় ‘বিসমিল্লাহ’ পাঠ করা সুন্নাত। কেউ ইচ্ছাকৃতভাবে পড়া বাদ দিলে তা অবৈধ হবে না। ইমাম আবূ হানীফা (রহ:) অবশ্য এটাকে পূর্বশর্ত হিসেবে চিহ্নিত করেন, তবে তা পাঠ করতে কেউ ভুলে গেলে বৈধ হবে; কিন্তু ইচ্ছাকৃতভাবে কেউ বাদ দিলে অবৈধ হবে। ইমাম মালেক (রহ:)-এর মতে তা যদি ইচ্ছাকৃত হয়, তাহলে বৈধ হবে না; আর যদি বিস্মৃত হয়, তাহলে এক্ষেত্রে তাঁর দুটি দৃষ্টিভঙ্গি। অপর দিকে ইমাম আহমদ ইবনে হাম্বল (রহ:)-এর এতদসংক্রান্ত দৃষ্টিভঙ্গি বিভিন্ন। এগুলোর মধ্যে সবচেয়ে শক্তিশালী মতটি হলো, কেউ তীর/বল্লম (আধুনিক যুগে গুলি) নিক্ষেপ বা শিকারী প্রাণি ছেড়ে দেয়ার সময় ’বিসমিল্লাহ’ পাঠ বাদ দিলে শিকারকৃত পশু/পাখির গোস্ত খাওয়া বৈধ হবে না।\n\nশিকারী প্রাণি দ্বারা শিকার আহত বা নিহত: কোনো শিকারী কুকুর যদি শিকারকে আহত করে ফেলে কিন্তু না মারে, আর যদি শিকারী ব্যক্তি সেটা জীবিত থাকাকালীন তার কাছে পৌঁছে যায় কিন্তু জবাইয়ের আগেই সেটা মারা যায়, তাহলে ইমাম আবূ হানীফা (রহ:) বলেন এটা বৈধ হবে না। শিকারী জন্তুটি শিকারকে নিজের ওজনের ভারে মেরে ফেল্লে সে ক্ষেত্রে ইমাম শাফেঈ (রহ:)’র দুটি অভিমত; একটি এ বিষয়টিকে বৈধ বলে রায় দেয়, যেটা সবচেয়ে নির্ভরযোগ্য এবং যেটা ইমাম মালেক (রহ:)’এরও অভিমত; অপরটি এটাকে অবৈধ বলে অভিমত ব্যক্ত করে, আর এটা হাম্বলী ইমামবৃন্দেরও সিদ্ধান্ত। ইমাম আবূ হানীফা (রহ:)’র এ ব্যাপারে দুটি সিদ্ধান্ত, যার মধ্যে সবচেয়ে নির্ভরযোগ্যটি এটাকে বৈধ বলে রায় দেয়।\n\nশিকারী জন্তু কর্তৃক শিকার ভক্ষণ: কোনো প্রশিক্ষিত কুকুর যদি শিকারের কিয়দংশ খেয়ে ফেলে, তাহলে ইমাম আবূ হানীফা (রহ:)’র দৃষ্টিতে তা বৈধ নয় এবং এর আগে সেটা যা কিছু ধরেছিলো, সেগুলো খাওয়াও তখন উচিত হবে না। তবে ইমাম মালেক (রহ:) এটাকে বৈধ বলে রায় দেন। ইমাম শাফেঈ (রহ:)’র এ ক্ষেত্রে দুটি দৃষ্টিভঙ্গি: একটি বৈধ বলে সিদ্ধান্ত দেয়; আর বেশি নির্ভরযোগ্য অপরটি অবৈধ হিসেবে রায় দেয়। তিনজন ইমামের দৃষ্টিতে শিকারী পাখিকে শিকারী কুকুরের মতোই বিবেচনা করা হবে, তবে ইমাম আবূ হানীফা (রহ:) বলেন শিকারী পাখি যা থেকে খায়, তা বৈধ নয়।\n\nকিছু সময় পরে মৃত অবস্থায় প্রাপ্ত শিকার: কেউ শিকারের দিকে তীর/গুলি ছুঁড়লে কিংবা সেটার পেছনে কুকুর ছেড়ে দিলে আর সেটা শিকারকে কামড় দেয়ার পর শিকার অদৃশ্য হয়ে গেলে এবং তাকে মৃত অবস্থায় পরে পাওয়া গেলে আর ওই কামড়-ই মৃত্যুর আংশিক কারণ (বলে সাব্যস্ত) হলে শাফেঈ মাযহাবের এক দল ইমামের মতানুযায়ী তা খাওয়া যেতে পারে; কিন্তু ওই মাযহাবের সবচেয়ে নির্ভরযোগ্য মতটি হলো তা খাওয়া উচিত হবে না। আর এটা ইমাম আহমদ ইবনে হাম্বল (রহ:)’এরও রায়। ইমাম আবূ হানীফা (রহ:) অবশ্য বলেন কেউ তীর/গুলি ছোঁড়ার সাথে সাথে শিকারের পিছু নিলে এবং সেটাকে মৃত অবস্থায় পেলে তা খাওয়া বৈধ হবে। কিন্তু পিছু নিতে দেরি করলে অবৈধ হবে। ইমাম মালেক (রহ:) অভিমত ব্যক্ত করেন যে শিকারী ব্যক্তিটি ওই দিনের মধ্যেই শিকারকে খুঁজে পেলে তা খাওয়া বৈধ হবে; দেরি হলে বৈধ হবে না।\n\nসংশ্লিষ্ট বিভিন্ন বিষয়: যদি ফাঁদ পাতা হয় এবং কোনো প্রাণি তাতে আটকা পড়ে মারা যায়, তাহলে তা খাওয়া বৈধ নয়। ইমাম আবূ হানীফা (রহ:) অবশ্য বলেন ফাঁদে (ধারালো) অস্ত্র থাকলে এবং তার ধারালো/সুচালো অংশ দ্বারা প্রাণিটি মারা গেলে তা খাওয়া বৈধ হবে। কোনো গৃহপালিত পশু যদি বন্য হয়ে যায়, আর তার মালিক যদি তাকে ধরতে না পারেন, এমতাবস্থায় সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে, কোনো বন্য প্রাণিকে ধরার পর যেভাবে জবাই করা হয়, ঠিক সেভাবে এটাকেও জবাই করার একই ফায়সালা হবে। কেউ শিকারের দিকে তীর/গুলি ছুঁড়লে তা যদি দ্বিখণ্ডিত হয়ে যায়, এমতাবস্থায় ইমাম শাফেঈ (রহ:)’র দৃষ্টিতে দুটো অংশ-ই খাওয়া বৈধ হবে; আর এটা ইমাম আহমদ ইবনে হাম্বল (রহ:)’এরও দুটি মতের একটি। তবে ইমাম আবূ হানীফা (রহ:) দুটি অংশ সমান হলে অংশগুলো খাওয়া বৈধ বলে অভিমত ব্যক্ত করেন। ইমাম মালেক (রহ:) অবশ্য বলেন মাথার দিকের অংশ ছোট হলে শিকারকৃত প্রাণিটি খাওয়া বৈধ হবে না; মাথার দিকের অংশ বড় হলে খাওয়া বৈধ হবে বটে, কিন্তু অপর অংশটি খাওয়া বৈধ হবে না। কেউ শিকারের পেছনে কুকুর লেলিয়ে দিলে আর তাকে ফেরার জন্যে ডাক দিলেও সে না ফিরে শিকারকে হত্যা করলে ইমাম শাফেঈ (রহ:)’র দৃষ্টিতে তা খাওয়া বৈধ হবে না। তবে সর্ব-ইমাম আবূ হানীফা (রহ:) ও আহমদ (রহ:) এটাকে বৈধ বলে রায় দেন; আর ইমাম মালেক (রহ:)’এর এক্ষেত্রে দুটি সিদ্ধান্ত। শিকারী যদি কোনো পাখির দিকে তীর/গুলি ছোঁড়ে এবং পাখিটি মাটিতে পতিত হয়, আর শিকারী সেটাকে মৃত অবস্থায় খুঁজে পায়, তাহলে সেটা খাওয়া বৈধ। কিন্তু তার হাত থেকে শিকার পালিয়ে গেলে তিনজন ইমামের দৃষ্টিতে শিকারী এতদসত্ত্বেও সেটা দাবি করতে পারবে। তবে ইমাম আহমদ (রহ:)’এর অভিমত অনুযায়ী শিকার যদি বনের গভীরে চলে যায়, তাহলে সেটার ওপর শিকারীর আর কোনো অধিকারই থাকবে না।"},{"1":"একাদশতম অধ্যায়: ব্যবসায়িক লেনদেন","2":""},{"1":"ব্যবসায়িক লেনদেন","2":"একাদশতম অধ্যায়: ব্যবসায়িক লেনদেন\n\n(ইমামমণ্ডলীর মাঝে) ঐকমত্য প্রতিষ্ঠিত হয়েছে এ মর্মে যে ব্যবসা হালাল/বৈধ এবং সুদ হারাম/অবৈধ। মাযহাবের ইমামবৃন্দ একমত যে প্রত্যেক স্বাধীন মতামতের ও কর্মক্ষমতার অধিকারী বিচারবুদ্ধি/কাণ্ডজ্ঞানসম্পন্ন প্রাপ্তঃবয়স্ক ব্যক্তির জন্যে ব্যবসা-বাণিজ্য বৈধ। বিচারবুদ্ধি বা কাণ্ডজ্ঞানহীন ব্যক্তিবর্গের বেচা-কেনা বৈধ নয়। কোনো শিশু কর্তৃক বেচা-কেনা বৈধ কি না, সে ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম মালেক (রহ:) ও শাফেঈ (রহ:) এটাকে অবৈধ বলে রায় দেন। তবে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) অভিমত ব্যক্ত করেন যে শিশুটির বোঝার বা পার্থক্য করার জ্ঞান হলে তা জায়েয হবে। ইমাম আবূ হানীফা (রহ:) অবশ্য একটি শর্তারোপ করেন এই মর্মে যে, তার অভিভাবকের তরফ থেকে আগাম অনুমতি থাকতে হবে। ইমাম আহমদ (রহ:) আবার শর্তারোপ করেন যে তার অভিভাবকের কাছ থেকে অনুমতি থাকতে হবে। মালিকের সম্মতি ছাড়া (মানে দেনাদারের কাছ থেকে পাওনা আদায়ের জন্যে বা দেনাদার আর্থিক সঙ্কটের কারণে) তার পণ্যের জোরাজুরিমূলক বিক্রি তিনজন ইমামের দৃষ্টিতে অবৈধ; ব্যতিক্রম ইমাম আবূ হানীফা (রহ:) যিনি বলেন তা বৈধ।\n\nভিন্ন ভাষাভাষীদের নীরব লেনদেন: ভিন্ন ভাষাভাষী মানুষের মধ্যকার নির্বাক পণ্য বিনিময়/লেনদেন ইমাম শাফেঈ (রহ:)’র নির্ভরযোগ্য মতানুযায়ী কোনো বেচাকেনা নয়; আর এ ক্ষেত্রে একই দৃষ্টিভঙ্গি বর্ণিত হয়েছে সর্ব-ইমাম আবূ হানীফা (রহ:) ও আহমদ (রহ:) হতে। তবে ইমাম মালেক (রহ:) এটাকে বিক্রি বলে রায় দেন; আর অন্যান্য শাফেঈ ইমাম-ও তা গ্রহণ করেন; অধিকন্তু অনুরূপ অভিমত সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) হতেও একটি বর্ণনায় এসেছে। ছোট ছোট পণ্যের ক্ষেত্রে প্রস্তাব ও তা গ্রহণ কি কোনো পূর্বশর্ত? ইমাম আবূ হানীফা (রহ:) বলেন তা ছোট কিংবা বড় কোনোটির ক্ষেত্রেই শর্ত নয়; তবে তাঁর আরেকটি রায়ে বলা হয় কেবল বড় পণ্যের ক্ষেত্রেই তা শর্তস্বরূপ। ইমাম আহমদ (রহ:)-ও তা-ই বলেন। ইমাম মালেক (রহ:) অবশ্য রায় দেন যে এটা কোনো শর্ত-ই নয়; আর মানুষেরা যা কিছুকে বেচাকেনা বিবেচনা করেন তা-ই তাঁর দৃষ্টিতে লেনদেন হিসেবে সাব্যস্ত। ছোট পণ্য হিসেবে গণনা করা হতে পারে এক টুকরো রুটিকে।\n\nকোনো লেনদেনকে নাকচ করার সুযোগ/অপশান: কোনো লেনদেন পাকাপাকি হলে উভয় পক্ষের তা বাতিল করার সুযোগ থাকবে; তবে শর্ত এই যে তারা একে অপর থেকে বিদায় (তখনো) যেনো না নেয় কিংবা চুক্তি বাতিলের কোনো মেয়াদকালের শর্তারোপও না করে। সর্ব-ইমাম আবূ হানীফা (রহ:) ও শাফেঈ (রহ:) বলেন চুক্তি বাতিলের জন্যে তিন দিনের একটি সময়কাল নির্ধারণ করার অনুমতি রয়েছে; এর অধিক মেয়াদ নয়। ইমাম মালেক (রহ:) অবশ্য বলেন যা কিছু প্রয়োজন সে অনুযায়ী সময়কাল নির্ধারণ করা অনুমতিপ্রাপ্ত; কেননা এটা বিভিন্ন পণ্যের বেলায় বিভিন্ন রকম হয়। (পচনশীল) ফলফলাদি যেগুলো একদিনের বেশি টিকবে না, সেগুলোর জন্যে দীর্ঘতর (চুক্তি বাতিলের) মেয়াদকাল দেয়া যায় না। এই সুযোগটির মেয়াদকাল উত্তীর্ণ হলে পছন্দ করার সুযোগেরও পরিসমাপ্তি ঘটবে এবং লেনদেন তখন বাধ্যতামূলক হয়ে যাবে।\n\nকোনো লেনদেন বাতিলে সুযোগের ব্যবহার: সর্ব-ইমাম মালেক (রহ:), শাফেঈ (রহ:) ও আহমদ (রহ:)’এর দৃষ্টিতে কারো চুক্তি বাতিলকরণের সুযোগ থাকলে তিনি বিক্রেতার উপস্থিতিতে অথবা অনুপস্থিতিতেও তা বাতিল করতে পারবেন। তবে ইমাম আবূ হানীফা (রহ:)’র দৃষ্টিতে ওই বাতিলকরণ অবশ্যই হতে হবে বিক্রেতার উপস্থিতিতে। লেনদেনে বেছে নেয়ার কোনো অজানা সুযোগ/অপশান থাকলে সর্ব-ইমাম আবূ হানীফা (রহ:) ও আহমদ (রহ:)’এর দৃষ্টিতে শর্ত ও লেনদেন দুটোই বাতিল বলে গণ্য হবে। ইমাম মালেক (রহ:) অবশ্য এ ধরনের লেনদেনকে জায়েয বলে রায় দেন এবং অভিমত ব্যক্ত করেন যে ওই সুযোগটি প্রথাগত (বিষয়ের ওপর নির্ভরশীল)। ইমাম আহমদ ইবনে হাম্বল (রহ:) এটাকে বৈধ বলেন।\n\nবাতিলের মেয়াদকালে মৃত্যু: লেনদেন বাতিলের সুযোগ থাকার মেয়াদকালে ক্রেতা বা বিক্রেতার ইন্তেক্বাল হলে তিনজন ইমামের মতানুসারে তা তার উত্তরাধিকারীদের প্রতি বহাল হবে; কিন্তু ইমাম আবূ হানীফা (রহ:) চুক্তিটি বাতিল হয়ে যাবে বলে রায় দেন। এ ধরনের সুযোগের কোনো মেয়াদকালে পণ্যটির মালিকানাস্বত্ব কি ক্রেতার কাছে হস্তান্তরিত হবে ? এই প্রশ্নের উত্তরে ইমাম শাফেঈ (রহ:)’র সিদ্ধান্ত বিভিন্ন; একটিতে বর্ণিত হয়েছে যে চুক্তি দ্বারাই পণ্যের মালিকানা হস্তান্তরিত হয়ে যায়, আর ইমাম আহমদ (রহ:)-ও এ ব্যাপারে একই মত পোষণ করেন। ইমাম শাফেঈ (রহ:)’র অপর মতটি ব্যক্ত করে যে ওই সুযোগের মেয়াদ শেষ হওয়ার পরপরই মালিকানা প্রতিষ্ঠিত হয়; আর এটা সর্ব-ইমাম আবূ হানীফা (রহ:) ও মালেক (রহ:)’এরও দৃষ্টিভঙ্গি। ইমাম শাফেঈ (রহ:)’র পছন্দকৃত তৃতীয় রায়টি ব্যক্ত করে যে মালিকানাস্বত্ব চূড়ান্ত না হওয়া পর্যন্ত (বিক্রেতার জন্যে) স্থগিত থাকে।"},{"1":"বিক্রিতে হালাল ও হারাম বিষয়","2":"বিক্রিতে হালাল ও হারাম বিষয় \n\nইমামমণ্ডলী ঐকমত্য পোষণ করেন যে পবিত্র/নির্মল কোনো পণ্য বিক্রি করা বৈধ। কিন্তু কুকুর, মদ/শরাব ও গোবরের মতো আপনা হতে অপবিত্র/অশুচি কোনো বস্তু বিক্রি করা কি বৈধ বিক্রি হবে? – এই প্রশ্নের উত্তরে ইমাম আবূ হানীফা (রহ:) বলেন কুকুর বা গোবর বিক্রি করা বৈধ এবং কোনো মুসলমান হয়তো একজন জিম্মী (মুসলিম রাষ্ট্রে অমুসলিম বন্দী)’কে শরাব/মদ বেচাকেনার কাজে নিয়োগ করতে পারেন। মালেকী মাযহাবের ইমামবৃন্দ কুকুর বিক্রিকে অপছন্দ (মকরূহ) করেন: তাঁদের কেউ কেউ এর অনুমতি দেন, কেউ কেউ অপছন্দ করেন; আবার কেউ কেউ নির্দিষ্ট কোনো কোনো ক্ষেত্রে এর ব্যবহারকে অনুমোদন করেন। সর্ব-ইমাম শাফেঈ (রহ:) ও আহমদ (রহ:) বলেন ওই প্রকৃতির কোনো কিছু বিক্রির অনুমতি নেই এবং কুকুর মারা পড়লে সেটার জন্যে আবশ্যিক ক্ষতিপূরণ দেয়ার মতো কোনো মূল্যই তার নেই। যে তেল ময়লা হয়েছে, তা ধোয়ার দ্বারা কি পরিষ্কার করা সম্ভব? এই প্রশ্নের উত্তরে শাফেঈ মাযহাবের সবচেয়ে নির্ভরযোগ্য রায় হলো, তা পরিষ্কার করা সম্ভব নয়, আর তাই তা বিক্রিও অনুমতিপ্রাপ্ত নয়; সর্ব-ইমাম আহমদ ইবনে হাম্বল (রহ:) ও মালেক (রহ:)’এরও দৃষ্টিভঙ্গি একই। ইমাম আবূ হানীফা (রহ:) অবশ্য অপরিষ্কার তেল বিক্রিকে অনুমতিপ্রাপ্ত বলে রায় দেন।\n\nবিভিন্ন ধরনের লেনদেন: সর্ব-ইমাম শাফেঈ (রহ:) ও আহমদ (রহ:)’এর দৃষ্টিতে নারীর বুকের দুধ পবিত্র এবং তার বিক্রি বৈধ; তবে সর্ব-ইমাম আবূ হানীফা (রহ:) ও মালেক (রহ:) এটাকে না-জায়েয বলে রায় দেন। ইমাম শাফেঈ (রহ:) বলেন মক্কা নগরীতে বাড়িঘর বিক্রি করা বৈধ; পক্ষান্তরে সর্ব-ইমাম আবূ হানীফা (রহ:) ও মালেক (রহ:) এটাকে অবৈধ বলে অভিমত ব্যক্ত করেন। ইমাম আহমদ (রহ:) হতে অবশ্য এ ব্যাপারে দুটি দৃষ্টিভঙ্গি বর্ণিত হয়েছে, যার মধ্যে সবচেয়ে নির্ভরযোগ্য হলো মক্কায় বাড়িঘর বিক্রি বা ভাড়া দেয়া নাজায়েয। সর্ব-ইমাম আবূ হানীফা (রহ:) ও মালেক (রহ:) বলেন সেখানে বাড়ি ভাড়া দেয়া মকরূহ/অপছন্দনীয়। সকল ইমামের দৃষ্টিতে রেশমগুটি বিক্রি করা বৈধ, ব্যতিক্রম শুধু ইমাম আবূ হানীফা (রহ:) যিনি এটাকে নাজায়েয বলে রায় দেন।\n\nপণ্য বিক্রিতে মালিকের অনুমতি: শাফেঈ মাযহাবের পরবর্তী ইমামবৃন্দের মতানুযায়ী, মালিকানা নেই এমন বস্তু মালিকের অনুমতি ছাড়া বিক্রি করা বৈধ নয়। ওই মাযহাবের পূর্ববর্তী ইমামবৃন্দের দৃষ্টিতে অবশ্য পণ্যের মালিকের সম্মতিসাপেক্ষে তা বিক্রিযোগ্য হবে। তবে ইমাম আবূ হানীফা (রহ:) বলেন বিক্রি বৈধ হবে, তবে তা মালিকের অনুমতির ওপর নির্ভরশীল। কেনার বিষয়টি অনুমতির ওপর নির্ভরশীল নয়। ইমাম মালেক (রহ:) বলেন সকল লেনদেনই অনুমতির ওপর নির্ভরশীল। এক্ষেত্রে ইমাম আহমদ ইবনে হাম্বল (রহ:)’এর দুটি দৃষ্টিভঙ্গি।\n\nপুরোপুরি দখলে না থেকে বিক্রি: সর্ব-ইমাম শাফেঈ (রহ:) ও (হানাফী মাযহাবের) শায়বানী (রহ:) বলেন স্থাবর হোক বা অস্থাবর হোক, এমন পণ্যের দখল প্রতিষ্ঠিত না হওয়া পর্যন্ত কারোরই তা বিক্রির অনুমতি নেই। ইমাম আবূ হানীফা (রহ:) অবশ্য বলেন দখলে নেয়ার আগেই স্থাবর সম্পত্তি বিক্রি করার অনুমতি রয়েছে। ইমাম মালেক (রহ:) বলেন খাদ্য পণ্যের দখল না নেয়া পর্যন্ত বিক্রি বৈধ নয়; তবে তাঁর মতে অন্যান্য পণ্যের ক্ষেত্রে তা বৈধ। ইমাম আহমদ ইবনে হাম্বল (রহ:) বলেন পণ্যটি পরিমাপ, গণনা বা ওজন যোগ্য হলে তা গ্রহণ করার আগে বিক্রি অনুমতিপ্রাপ্ত হবে না; তবে অন্যান্য পণ্যের ক্ষেত্রে ওইভাবে বিক্রি জায়েয হবে। বাস্তবে হস্তান্তরযোগ্য (অস্থাবর বস্তুর) মালিকানা স্থানান্তর দ্বারা হয়ে থাকে; আর বাড়ি ও আপেল বাগানের মতো স্থাবর সম্পত্তির ক্ষেত্রে দখল বুঝিয়ে খালি করার দ্বারা তা হয়ে থাকে।\n\nধরা-ছোঁয়ার বাইরে ও অজ্ঞাত সংখ্যক বস্তুর বিক্রি: ইমামবৃন্দ একমত হন যে হস্তান্তর করার নিশ্চয়তা প্রদানের অযোগ্য পণ্য বিক্রির অনুমতি নেই, যেমন – আকাশে উড়ে বেড়ানো পাখি বা জলে সন্তরণরত মাছ। তিনজন ইমাম অভিমত ব্যক্ত করেন যে নির্ধারণের অযোগ্য কোনো পণ্য বিক্রি অনুমতিপ্রাপ্ত নয়; যেমন নাকি এক থান কাপড়ের মাঝখান থেকে একটি কাপড়। ইমাম অাবূ হানীফা (রহ:) অবশ্য এটাকে (চুক্তিকে) বাতিল করার সুযোগ সাপেক্ষে অনুমতি দেন।\n\nনা দেখা মালামালের বিক্রি: ইমাম মালেক (রহ:)’এর মতানুযায়ী, কোনো অনুপস্থিত মাল যার কোনো বর্ণনা দেয়া হয়নি, তা বিক্রি করা বৈধ নয়; আর এটা ইমাম শাফেঈ (রহ:)’রও সবচেয়ে নির্ভরযোগ্য রায়। ইমাম আবূ হানীফা (রহ:) অবশ্য বলেন এটা বৈধ, তবে ক্রেতা মালামাল দেখার পর লেনদেন নাকচ করার অধিকার সংরক্ষণ করবেন। ইমাম আহমদ ইবনে হাম্বল (রহ:)-ও এই লেনদেনকে বৈধ বলে অভিহিত করেন।\n\nখোসার মধ্যে মটরশুঁটি/শিম এবং তুষের মধ্যে গম/যব: ইমামবৃন্দ একমত হন যে খোসার ভেতরে শিম/মটরশুঁটি বিক্রি অনুমতিপ্রাপ্ত নয়, ব্যতিক্রম শুধু ইমাম আবূ হানীফা (রহ:) যিনি বলেন এর অনুমতি রয়েছে। ইমাম শাফেঈ (রহ:)’র দৃষ্টিতে তুষের মধ্যে গম/যব বিক্রি অবৈধ; অপর দিকে সর্ব-ইমাম মালেক (রহ:), আবূ হানীফা (রহ:) ও আহমদ (রহ:) এই লেনদেনের অনুমতি দেন।\n\nপ্রতিনিধিত্বমূলক বিক্রয়: কেউ যদি বলেন, “আমি আপনার কাছে এই স্তূপ বিক্রি করবো, প্রতি ক্বাফীয (১২ সা’ পরিমাণ) শস্য এক দিরহাম মূল্যে,” তাহলে তা সর্ব-ইমাম মালেক (রহ:), শাফেঈ (রহ:), আহমদ ইবনে হাম্বল (রহ:), আবূ ইঊসুফ (হানাফী) ও মুহাম্মদ শায়বা’নী (হানাফী)‘র দৃষ্টিতে বৈধ। ইমাম আবূ হানীফা (রহ:) অবশ্য অভিমত ব্যক্ত করেন যে স্রেফ এক ক্বাফীযের জন্যে তা বৈধ। বিক্রেতা কিছু সংখ্যক ক্বাফীযের জন্যে তা নির্দিষ্ট করলেও তা বৈধ হবে। কেউ যদি বলেন, “আমি আপনার কাছে এই জমি বিক্রি করবো প্রতি কিউবিট (১৮-২২ ইঞ্চি) এক দিরহাম মূল্যে,” অথবা “এই ভেড়ার পালটি বিক্রি করবো প্রতি ভেড়া এক দিরহাম মূল্যে”, তাহলে তা ইমামমণ্ডলীর মতে বৈধ; কিন্তু ইমাম আবূ হানীফা (রহ:)’র দৃষ্টিতে তা বৈধ নয়।\n\nঅনির্ধারিত সংখ্যক মালামাল বিক্রি: তিনজন ইমামের সিদ্ধান্ত অনুযায়ী মৌমাছি বিক্রি করা বৈধ, এমন কী তাদেরকে মৌচাকে দেখাসাপেক্ষেও; কিন্তু ইমাম আবূ হানীফা (রহ:) এটাকে অবৈধ বলে রায় দেন। তিনজন ইমাম গরু/ছাগলের দুধ পালানে বিক্রিকে অবৈধ বলেন; কিন্তু ইমাম মালেক (রহ:) অভিমত ব্যক্ত করেন তা বৈধ হবে জ্ঞাত সংখ্যক দিনের ক্ষেত্রে, যদি দুধের পরিমাণ জ্ঞাত হয়। সর্ব-ইমাম শাফেঈ (রহ:), আবূ হানীফা (রহ:) ও আহমদ (রহ:)’এর মতে ভেড়ার পিঠে থাকা লোম/পশম বিক্রি বৈধ নয়; কিন্তু ইমাম মালেক (রহ:)’এর দৃষ্টিতে তা বৈধ হবে অবিলম্বে (কাচি দ্বারা) লোম ছেঁটে ফেলার শর্তে।\n\nআল-ক্বুরআন ক্রয়-বিক্রয়: ইমামবৃন্দ ঐকমত্য পোষণ করেন যে ক্বুরআন মজীদ (আরবী এক মুশাফ) কেনা অনুমতিপ্রাপ্ত, তবে তাঁরা ওর বিক্রির ব্যাপারে পারস্পরিক ভিন্নমত পোষণ করেন। তিনজন ইমাম মকরূহ/অপছন্দনীয় হওয়া ছাড়াই এর অনুমতি দেন; কিন্তু ইমাম আহমদ (রহ:) এটাকে অপছন্দনীয় বলে রায় দেন। ইমাম শাফেঈ (রহ:)’র দৃষ্টিতে কোনো অ-মুসলিমের কাছে আল-ক্বুরআন বিক্রি করা জায়েয নেই, আর এটা ইমাম মালেক (রহ:)’এরও দুটো সিদ্ধান্তের একটা। ইমাম আবূ হানীফা (রহ:) অবশ্য বলেন এটা জায়েয। অপর পক্ষে ইমাম আহমদ (রহ:) এটাকে না-জায়েয বলে রায় দেন।\n\nমদ প্রস্তুতকারকদের কাছে আঙ্গুর বিক্রি: কোনো মদ প্রস্তুতকারকের কাছে আঙ্গুর বিক্রি করাটা মকরূহ/অপছন্দনীয় হওয়ার ব্যাপারে ইমামমণ্ডলী একমত; ব্যতিক্রম শুধু ইমাম আহমদ (রহ:) যিনি এটাকে অবৈধ বলে রায় দেন।\n\nপশু প্রজনন চার্জ/ফী: পশু প্রজননের জন্যে গৃহীত ফী/চার্জ অবৈধ এবং তিনজন ইমামের দৃষ্টিতে প্রাপ্ত মূল্য নিষিদ্ধ; তবে ইমাম মালেক (রহ:) প্রজননের পশুর ক্ষতিপূরণ গ্রহণ নির্দিষ্ট সময়কালের জন্যে বৈধ বলে রায় দেন।"},{"1":"বিক্রি যা দ্বারা অবৈধ হয় এবং যা দ্বারা বৈধ হয়","2":"বিক্রি যা দ্বারা অবৈধ হয় এবং যা দ্বারা বৈধ হয়\n\nঅসিদ্ধ শর্তাবলী: কেউ বিক্রির লক্ষ্য ও উদ্দেশ্যের সাথে অসঙ্গতিপূর্ণ কোনো শর্তারোপ করে পণ্য বিক্রি করলে – যেমন নাকি কোনো গোলাম এই শর্তে বিক্রি করা যে তাকে আর বিক্রি বা মুক্ত করা যাবে না, কিংবা কোনো বাড়ি যা’তে ক্রেতাকে (অবশ্যই) থাকতে হবে এমন শর্তে, অথবা একটি কাপড় এই শর্তে যে তা পরিধেয় বস্ত্র হতে হবে – এমতাবস্থায় সর্ব-ইমাম আবূ হানীফা (রহ:) ও শাফেঈ (রহ:)’র দৃষ্টিতে ওই লেনদেন সিদ্ধ হবে না। তবে ইমাম মালেক (রহ:) বলেন আরোপিত শর্ত যদি এমন কিছুর ব্যবহারসংশ্লিষ্ট হয় যা তাৎপর্যহীন – যেমন নাকি কোনো বাড়িতে বসবাস – তাহলে তা অনুমতিপ্রাপ্ত। অপর দিকে ইমাম আহমদ ইবনে হাম্বল (রহ:) অভিমত ব্যক্ত করেন যে ওই বাড়িটিতে এক বা দুই দিন বসবাসের শর্তারোপ করা হলে তা অসিদ্ধ হবে না।\n\nঅবৈধ লেনদেনে কেনা পণ্যের অবস্থা: ক্রেতা কোনো অসিদ্ধ লেনদেনে বিক্রীত মালামাল নিয়ে থাকলে তিন জন ইমাম ঐকমত্য পোষণ করেন যে সেসব পণ্যের মালিকানা তাঁর নেই; ব্যতিক্রম ইমাম আবূ হানীফা (রহ:) যিনি বলেন যে ক্রেতা সেগুলোর মূল্য বাবদ অর্থ পরিশোধ করে বিক্রেতার অনুমতিক্রমে সেগুলো নিয়ে থাকলে তা বৈধ হবে; মূল্য পরিশোধ করা হলে ক্রেতা-ই হবেন মালিক। ক্রেতা অসিদ্ধভাবে বিক্রীত জমিতে ফসল রোপণ অথবা বাড়ি নির্মাণ করলে বিক্রেতা জমিটি ফেরত নেয়ার সময় ক্ষতিপূরণের দায়ভার ব্যতিরেকে ফসল উপড়ে ফেলতে বা বাড়ি ভেঙ্গে ফেলতে পারবেন না; তিনজন ইমাম অভিমত ব্যক্ত করেন যে বিক্রেতা (জমিতে) সাধিত উন্নয়নের মূল্য পরিশোধ করে মালিকানা ফেরত পেতে পারবেন। তবে ইমাম আবূ হানীফা (রহ:)’র সিদ্ধান্ত অনুযায়ী বিক্রেতা জমি ফেরত নিতে পারবেন না, কেবল সেটার মূল্য পরিশোধ করেই তা পারবেন।"},{"1":"লেনদেনে সুদ","2":"লেনদেনে সুদ\n\nইমামমণ্ডলীর ঐকমত্য অনুসারে ছয়টি জিনিস অবৈধ সুদযুক্ত লেনদেনের আওতাভুক্ত: স্বর্ণ ও রৌপ্য, গম, যব, খেজুর ও লবণ।\n\nনিষিদ্ধ ও অনুমতিপ্রাপ্ত লেনদেন: মুসলমানবৃন্দ একমত হন যে শুধুমাত্র স্বর্ণের বিনিময়ে স্বর্ণ কিংবা রৌপ্যের বদলে রৌপ্য বিক্রি করা বৈধ্য নয়, চাই তা মুদ্রা আকারে বা আকরিক অথবা গহনা হিসেবে হোক; স্রেফ সমান ওজনে এক হাত থেকে আরেক হাতের মাপে তা স্থানান্তরিত হতে পারে। এগুলোর কোনো কিছুই অনুপস্থিত অবস্থায় কোনো উপস্থিত পণ্যের বিনিময়ে বিক্রি করা চলবে না। ইমামবৃন্দ ঐকমত্য পোষণ করেন যে অসম পরিমাণ স্বর্ণের বিনিময়ে রৌপ্য বা রৌপ্যের বিনিময়ে স্বর্ণ বিক্রি করা বৈধ। তবে তাঁরা গমের বদলে গম, যবের বিনিময়ে যব, খেজুরের পরিবর্তে খেজুর, অথবা লবণের স্থলে লবণ বিক্রিকে অবৈধ বলে রায় দেন সেসব ক্ষেত্রে, যেখানে গ্রহণযোগ্য পরিমাপ বিদ্যমান, একটির সাথে অপরটির সাযুজ্য, এক হাত হতে আরেক হাত ব্যতিরেকে। এক হাত হতে আরেক হাতে অসম পরিমাণ লবণের বিনিময়ে খেজুর ও খেজুরের বিনিময়ে লবণ বিক্রি করা বৈধ। মালামালের মালিকানা গ্রহণের আগে ক্রেতা ও বিক্রেতা (লেনদেন চুকিয়ে) পৃথক হতে পারবেন না; ব্যতিক্রম শুধু ইমাম আবূ হানীফা (রহ:)’র সিদ্ধান্ত। তিনজন ইমাম গহনার মতো একই ধাতবের অসম পরিমাণ বিনিময় দ্বারা ওই গহনার বিক্রিকে অনুমতি দেন না; তবে ইমাম মালেক (রহ:) বলেন গহনা মুদ্রার বিনিময়ে লেনদেন করা বৈধ। সর্ব-ইমাম শাফেঈ (রহ:) ও মালেক (রহ:)’এর দৃষ্টিতে খাদ্যের বিনিময়ে খাদ্য লেনদেনে মালিকানা গ্রহণের আগে কোনো অসমতা হতে পারে না, যদিও ইমাম আবূ হানীফা (রহ:) এটাকে বৈধ বলেন।\n\nঅন্যান্য পণ্যসামগ্রীর ক্ষেত্রে সুদ: সুদ হিসেবে বিবেচিত হতে পারে এমন বিষয়ের নির্দিষ্ট কিছু দিক নিষিদ্ধ নয়, যখন-ই তা স্বর্ণ ও রৌপ্য, পানীয় ও আহার্য ভিন্ন অন্যান্য বস্তু বা বিষয়ের ক্ষেত্রে হয়; যথা – বিলম্বিত অর্থ পরিশোধ বা (মালামাল) ডেলিভারী, (পণ্য বিনিময়ে) অসমতা ও (পণ্য বুঝে নেয়ার) আগে (ক্রেতা-বিক্রেতা) আলাদা হয়ে যাওয়া। ইমাম আবূ হানীফা (রহ:) বলেন, বিলম্ব স্রেফ সে ক্ষেত্রেই অবৈধ হবে, যেখানে (পণ্য) একই ক্যাটেগরী/শ্রেণিভুক্ত। ইমাম মালেক (রহ:) বলেন, একই প্রজাতির প্রাণির ক্ষেত্রে দুটির বিনিময়ে একটি বিক্রি করা অনুমতিপ্রাপ্ত নয়। প্রতি দুটি বস্তু, যেগুলোর নাম ও বৈশিষ্ট্য/গুণ একই, সেগুলো একই শ্রেণিভুক্ত। সেগুলোর মাঝে পার্থক্য হলেই সেগুলো দুটি পৃথক শ্রেণিভুক্ত হবে। ইমাম মালেক (রহ:) বলেন গম ও যব একই শ্রেণিভুক্ত। দুধ ও গোস্ত সম্পর্কে ইমাম শাফেঈ (রহ:)’র দুটি সিদ্ধান্ত বিদ্যমান; এর মধ্যে সবচেয়ে নির্ভরযোগ্য রায় হলো, ওই দুটো বস্তু আলাদা আলাদা শ্রেণিভুক্ত; আর এটা ইমাম আবূ হানীফা (রহ:)’র মাযহাবেরও সিদ্ধান্ত। সর্ব-ইমাম মালেক (রহ:) ও শাফেঈ (রহ:)’র দৃষ্টিতে লোহা, সীসা ও অনুরূপ বস্তুর বেলায় কোনো সুদ নেই, কেননা স্বর্ণ ও রৌপ্য-ই বিনিময় মাধ্যম গঠন করে থাকে। তবে সর্ব-ইমাম আবূ হানীফা (রহ:) ও আহমদ ইবনে হাম্বল (রহ:) একটি রায়ে ব্যক্ত করেন যে লোহা, তামা ও অনুরূপ বস্তুর ক্ষেত্রে সুদ বহাল হবে।\n\nআন্দাজের মাধ্যমে বিক্রি: যেসব বস্তুর ক্ষেত্রে সুদ নিষিদ্ধ, সেগুলোর কিছু কিছু অন্যান্য পণ্যের বিনিময়ে আন্দাজে বিক্রি করা চলবে না; ব্যতিক্রম শুধু পেড়ে ফেলা খেজুরের বিনিময়ে গাছে অবস্থিত খেজুর বিক্রি। ইমাম মালেক (রহ:) অবশ্য বলেন, মরুভূমিতে প্রকৃত ওজনের পরিবর্তে আন্দাজ করা মাপে পণ্য বিক্রি করার অনুমতি রয়েছে।\n\nসুদসাপেক্ষে পণ্যমূল্যে অসমতা: সর্ব-ইমাম মালেক (রহ:) ও শাফেঈ (রহ:)’র মতানুসারে, যেসব পণ্যের বেলায় সুদ নিষিদ্ধ, সেগুলো একে অপরের বিনিময়ে বিক্রি করা যাবে না, যখন-ই ওই দুটোর কোনো একটির মধ্যে এমন অন্য কিছু বিদ্যমান থাকে, যা মূল্যের ক্ষেত্রে অসমতা সৃষ্টি করে। অতএব, একই শ্রেণিভুক্ত দুটি ভিন্ন পণ্যের বিনিময় লেনদেন করা চলবে না, যখন সেগুলোর মূল্যে পার্থক্য বিরাজ করে; যেমন – এক মুদ্দ (আনুমানিক দু হাতভর্তি) উন্নতমানের খেজুর ও কিছু দিরহামের বিনিময়ে আরেক মুদ্দ উন্নতমানের খেজুর, কিংবা একটি ভালো ও একটি খারাপ দিনারের পরিবর্তে দুটি ভালো দিনার (মুদ্রা)। তবে ইমাম আবূ হানীফা (রহ:) এগুলোর সবগুলোকেই অনুমতি দেন।\n\nশুকনো উৎপন্ন ফল/ফসলের বিনিময়ে তাজা ফল/ফসল: মাটিতে অবস্থিত তাজা ফল/ফসল কেনার জন্যে শুকনো ফল/ফসল বিক্রির কোনো অনুমতি নেই; যেমন – তাজা খেজুরের বিনিময়ে শুকনো খেজুর বিক্রি। এর ব্যতিক্রম অবশ্য ইমাম আবূ হানীফা (রহ:) যিনি পরিমাণ সাপেক্ষে এর অনুমতি দেন। ‘আরিয়্যা’ তথা কারো দ্বারা পেড়ে নামানো খেজুরের বিনিময়ে গাছে অবস্থিত খেজুরের অানুমানিক হিসাবানুগ বিক্রির ক্ষেত্রে ইমাম শাফেঈ এই লেনদেনের অনুমতি দেন, তবে এর পরিমাণ তাঁর মতে পাঁচ ওয়াসক্ব (ষাট ‘সা’ পরিমাণ)’এর চেয়ে কম হতে হবে; আর তিনি বলেন এটা দরিদ্রদের বেলাতেই সীমাবদ্ধ থাকবে না, যে রায় ইমাম আহমদ ইবনে হাম্বল (রহ:)’এরও। তবে ইমাম আহমদ (রহ:) তাঁর দুটোর মধ্যে একটি রায়ে আরো বিবৃত করেন যে তাজা খেজুরকে হিসেব করা যাবে এবং তার সমমূল্যের শুকনো খেজুরের বিনিময়ে বিক্রি করা যাবে। কিন্তু ইমাম আবূ হানীফা (রহ:) বলেন এটা একেবারেই জায়েয নয়। পক্ষান্তরে, ইমাম মালেক (রহ:) রায় দেন এ মর্মে যে সুনির্দিষ্ট একটি পরিস্থিতিতে এর অনুমতি আছে, আর তা হলো যখন কোনো ব্যক্তিকে এমন কিছু গাছের ফল দেয়া হয় যা (পেড়ে) নেয়া তাঁর পক্ষে কষ্টসাধ্য এবং তাই তিনি (সহজে) প্রাপ্তিসাধ্য শুকনো খেজুরের বিনিময়ে ওই ফল আনুমানিক হিসেব অনুযায়ী বিক্রি করে দেন। ‘আরিয়্যা’সমূহ পাঁচ ওয়াসক্বের বেশি হলে আলাদা আলাদা চুক্তির ভিত্তিতে বিক্রি করা জায়েয। তবে ইমাম আহমদ (রহ:) বলেন একাধিক চুক্তি বৈধ নয়।\n\nশস্য, আটা/ময়দা ও রুটি: সর্ব-ইমাম আবূ হানীফা (রহ:), শাফেঈ (রহ:) ও আহমদ (রহ:) তাঁর দুটো অভিমতের একটিতে বিবৃত করেন যে গম/যব হতে বের করা আটা/ময়দার বিনিময়ে ওই (একই) শস্য বিক্রি করা জায়েয নেই; তবে ইমাম মালেক (রহ:) পরিমাণের ভিত্তিতে তা বিক্রির পক্ষে অনুমতি দেন। ইমাম আহমদ ইবনে হাম্বল (রহ:) আরেকটি বর্ণনায় ওজনের ভিত্তিতে এর বিক্রিকে জায়েয বলেন। সর্ব-ইমাম শাফেঈ (রহ:) ও মালেক (রহ:)’এর দৃষ্টিতে গম/যবের আটা/ময়দা অন্যান্য আটা/ময়দার বিনিময়ে বিক্রি করার অনুমতি নেই; তবে ইমাম আহমদ (রহ:) এটাকে জায়েয বলেন, যেমনটি অনুমতি দেন ইমাম আবূ হানীফা (রহ:)-ও স্রেফ এই শর্তে যে, পণ্য একই মানের হতে হবে। আটা/ময়দা হতে তৈরি রুটির বিনিময়ে একই আটা/ময়দা বিক্রি করা জায়েয নয়। হানাফী মাযহাবের ইমামবৃন্দ অবশ্য সমমূল্যতা ছাড়া রুটির বিনিময়ে আটা/ময়দা বিক্রির অনুমতি দেন। রুটির বিনিময়ে রুটি বিক্রি জায়েয নয়, যখন সেগুলোর কোনোটি বা উভয়ই তাজা (মানে সদ্য তাবানো) হয়। তিনজন ইমামের রায়ে কোনো পশু এমন গোস্তের বিনিময়ে বিক্রি করা না-জায়েয, যে গোস্ত ওই পশু হতে নেয়া হয়েছে; ব্যতিক্রম শুধু ইমাম আবূ হানীফা (রহ:) যিনি এর অনুমতি দেন।"},{"1":"সম্পত্তি, গাছ ও ফল বিক্রি","2":"সম্পত্তি, গাছ ও ফল বিক্রি\n\nকোনো বাড়ি বিক্রিতে অন্তর্ভুক্ত রয়েছে বসতভিটার জমি ও তাতে বিদ্যমান প্রতিটি ইমারত, যার মধ্যে অন্তর্ভুক্ত গোসলখানাও; তবে তাতে অন্তর্ভুক্ত হবে না বহনযোগ্য সামগ্রী, যেমন – বালতি, কপিকল কিংবা বিছানা। অন্তর্ভুক্ত সামগ্রীর মধ্যে (আরো) রয়েছে দরজা, শেলফ/তাক ও সিঁড়ি। হানাফী মাযহাবের ইমাম যুফার (রহমতুল্লাহে আলাইহে) বলেন বাড়িতে টুল বা আসবাবপত্র থাকলে সেগুলোও অন্তর্ভুক্ত হবে।\n\nপরাগযুক্ত খেজুর/তাল গাছ: কেউ পরাগযুক্ত নয় এমন মঞ্জরিবিশিষ্ট খেজুর (বা তাল) গাছ বিক্রি করলে তা বিক্রির অন্তর্ভুক্ত হবে। আর পরাগযুক্ত করা হলে তিনজন ইমাম সেগুলোকে বিক্রির অন্তর্ভুক্ত নয় বলে রায় দেন; এর ব্যতিক্রম অবশ্য ইমাম আবূ হানীফা (রহমতুল্লাহে আলাইহে)।\n\nগাছে পাকা ও কাঁচা ফল: সর্ব-ইমাম মালেক (রহ:), শাফেঈ (রহ:) ও আহমদ ইবনে হাম্বল (রহ:)’এর দৃষ্টিতে অবিলম্বে পাড়ার শর্তারোপ ব্যতিরেকে ফল পাকবার আগে তা বিক্রির কোনো অনুমতি-ই নেই। তবে ইমাম আবূ হানীফা (রহমতুল্লাহে আলাইহে) এটাকে জায়েয বলেন; আর তিনি এর দরুন ফল কাটার অপরিহার্যতাও বিবেচনায় নেন। সর্ব-ইমাম শাফেঈ (রহ:), মালেক (রহ:) ও আহমদ (রহ:) অভিমত ব্যক্ত করেন যে ফল পাকার পরে তা বিক্রি করা সবসময়-ই জায়েয। ইমাম আবূ হানীফা (রহ:) অবশ্য বলেন ফল পাকার পর তা বিক্রি করা বৈধ নয় এই শর্তে যে ফল অবশিষ্ট থাকবে (গাছে)।\n\nআংশিক বিক্রি: সর্ব-ইমাম আবূ হানীফা (রহ:), শাফেঈ (রহ:) ও আহমদ ইবনে হাম্বল (রহ:) অভিমত ব্যক্ত করেন যে (বিক্রির জন্যে নির্ধারিত) উৎপন্ন ফলের সমষ্টি থেকে কেউ কিছু ‘মুদ্দ’ অথবা ‘সা’ (পরিমাপের একক) পরিমাণ আলাদা করতে পারবেন না, কোনো গাছের ডালও (গাছ থেকে) আলাদা করতে পারবেন না; ইমাম মালেক (রহমতুল্লাহে আলাইহে) অবশ্য বলেন এরকম করার অনুমতি রয়েছে। কেউ যদি (আগাম) বলেন, “আমি আপনার কাছে এই বাগানের সমস্ত ফল বিক্রি করলাম, সিকিভাগ ব্যতিরেকে,” তাহলে ইমামবৃন্দের সর্বসম্মতি অনুসারে তা বৈধ হবে। কিন্তু একটি ভেড়া বিক্রির সময় তার চামড়া বা অন্য কোনো অংশ আলাদা রেখে বিক্রি করা (সম্পূর্ণ) অবৈধ। ইমাম আহমদ ইবনে হাম্বল (রহমতুল্লাহে আলাইহে) অবশ্য ভেড়ার মাথা ও পা বিক্রির আওতার বাইরে রাখার অনুমতি দেন; আর ইমাম মালেক (রহমতুল্লাহে আলাইহে) সফরের সময় এটাকে জায়েয বলেন, কিন্তু আবাসিক থাকাকালীন না-জায়েয বলে রায় দেন।"},{"1":"দুধ পূর্ণরূপে দোহনকৃত নয় এমন পশু বিক্রি এবং ত্রুটির কারণে পণ্য ফেরত","2":"দুধ পূর্ণরূপে দোহনকৃত নয় এমন পশু বিক্রি এবং ত্রুটির কারণে পণ্য ফেরত \n\nএই ধরনের বিষয়ে জড়িত রয়েছে ক্রেতাকে ধোকা দেয়া এ কথা ভাবতে বাধ্য করে যে প্রাণিটির আরো দুধ রয়েছে; অথচ বাস্তবে তা তার নেই। এটা অবৈধ কাজ। ক্রয় বাতিল করার অপশান বা শর্ত নিশ্চিত করা হয়েছে কি? এই প্রশ্নের উত্তরে ইমাম আবূ হানীফা (রহমতুল্লাহে আলাইহে) ছাড়া বাকি তিনজন ইমাম ‘হ্যাঁ’ বলেন। ক্রেতার যখন পণ্য ফেরত দেয়ার অপশান/শর্ত ঘোষণা করা হয়, তখন ওই ফেরত দানের জন্যে বিক্রেতার সম্মতি বা উপস্থিতির প্রয়োজন হয় না। ইমাম আবূ হানীফা (রহমতুল্লাহে আলাইহে) অবশ্য বলেন এটা মালামালের দখল বুঝে নেয়ার আগে ঘটলে বিক্রেতার উপস্থিতি প্রয়োজন হবে; আর পরবর্তী সময়ে তাঁর সম্মতি বা সিদ্ধান্তের প্রয়োজন হবে। সর্ব-ইমাম মালেক (রহ:) ও শাফেঈ (রহ:)’র দৃষ্টিতে পণ্যের কোনো ত্রুটির কারণে তা ফেরত দানের প্রক্রিয়া হতে হবে অনতিবিলম্বে; কিন্তু বাকি দুই ইমাম সাহেব এতে একমত নন।\n\nক্ষতিপূরণ সম্পর্কে মতৈক্য: কোনো বিক্রেতা যদি ক্রেতাকে বলেন, “পণ্যটি রেখে দিন এবং ওর ত্রুটির জন্যে ক্ষতিপূরণ নিন,” তাহলে ক্রেতা তা মানতে বাধ্য নন। ক্রেতা এ কথা বল্লে বিক্রেতাও তা মানতে বাধ্য নন। তাঁরা একমত হলে সর্ব-ইমাম আবূ হানীফা (রহ:), মালেক (রহ:) ও কতিপয় শাফেঈ ইমামের মতানুযায়ী ওই বিক্রয়টি বৈধ। তবে ইমাম আহমদ ইবনে হাম্বল (রহমতুল্লাহে আলাইহে) বলেন ক্রেতা ওই মালামাল রেখে দিতে পারেন এবং বিক্রেতার কাছে ক্ষতিপূরণ-ও চাইতে পারেন, যে ক্ষেত্রে বিক্রেতা তা ক্রেতাকে দিতে বাধ্য থাকবেন।\n\nলেনদেন পুরো হওয়ার পরে ত্রুটি খুঁজে পাওয়া: পণ্যের মূল্য পরিশোধ করার পরে তাতে ত্রুটি পাওয়া গেলে সর্ব-ইমাম আবূ হানীফা (রহ:) ও শাফেঈ (রহ:)’র মতে লেনদেন বাতিলের অপশান/সুযোগ ক্রেতার থাকে না।\n\nলেনদেন বাতিলের পর বিক্রীত মালামালের বৃদ্ধি: কোনো লেনদেন বাতিলের পরে বিক্রীত পণ্যের পরিমাণ স্পষ্টতঃ বৃদ্ধি পেলে, যেমন – প্রজনন বা ফলন, এমতাবস্থায় সর্ব-ইমাম শাফেঈ (রহ:) ও আহমদ (রহ:)’এর মতানুযায়ী ক্রেতা বর্ধিত পরিমাণ নিজের কাছে রেখে দিতে পারবেন। ইমাম মালেক (রহমতুল্লাহে আলাইহে) অবশ্য বলেন বৃদ্ধি যদি হয় প্রজননের মাধ্যমে, তাহলে মূল (মা) প্রাণিটির সাথে বাচ্চাটিকে ফেরত দিতে হবে; আর তা যদি হয় ফলনের বেলায়, তাহলে ক্রেতা তা রেখে দিতে পারবেন এবং মূল (গাছ) ফেরত দেবেন। কিন্তু ইমাম আবূ হানীফা (রহমতুল্লাহে আলাইহে) বলেন ক্রেতার দখলে পণ্যের বৃদ্ধিপ্রাপ্তি কোনো ত্রুটির অজুহাতে মালামাল ফেরত দানকে সদাসর্বদা নিবারণ করবে।\n\nক্রীত ত্রুটিপূর্ণ পণ্যের মূল্যহ্রাস: কোনো ক্রেতা যদি মালামালে ত্রুটি খুঁজে পান, যে পণ্যের মূল্য তাঁর দখলে থাকাকালীন এমন এক কারণে হ্রাস পেয়েছে যা মূল ত্রুটি নয়, যেমন – কোনো জারিয়া (দাসী) নারীর সাথে সহবাস অথবা কোনো বস্ত্রের কাটা টুকরো, তাহলে তা ফেরত দেয়ার ক্ষেত্রে তাঁর কোনো বাধা নেই; শুধু শর্ত থাকবে সেগুলো ক্ষতিপূরণসহ ফেরত দিতে হবে। ওই নতুন ত্রুটি পণ্য ফেরত দেয়ার বেলায় কোনো বাধা হবে না। নতুন ত্রুটিটুকু যদি মূল ত্রুটি খুঁজে পাওয়ার একমাত্র উপায় হয়ে থাকে, উদাহরণস্বরূপ তরমুজ কেটে খোলা বা ডিম ভাঙ্গা, তাহলে ইমাম আবূ হানীফা (রহমতুল্লাহে আলাইহে) বলেন পণ্য ফেরত দেয়া যাবে না। ইমাম শাফেঈ (রহমতুল্লাহে আলাইহে) তা ফেরত দেয়া যেতে পারে বলে রায় দেন। ইমাম মালেক (রহ:) ও ইমাম আহমদ ইবনে হাম্বল (রহ:) তাঁর একটি সিদ্ধান্তে ওই পণ্য ফেরত দেয়া যাবে না এবং কোনো ক্ষতিপূরণ-ও পাওনা থাকবে না বলে অভিমত ব্যক্ত করেন।"},{"1":"মুরা’বাহা (নির্ধারিত মুনাফাসহ বিক্রি)","2":"মুরা’বাহা (নির্ধারিত মুনাফাসহ বিক্রি)\n\nইমাম শাফেেঈ (রহমতুল্লাহে আলাইহে)’র সিদ্ধান্ত অনুসারে কেউ পণ্যসামগ্রী কিনলে তিনি মূল দামে তা বিক্রি করতে পারেন, অথবা তা হতে বেশি বা কম দামেও বিক্রি করতে পারেন, (আর তা হতে পারে) মূল দাম পরিশোধের আগে কিংবা পরে। সর্ব-ইমাম আবূ হানীফা, মালেক ও আহমদ ইবনে হাম্বল (রহমতুল্লাহে আলাইহিম) অবশ্য বলেন কোনো বিক্রেতার কাছ থেকে এমন দামে পণ্য ক্রয় করার অনুমতি কারো নেই, যা মূল্য পরিশোধের আগে যে দামে তিনি কিনেছিলেন, তার চেয়েও কম দামযুক্ত। তবে ইমামবৃন্দ ঐকমত্য পোষণ করেন যে ‘মুরা’বাহা’ (নির্দিষ্ট পরিমাণ মুনাফা)-সহ বিক্রির অনুমতি রয়েছে; অর্থাৎ, বিক্রেতা বিক্রয় পণ্যটি বাবদ তাঁর পরিশোধকৃত মূল দাম স্পষ্ট উল্লেখ করবেন এবং ওর সাথে পরিশোধযোগ্য বর্ধিত মূল্যও নির্ধারণ করে দেবেন; উদাহরণস্বরূপ, এ কথা বলবেন, “আমি এই পণ্য আপনার কাছে বিক্রি করবো মূল দাম + প্রতি দশ দিরহামে এক দিরহাম মূল্যে।”"},{"1":"নিষিদ্ধ বিক্রিসমূহ","2":"নিষিদ্ধ বিক্রিসমূহ\n\nদরবৃদ্ধির ডাক: বিক্রয় পণ্যের দরবৃদ্ধির ডাক (ইসলামে) অবৈধ। কোনো পণ্যের দর বৃদ্ধির ডাক হচ্ছে দাম চড়াবার চেষ্টা, যা কেনার ইচ্ছা থেকে নয়, বরং কাউকে বেশি দামে মূল্য পরিশোধে ধোকা দেয়ার উদ্দেশ্যে। তবে তিনজন ইমামের দৃষ্টিতে কেউ তাতে রাজি হয়ে বেশি দামে পণ্য কিনলে লেনদেন বৈধ হবে; কিন্তু ইমাম মালেক (রহমতুল্লাহে আলাইহে) এটাকে অবৈধ বলে রায় দেন। কোনো নগরবাসীর জন্যে একজন বেদুঈনের কাছ থেকে পণ্য কেনা অবৈধ, যে বেদুঈন সাধারণ চাহিদাপূর্ণ পণ্যসহ শহরে আগমন করেন।\n\nঅফেরতযোগ্য জামানত: তিনজন ইমামের দৃষ্টিতে অফেরতযোগ্য জামানতসহ পণ্যসামগ্রী বিক্রি অবৈধ; অর্থাৎ, কিছু পণ্য বাবদ কেউ (অগ্রিম) এক দিরহাম পরিশোধ করার পর তিনি ওই পণ্য পছন্দ করলে তা মোট মূল্যের অংশে পরিণত হয়; নতুবা তা বাজেয়াপ্ত হয়ে যায়। ইমাম আহমদ ইবনে হাম্বল (রহমতুল্লাহে আলাইহে) অবশ্য এতে কোনো ক্ষতি নেই মর্মে রায় দেন।\n\n’ঈনা বিক্রয়: ইমাম শাফেঈ (রহমতুল্লাহে আলাইহে) এই বিক্রয় পদ্ধতির অনুমতি দেন, তবে অপছন্দ করেন (মকরূহ)। কেউ যখন কোনো ক্রেতার কাছে নির্দিষ্ট মূল্যে কর্জে/ক্রেডিটে পণ্য বিক্রি করেন এবং নগদ অর্থে ওর চেয়ে কম মূল্যে ক্রেতার কাছ থেকে আবার কিনে নেন, এটাই হলো ‘ঈনা’ বিক্রয়। সর্ব-ইমাম আবূ হানীফা, মালেক ও আহমদ ইবনে হাম্বল (রহমতুল্লাহে আলাইহিম) মূল্যে কোনো অসমতা থাকলে এরকম করার কোনো অনুমতি নেই বলে রায় দেন। ক্রেতা যদি বিক্রেতা ছাড়া অন্য কারো কাছে পণ্যটি বিক্রি করেন এবং এরপর বিক্রেতা তা কেনেন, তাহলে তা জায়েয।\n\nমূল্য নির্ধারণ: সর্ব-ইমাম আবূ হানীফা ও শাফেঈ (রহমতুল্লাহে আলাইহুমা) পণ্যের মূল্য নির্ধারণ করে দেয়াকে নিষিদ্ধ বলে রায় দেন। ইমাম মালেক (রহমতুল্লাহে আলাইহে) অবশ্য বলেন এটা তখনই ঘটে, যখন বাজারের লোকদের (মানে বিক্রেতাদের) কেউ একজন মূল্য হ্রাস বা বৃদ্ধি করেন এবং তাকে (এ কারণে) বলা হয়, “তুমি হয় বাজারের লোকদের দামে বিক্রি করবে, না হয় (বাজার) এলাকা ত্যাগ করবে।” কোনো শাসক যদি পণ্যসামগ্রীর মূল্য নির্ধারণ করে দেন এবং কোনো বিক্রেতা ওই দামে বিক্রি করতে না চাওয়া সত্ত্বেও (পণ্য) বিক্রি করেন, এমতাবস্থায় এটাকে বলা হয় বাধ্য করানো। ইমাম আবূ হানীফা (রহমতুল্লাহে আলাইহে) অভিমত ব্যক্ত করেন যে (বিক্রেতাদেরকে) শাসকের (এ রকম) বাধ্য করাটা লেনদেনের বৈধতাকে রহিত করে।\n\nমজুতদারী: ইমামমণ্ডলী ঐকমত্য পোষণ করেন যে খাদ্যের মজুতদারী অবৈধ। মজুতদারী হচ্ছে খাদ্যের দাম যখন বেশি হয়, তখন তা কিনে দাম আরো চড়ানোর উদ্দেশ্যে আটকে রাখা।\n\nকর্জের বিনিময়ে কর্জ বিক্রি: ইমামবৃন্দ একমত হন যে কোনো কর্জের বিনিময়ে অপর কোনো কর্জ বিক্রি করা বৈধ নয়।\n\nকুকুর বিক্রি: কোনো কুকুরের মূল্য গর্হিত বলে বিবেচিত, তবে ইমাম মালেক (রহমতুল্লাহে আলাইহে)’র তা অপছন্দীয় (মকরূহ) হলেও তিনি জায়েয বলেন। ইমাম আবূ হানীফা (রহমতুল্লাহে আলাইহে) অবশ্য উপকারী কাজে এর অনুমতি দেন (বঙ্গানুবাদকের নোট: উদাহরণস্বরূপ, গার্ড ডগ হিসেবে গবাদি পশুর পাল বা বাড়ির আঙ্গিনা/চত্বর ও খামার ইত্যাদি রক্ষার কাজে ব্যবহার)। কিন্তু ইমাম শাফেঈ (রহমতুল্লাহে আলাইহে) বলেন এর অনুমতি একেবারেই নেই, আর এর কোনো মূল্যও নেই। ইমাম আহমদ ইবনে হাম্বল (রহমতুল্লাহে আলাইহে)-ও একই রায় দেন।"},{"1":"কেনাবেচায় বিরোধ ও বিনষ্ট পণ্য","2":"কেনাবেচায় বিরোধ ও বিনষ্ট পণ্য\n\nপণ্যের মূল্য নিয়ে বিরোধ দেখা দিলে এবং তা প্রমাণের কোনো পথ খোলা না থাকলে উভয় পক্ষকে হলফ করতে হবে। ইমাম শাফেঈ (রহমতুল্লাহে আলাইহে)’র সবচেয়ে নির্ভরযোগ্য সিদ্ধান্ত হলো, বিক্রেতাকে প্রথমে হলফ করতে হবে; তবে ইমাম আবূ হানীফা (রহমতুল্লাহে আলাইহে) বলেন সর্বপ্রথমে ক্রেতা-ই হলফ করবেন। যদি পণ্যসামগ্রী নষ্ট হয়ে যায় এবং ক্রেতা-বিক্রেতা উভয় পক্ষ দামের ব্যাপারে ভিন্নমত পোষণ করেন, তাহলে ইমাম শাফেঈ (রহমতুল্লাহে আলাইহে)’র দৃষ্টিতে উভয় পক্ষের হলফ করা উচিৎ এবং এতে লেনদেন বাতিল হয়ে যাবে; আর (বিনষ্ট পণ্যের) মূল্য নিরূপণ করা সম্ভব হলে তা পূর্বাবস্থায় ফিরিয়েও আনা হবে। (ওই) পণ্য যদি বদলযোগ্য হয়, তাহলে ক্রেতাকে সেটা অবশ্যই বদলে দিতে হবে। এই দৃষ্টিভঙ্গি ইমাম আহমদ (রহমতুল্লাহে আলাইহে)’এর দুটির একটি; আর এটা ইমাম মালেক (রহমতুল্লাহে আলাইাহে)’এর (এতদসংক্রান্ত) একটি রায়। ইমা্ম আবূ হানীফা (রহমতুল্লাহে আলাইহে) অবশ্য বলেন পণ্য বিনষ্ট হলে কোনো হলফ চলবে না; আর ক্রেতার ভাষ্য-ই এক্ষেত্রে চূড়ান্ত বলে বিবেচিত হবে। সর্ব-ইমাম আহমদ ও মালেক (রহমতুল্লাহে আলাইহুমা) হতেও একই সিদ্ধান্ত বর্ণিত হয়েছে। ইমাম শাফেঈ (রহমতুল্লাহে আলাইহে) অবশ্য বলেন বিক্রেতার ভাষ্য-ই এ ব্যাপারে গৃহীত হওয়া উচিৎ। ইমাম আবূ হানীফা (রহমতুল্লাহে আলাইহে) বলেন পণ্যসামগ্রী যদি বিক্রেতার উত্তরাধিকারীর দখলে থাকে, তাহলে উভয় পক্ষকেই হলফ করতে হবে; আর যদি পণ্য ক্রেতার উত্তরাধিকারীর দখলে থাকে, তাহলে হলফ-সহ তার ভাষ্য-ই গৃহীত হবে।\n\nলেনদেনে মতবিরোধ: ক্রেতা-বিক্রেতা উভয় পক্ষ যদি মতপার্থক্যে জড়ান এমন কোনো পূর্বশর্তের ব্যাপারে, যা ক্রেডিট/কর্জের সময়কালের ব্যাপ্তি, কিংবা লেনদেন বাতিলের অপশান/শর্ত, অথবা কোনো আর্থিক দায়-দেনার প্রতিশ্রুতির শর্তারোপ, কিংবা কোনো অঙ্গীকার বাস্তবায়ন-সংক্রান্ত, তাহলে সর্ব-ইমাম শাফেঈ ও মালেক (রহমতুল্লাহে আলাইহুমা)’এর মতানুযায়ী দুই পক্ষ-ই হলফ করবেন। সর্ব-ইমাম আবূ হানীফা ও আহমদ ইবনে হাম্বল (রহমতুল্লাহে আলাইহুমা) অবশ্য বলেন কোনো পূর্বশর্তের ব্যাপারে দু পক্ষ হলফ করবেন না; বরঞ্চ প্রত্যেক পক্ষ (স্রেফ) অস্বীকার করলেই তা গৃহীত হওয়া উচিৎ।\n\nকর্জে বিক্রির ব্যাপারে মতবিরোধ: কেউ কোনো পণ্য নির্দিষ্ট মূল্যে কর্জে/ক্রেডিটে বিক্রি করলে এবং এরপর ক্রেতা-বিক্রেতা ওই লেনদেনের ব্যাপারে মতবিরোধে জড়ালে, অধিকন্তু বিক্রেতা মূল্য পরিশোধ না করা পর্যন্ত পণ্য হস্তান্তরে রাজি না হলে এবং ক্রেতাও পণ্য বুঝে না পাওয়া পর্যন্ত মূল্য পরিশোধে অস্বীকৃতি জানালে ইমাম শাফেঈ (রহমতুল্লাহে আলাইহে)’র এতদসংক্রান্ত বিষয়ে বেশ কিছু রায় বিদ্যমান, যার মধ্যে সবচেয়ে নির্ভরযোগ্যটি হলো বিক্রেতা পণ্য হস্তান্তরে বাধ্য হবেন এবং এরপর ক্রেতাও মূল্য পরিশোধে বাধ্য হবেন। এছাড়া তাঁর অন্যান্য সিদ্ধান্তও বিদ্যমান। তবে সর্ব-ইমাম আবূ হানীফা ও মালেক (রহমতুল্লাহে আলাইহুমা) বলেন ক্রেতা প্রথমে মূল্য পরিশোধ করতে বাধ্য হবেন।\n\nক্রীত পণ্য হস্তান্তরের আগে বিনষ্ট হওয়া: কোনো প্রাকৃতিক দুর্যোগের কারণে যদি ক্রীত পণ্যসামগ্রী হস্তান্তরের আগেই বিনষ্ট হয়, তাহলে সর্ব-ইমাম আবূ হানীফা ও শাফেঈ (রহমতুল্লাহে আলাইহুমা) বলেন চুক্তি বাতিল হয়ে যাবে। সর্ব-ইমাম মালেক ও আহমদ ইবনে হাম্বল (রহমতুল্লাহে আলাইহুমা) অবশ্য বলেন পণ্য যদি এমন বস্তু না হয় যা পরিমাপ, ওজন বা গণনা করা যায়, তাহলে ক্রেতা দায়বদ্ধ থাকবেন। তৃতীয় কোনো পক্ষ যদি পণ্য বিনষ্ট করে, তাহলে ইমাম শাফেঈ (রহমতুল্লাহে আলাইহে)’র অনেক সিদ্ধান্ত বিদ্যমান, যার মধ্যে সবচেয়ে নির্ভরযোগ্য হচ্ছে লেনদেন বাতিল হয়ে যাবে। এমতাবস্থায় পণ্য বদলে দেয়া ও মূল্য পরিশোধকরণ, অথবা লেনদেন বাতিল, কিংবা তৃতীয় পক্ষকে দিয়ে মূল্য পরিশোধকরণ – এগুলোর মধ্যে যে কোনোটি ক্রেতা পছন্দ করতে পারবেন। এটাই সর্ব-ইমাম আবূ হানীফা ও আহমদ ইবনে হাম্বল (রহমতুল্লাহে আলাইহুমা)’এর রায় এবং ইমাম মালেক (রহমতুল্লাহে আলাইহে)’এরও পছন্দকৃত দৃষ্টিভঙ্গি। সকল ইমামের মতানুসারে বিক্রেতা পণ্য নষ্ট করলে সেটা প্রাকৃতিক দুর্যোগের মতোই বিবেচিত হবে; ব্যতিক্রম শুধু ইমাম আহমদ ইবনে হাম্বল (রহমতুল্লাহে আলাইহে) যিনি অভিমত ব্যক্ত করেন যে বিক্রেতা ওই পণ্যের মূল্য পরিশোধে দেনাদার হবেন, অথবা তাকে অবশ্যই সেগুলো বদলে দিতে হবে। যদি সংশ্লিষ্ট পণ্য গাছের ফল হয় যা জমি ছেড়ে দেয়ার কারণে বিনষ্ট হয়েছে, তাহলে সর্ব-ইমাম আবূ হানীফা (রহমতুল্লাহে আলাইহে)’র সিদ্ধান্তানুযায়ী দায় হবে ক্রেতার; এটা ইমাম শাফেঈ (রহমতুল্লাহে আলাইহে)’রও সবচেয়ে নির্ভরযোগ্য রায়। ইমাম মালেক (রহমতুল্লাহে আলাইহে) অবশ্য বলেন এক-তৃতীয়াংশেরও কম বিনষ্ট হলেই কেবল ক্রেতার দায় সাব্যস্ত হবে; কিন্তু তার বেশি বিনষ্ট হলে বিক্রেতার দায় বলে পরিগণিত হবে। পক্ষান্তরে, ইমাম আহমদ (রহমতুল্লাহে আলাইহে) অভিমত ব্যক্ত করেন যে প্রাকৃতিক দুর্যোগের কারণে পণ্য বিনষ্ট হলে ক্রেতা দায়বদ্ধ হবেন; আর মালামাল চুরি গেলে দায়বদ্ধ হবেন বিক্রেতা।"},{"1":"অগ্রিম ক্রয় (সালাম) ও ঋণ (ক্বিরা’দ)","2":"অগ্রিম ক্রয় (সালাম) ও ঋণ (ক্বিরা’দ)\n\nইমামমণ্ডলী ঐকমত্য পোষণ করেন যে অগ্রিম ক্রয় জায়েয এবং এর বৈধতা ৬টি শর্তের ওপর নির্ভরশীল: পণ্যের ক্যাটেগরী বা কিসিম সম্পর্কে জানা; সেগুলোর গুণগত মান সম্পর্কে জানা; সেগুলোর পরিমাণ সম্পর্কে জানা; মূল্য পরিশোধের নিয়ম-পদ্ধতি বা শর্ত সম্পর্কে জানা; এবং অর্থের পরিমাণ সম্পর্কে জানা। ইমাম আবূ হানীফা (রহমতুল্লাহে আলাইহে) অবশ্য বলেন পণ্য ওজনে ভারী হলে ডেলিভারীর স্থান জানানো সপ্তম শর্ত। অন্যান্য ইমামবৃন্দ এটাকে আবশ্যক বিবেচনা করলেও শর্ত বলেননি।\n\nআগাম মূল্য পরিশোধ যে পণ্যের জন্যে অনুমতিপ্রাপ্ত: ইমামবৃন্দ একমত হন, যেসব পণ্যের দৈর্ঘ্য-প্রস্থ পরিমাপ করা যায় এবং ওজন নেয়া যায়, আর বিবরণও দেয়া যায়, সেগুলোর জন্যে এটা জায়েয। সংখ্যা-নির্ধারিত এমন পণ্যসামগ্রী যা বৈসাদৃশ্যপূর্ণ নয়, যেমন বাদাম কিংবা ডিম, সেগুলোর ক্ষেত্রেও তা জায়েয; তবে এর ব্যতিক্রম ইমাম আহমদ ইবনে হাম্বল (রহমতুল্লাহে আলাইহে)’এর একটি রায়। ডালিম বা তরমুজের মতো গণনাকৃত পণ্য, যার একটি হতে আরেকটির মধ্যে আকৃতিগত বিস্তর পার্থক্য থাকতে পারে, তার ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম আবূ হানীফা (রহমতুল্লাহে আলাইহে) অভিমত ব্যক্ত করেন যে ওই ধরনের পণ্যের বেলায় অগ্রিম মূল্য পরিশোধ জায়েয নেই; কেননা মাপ বা সংখ্যা পর্যাপ্ত মাপকাঠি নয়। তবে ইমাম আহমদ (রহমতুল্লাহে আলাইহে) এটাকে একদম জায়েয বলে রায় দেন। ইমাম শাফেঈ (রহমতুল্লাহে আলাইহে) ওজনের দ্বারা এটাকে বৈধ বলেন। উপরন্তু, ইমাম আহমদ ইবনে হাম্বল (রহমতুল্লাহে আলাইহে) হতে দুটি মতামত পাওয়া যায়; এর মধ্যে সবচেয়ে প্রসিদ্ধ রায়টি হলো, সংখ্যা গণনা দ্বারা এটা করা জায়েয। তিনি বলেন সাধারণতঃ যা কিছু ওজন দ্বারা নির্ধারণ করা যায়, তা দৈর্ঘ্য-প্রস্থ পরিমাপ দ্বারা করা যায় না; আবার দৈর্ঘ্য-প্রস্থ পরিমাপের দ্বারা যেসব পণ্যের মূল্য নির্ধারণ করা যায়, তা ওজন দ্বারা করা যায় না।\n\nবিভিন্ন বিষয়: গণনাযোগ্য পণ্যের ক্ষেত্রে কোনো অগ্রিম বিক্রয় সর্ব-ইমাম মালেক (রহ:), শাফেঈ (রহ:) ও আহমদ (রহ:)’এর দৃষ্টিতে তখন-ই বৈধ, যখন সংশ্লিষ্ট স্থানে সেটার অস্তিত্বশীল থাকার সম্ভাব্যতা বিরাজ করে। ইমাম আবূ হানীফা (রহমতুল্লাহে আলাইহে) অবশ্য বলেন এর কোনো অনুমতি নেই, যতোক্ষণ না পণ্যসামগ্রী ডেলিভারীর চুক্তি সম্পাদিত হওয়ার সময়কালে সেটা বাস্তবিক-ই অস্তিত্বশীল থাকে। বিরল দামী পাথরের বেলায় (ইমামবৃন্দের দৃষ্টিতে) এর কোনো অনুমতি নেই, ব্যতিক্রম শুধু ইমাম মালেক (রহমতুল্লাহে আলাইহে)’এর রায়। তাঁর সিদ্ধান্ত অনুসারে, অংশিদারিত্ব ও মূল্য ছাড়সহ পুনরায় বিক্রি অগ্রিম বিক্রির বেলায় জায়েয, ঠিক যেমনটি অন্যান্য বিক্রির ক্ষেত্রে তা হয়ে থাকে। কিন্তু সর্ব-ইমাম আবূ হানীফা (রহ:), শাফেঈ (রহ:) ও আহমদ বিন হাম্বল (রহ:) তা নিষেধ করেন।\n\nঅনানুষ্ঠানিক ঋণ (কর্জ): পণ্যসামগ্রী কর্জ দেয়া জায়েয, আর তা বহাল হয় তখন-ই, যখন কেউ তার ইচ্ছামতো সময়কালের জন্যে তা চায়। কোনো সময় নির্ধারণ করাটা বাধ্যতামূলক নয়, যদিও ইমাম মালেক (রহমতুল্লাহে আলাইহে) এটাকে বাধ্যতামূলক বলেন। তিনজন ইমাম রুটি ধার দেয়াকে অনুমতিপ্রাপ্ত/জায়েয বলে রায় দেন, কিন্তু ইমাম আবূ হানীফা (রহমতুল্লাহে আলাইহে)’র দৃষ্টিতে এটা না-জায়েয। ওজন না-কি সংখ্যা দ্বারা এটা জায়েয, এই প্রশ্নে সর্ব-ইমাম শাফেঈ (রহ:) ও আহমদ (রহ:) হতে দুটি করে সিদ্ধান্ত এসেছে।\n\nঅতিরিক্ত উপাদানসমূহ: কোনো ব্যক্তি যখন কারো কাছ থেকে ধার-কর্জ করেন, তখন ওই কর্জের সময়কালে কর্জদাতার জন্যে কর্জগ্রহীতার কোনো সম্পদ/সম্পত্তি, যা তিনি (কর্জগ্রহীতা) উপহার বা খাবার হিসেবে গ্রহণের জন্যে আমন্ত্রণ জানান, তা হতে ফায়দা লাভ করা কি অনুমতিপ্রাপ্ত? নাকি তা জায়েয নেই – যদি তা প্রথা না হয়ে থাকে? এই প্রশ্নের উত্তরে সর্ব-ইমাম আবূ হানীফা (রহ:), মালেক (রহ:) ও আহমদ (রহ:) বলেন এর কোনো অনুমতি নেই। ইমাম শাফেঈ (রহ:) অবশ্য বলেন এটা পূর্বশর্ত না হলে জায়েয।\n\nমূল চুক্তি মেনে চলা: ইমামমণ্ডলী একমত হন যে, কেউ কোনো নির্দিষ্ট মেয়াদের জন্যে নেয়া ঋণে কারো কাছে দেনাবদ্ধ হলে তাঁর জন্যে কোনো নির্দিষ্ট সময়ে ওই দেনার কিয়দংশ পরিশোধ করা এবং পরবর্তী অন্য কোনো সময়ে আরো কিছু অংশ পরিশোধ করা জায়েয নেই। অপর দিকে, কর্জদাতার জন্যেও মেয়াদ পূর্ণ হবার আগে ঋণের কিয়দংশ নগদ অর্থে এবং কিয়দংশ পণ্যসামগ্রীতে গ্রহণ করার অনুমতি নেই। তবে এতে কোনো ক্ষতি হবে না, যদি কর্জদাতা মেয়াদ পূর্ণ হওয়া নাগাদ কিয়দংশ পাওনা গ্রহণ করেন এবং কিয়দংশ কর্জ বাতিল করেন বা তা অন্য মেয়াদে পিছিয়ে দেন। কেউ কারো কাছে কোনো বিক্রি দ্বারা অথবা কর্জে দেনাদার হলে এবং তিনি (কর্জদাতা) কোনো মেয়াদ বেঁধে দিলে ইমাম মালেক (রহমতুল্লাহে আলাইহে) বলেন কর্জদাতা তা হতে ফিরতে পারবেন না; আর তিনি ওই মেয়াদকাল উত্তীর্ণ হওয়া পর্যন্ত অপেক্ষা করতে বাধ্য থাকবেন। তবে ইমাম আবূ হানীফা (রহমতুল্লাহে আলাইহে)’র দৃষ্টিতে কর্জদাতা মেয়াদকাল বৃদ্ধি করতে পারবেন; স্রেফ শারীরিকভাবে আহত ও বিভিন্ন কর্জের ক্ষতিপূরণ এক্ষেত্রে ব্যতিক্রম হবে [মানে তা আরোপ করা চলবে না]।"},{"1":"রাহন তথা জামানত","2":"রাহন তথা জামানত\n\nসবার বেলায় ঘরে ও সফরে জামানত/বন্ধক রাখা জায়েয। জামানতের চুক্তি অবশ্যই গৃহীত হতে হবে, যদিও তা (বন্ধক) নেয়া না হয়; আর জামানতের প্রতিশ্রুতিদাতাকে তাঁর জামানত জমা দিতে বাধ্য করা জায়েয। সর্ব-ইমাম আবূ হানীফা (রহ:), শাফেঈ (রহ:) ও আহমদ বিন হাম্বল (রহ:) অভিমত ব্যক্ত করেন যে জামানতের বৈধতার জন্যে একটি পূর্বশর্ত এই যে, এর হস্তান্তর হতে হবে। আর তাই এটা বন্ধক নেয়া বাধ্যতামূলক। যৌথ মালিকানাধীন সম্পদ, হোক তা অস্থাবর সম্পত্তির মতো বিভাজনযোগ্য, কিংবা গোলামের মতো অবিভাজনযোগ্য, তা জামানত/বন্ধক রাখা বৈধ। ইমাম আবূ হানীফা (রহমতুল্লাহে আলাইহে) অবশ্য এটাকে অবৈধ বলে রায় দেন। ইমাম শাফেঈ (রহমতুল্লাহে আলাইহে) বলেন, বন্ধকগ্রহীতার মালিকানায় জামানত থেকে যাওয়াটা কোনো পূর্বশর্ত নয়; তবে সর্ব-ইমাম আবূ হানীফা (রহ:) ও মালেক (রহ:)’এর দৃষ্টিতে এটা পূর্বশর্ত। যদি কোনো না কোনোভাবে জামানতের অর্থ বন্ধকগ্রহীতার কাছ থেকে (অন্যত্র) চলে যায়, তাহলে ওই জামানত অসিদ্ধ হয়ে যাবে; এর ব্যতিক্রমী দৃষ্টিভঙ্গি অবশ্য ইমাম আবূ হানীফা (রহমতুল্লাহে আলাইহে)‘র, যিনি বলেন এটা অসিদ্ধ হবে না যদি এটা জামানতকারীর কাছে জমা হিসেবে রাখা হয়।\n\nজামানতের (ক্ষেত্র) সম্প্রসারণ: কেউ কোনো কিছু এক শ দিরহামের জন্যে বন্ধক রাখলে এবং তারপর আরো এক শ দিরহাম ধার করলে, আর এরপর মূল বন্ধকটি উভয় কর্জের ক্ষেত্রে ব্যবহার করতে চাইলে তা ইমাম শাফেঈ (রহমতুল্লাহে আলাইহে)’র সবচেয়ে নির্ভরযোগ্য সিদ্ধান্তে অবৈধ বা অনুমতিপ্রাপ্ত নয়; কেননা বন্ধকটি প্রথম কর্জের সাথেই আবদ্ধ। এটা সর্ব-ইমাম আবূ হানীফা (রহমতুল্লাহে আলাইহে) ও আহমদ ইবনে হাম্বল (রহমতুল্লাহে আলাইহে)’এরও রায়। ইমাম মালেক (রহমতুল্লাহে আলাইহে) অবশ্য এটাকে জায়েয বলেন।\n\nঅপরিশোধকৃত অর্থের ক্ষেত্রে বন্ধক বিক্রি: জামানতকারী যদি এই শর্ত দেয় যে অর্থ পরিশোধ না হলে এবং তা বকেয়া থাকলে জামানত/বন্ধক বিক্রি করা যাবে, তাহলে সর্ব-ইমাম আবূ হানীফা, মালেক ও আহমদ বিন হাম্বল (রহমতুল্লাহে আলাইহিম আজমাঈন)’এর মতানুযায়ী তা জায়েয। তবে ইমাম শাফেঈ (রহমতুল্লাহে আলাইহে) বলেন জামানত-গ্রহীতা নিজে তা বিক্রি করতে পারবেন না। জামানত/বন্ধকদাতা বা তার প্রতিনিধি বন্ধকগ্রহীতার অনুমতিক্রমে তা বিক্রি করতে পারবেন। বন্ধকদাতা তা করতে অস্বীকার করলে বিচারক তাকে কর্জ পরিশোধ করতে বা বন্ধকী সামগ্রী বিক্রি করতে বাধ্য করতে পারবেন। ইমাম মালেক (রহমতুল্লাহে আলাইহে) অবশ্য অভিমত ব্যক্ত করেন যে জামানতটি কোনো বিচারকের সামনে পেশ করা উচিৎ। জামানত-গ্রহীতা যদি তা না করেন এবং জামানত বিক্রি করে দেন, তাহলে তা বৈধ/জায়েয হবে। কর্জের অর্থ বকেয়া থাকা অবস্থায় জামানতদাতা কাউকে জামানত বিক্রির জন্যে নিয়োগ করলে এবং সেটা তার (নিযুক্ত ব্যক্তির) কাছে হস্তান্তর করলে সর্ব-ইমাম শাফেঈ (রহমতুল্লাহে আলাইহে) ও আহমদ (রহমতুল্লাহে আলাইহে) এই ক্ষমতা প্রদানকে বৈধ বলে রায় দেন। তবে জামানত দানকারী ওই ব্যবস্থাকে বাতিল করতে পারেন এবং যে কোনো প্রতিনিধির মতোই নিযুক্ত ব্যক্তিকে অব্যাহতি দিতে পারেন। সর্ব-ইমাম আবূ হানীফা (রহমতুল্লাহে আলাইহে) ও মালেক (রহমতুল্লাহে আলাইহে) অবশ্য বলেন জামানতকারী তা করতে পারেন না। যদি উভয় পক্ষ (বন্ধকদাতা ও গ্রহীতা) কোনো বিশ্বাসভাজন নামী ব্যক্তির কাছে জামানতটি জমা রাখতে সম্মত হন এবং জামানতদাতা শর্তারোপ করেন যে তাঁর অর্থ পরিশোধে বকেয়া পড়লে তত্ত্বাবধায়ক তা বিক্রি করতে পারবেন, আর যদি ওই নামী ব্যক্তি তা বিক্রি করে দেন, কিন্তু বন্ধকগ্রহীতা (বিক্রিলব্ধ) অর্থ বুঝে পাবার আগেই ওই অর্থ হারিয়ে যায়, তাহলে ইমাম আবূ হানীফা (রহমতুল্লাহে আলাইহে)’এর সিদ্ধান্তে তা বন্ধকগ্রহীতার দায় হবে; যেনো জামানতটি তাঁরই দখলে ছিলো বলে ধরা হবে। ইমাম মালেক (রহমতুল্লাহে আলাইহে) অবশ্য বলেন জামানতটি তত্ত্বাবধায়কের দখলে থাকাকালীন হারিয়ে গেলে তা বন্ধকগ্রহীতার পরিবর্তে বন্ধকদাতারই দায় হবে। সর্ব-ইমাম শাফেঈ (রহমতুল্লাহে আলাইহে) ও আহমদ ইবনে হাম্বল (রহমতুল্লাহে আলাইহে) বলেন এটা সবসময়-ই জামানতদাতার দায়বদ্ধতা, যদি না বন্ধকগ্রহীতা সীমালঙ্ঘন করেন; আর ওই রকম অবস্থায় তা (বন্ধক) ওয়াক্বফের মতো (বিবেচিত) হবে।\n\nবন্ধকের মূল্য বৃদ্ধি: বন্ধকের মূল্য বৃদ্ধি পেলে, যা (মূল) বন্ধক হতে পৃথক, যেমন – গবাদি পশুর বাচ্চা, ফল, পশম ও অন্যান্য বস্তু, তাহলে ইমাম মালেক (রহমতুল্লাহে আলাইহে) সেগুলোকে জামানতকারীর মালিকানাধীন বলে রায় দেন। ইমাম আবূ হানীফা (রহমতুল্লাহে আলাইহে) অবশ্য বলেন মূল্য বৃদ্ধি জামানতেরই একটি অংশ। পক্ষান্তরে, ইমাম শাফেঈ (রহমতুল্লাহে আলাইহে) বলেন এর পুরোটুকুই বন্ধক হতে আলাদা। ইমাম আহমদ ইবনে হাম্বল (রহমতুল্লাহে আলাইহে) অভিমত ব্যক্ত করেন যে ওগুলো জামানতকারীর নয়, বরং জামানতগ্রহীতার মালিকানাধীন হবে।\n\nজামানতের বস্তু বিনষ্ট: বন্ধকগ্রহীতা যদি দাবি করেন যে জামানত বিনষ্ট হয়েছে এবং এর ফলে পক্ষগুলো সেটার মূল্যের ব্যাপারে ঐকমত্য পোষণ করেন, তাহলে আর কোনো আলোচনা (প্রয়োজন) হবে না। কিন্তু তারা যদি বন্ধকের বিবরণের ব্যাপারে একমত হওয়া সত্ত্বেও মূল্যের ব্যাপারে একমত না হন, এমতাবস্থায় ইমাম মালেক (রহমতুল্লাহে আলাইহে)’এর দৃষ্টিতে বিশেষজ্ঞদের মতামত চাইতে হবে এবং সে অনুযায়ী ব্যবস্থা নিতে হবে। তবে ইমাম আবূ হানীফা (রহমতুল্লাহে আলাইহে) বন্ধকের মূল্য সম্পর্কে বন্ধকগ্রহীতার ভাষ্যকে মানুষের কাছে গ্রহণযোগ্য বলে রায় দেন; স্রেফ শর্ত এই থাকবে যে তাকে তার ভাষ্যের সাথে ক্বসম করতে হবে।"},{"1":"দেউলিয়া ও সীমাবদ্ধতা","2":"দেউলিয়া ও সীমাবদ্ধতা\n\nআইনি বাধ্যবাধকতা: সর্ব-ইমাম মালেক, শাফেঈ ও আহমদ (রহমতুল্লাহে আলাইহিম) বলেন, কোনো দেউলিয়া ও ঋণগ্রস্ত ব্যক্তিকে কর্জ গ্রাস করলে তার কর্জদাতারা চাওয়ামাত্র তাকে আইনি বাধ্যবাধকতার অধীনে আনতে পারবেন, যাতে কোনো বিচারক তার প্রতি তার সম্পত্তি বিক্রি করার ক্ষেত্রে নিষেধাজ্ঞা আরোপ করতে পারেন এবং এভাবে তার কর্জদাতাদেরকে ক্ষতিগ্রস্ত হওয়া থেকে রক্ষা করতে পারেন। বিচারক দেউলিয়া ব্যক্তির সম্পত্তি বিক্রি করে দিতে পারেন, যদি সে বিক্রি করতে বা কর্জদাতাদের মাঝে ভাগ করে দিতে অস্বীকার করে। ইমাম আবূ হানীফা (রহমতুল্লাহে আলাইহে) অবশ্য বলেন কোনো দেউলিয়া ব্যক্তির প্রতি আইনি বাধ্যবাধকতা আরোপ করা উচিৎ নয়, বরং তাকে কয়েদখানায় আটক করা উচিৎ – যতোক্ষণ না সে কর্জ পরিশোধ করে। তার সম্পত্তি থাকলে বিচারক তা ভাগ করতে পারবেন না বা বিক্রিও করতে পারবেন না, যদি না তা হয় দিরহামে এবং তার কর্জও হয় দিরহামে; এমন ক্ষেত্রে কাজী/বিচারক তা নিতে পারবেন। কিন্তু যদি তার কর্জ হয় দিরহামে এবং সম্পত্তি হয় দিনারে, তাহলে তার সম্পত্তি বিক্রি করে কর্জ পরিশোধ করা উচিৎ।\n\nআইনি বাধ্যবাধকতার সীমা: কোনো ব্যক্তি দেউলিয়া হওয়ার পরে আইনি বাধ্যবাধকতার আওতাধীন হলে তার দ্বারা নিজ সম্পত্তি বিক্রির প্রশ্নে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহমতুল্লাহে আলাইহে) বলেন কোনো ক্ষেত্রেই আইনি বাধবাধকতা আরোপ করা চলবে না। এমন কী কোনো কাজী/বিচারক ওই সিদ্ধান্ত দিলেও তা বলবৎ করা উচিৎ হবে না। বাধ্যবাধকতা আরোপ যদি হয়েও থাকে, তবুও বিয়ে, তালাক্ব ও (গোলামের) মুক্তিদানের মতো নাকচ হওয়ার অযোগ্য লেনদেন কার্যকর থাকবে। যেসব বিষয় নাকচ হওয়ার যোগ্য, যেমন (পণ্যসামগ্রী) বিক্রয়, ভাড়া নেয়া, উপহার ও সাদাক্বা/দান, তা (লেনদেন) অবৈধ হয়ে যাবে। ইমাম মালেক (রহমতুল্লাহে আলাইহে) বলেন সম্পত্তির বিভিন্ন আইটেম বিক্রয়, উপহার বা (গোলাম) মুক্তিদানের মাধ্যমে পরিচালিত লেনদেন বহাল থাকবে না। ইমাম শাফেঈ (রহমতুল্লাহে আলাইহে) অবশ্য এক্ষেত্রে দুটি রায় দেন: একটি ইমাম মালেক (রহমতুল্লাহে আলাইহে)’এর অনুরূপ; আর দ্বিতীয়টিতে লেনদেন বৈধ হবে, তবে তা শর্তাধীন হবে। দেউলিয়া ব্যক্তির ঋণ পরিশোধ হয়ে গেলে লেনদেন জায়েয হবে। কিন্তু তা পরিশোধ না হলে লেনদেন অবৈধ হবে; যার নিষেধাজ্ঞা আরোপ আরম্ভ হবে প্রথমে উপহারের ওপর, এরপর বিক্রির ওপর। ইমাম আহমদ ইবনে হাম্বল (রহমতুল্লাহে আলাইহে) অবশ্য বলেন, ওই ব্যক্তির কোনো ধরনের লেনদেনই অনুমতিপ্রাপ্ত হবে না, স্রেফ (গোলাম) মুক্তিদান ছাড়া।\n\nঅপরিশোধকৃত অর্থের পণ্যসামগ্রী: কোনো জীবিত দেউলিয়া লোক যদি কিছু অপরিশোধকৃত অর্থের পণ্যসামগ্রীর দখলে থাকেন, আর সেগুলোর মালিক সেগুলো ফেরত নিয়ে যান, তাহলে সর্ব-ইমাম মালেক, শাফেঈ ও আহমদ (রহমতুল্লাহে আলাইহিম আজমাঈন) বলেন, সেগুলোর মালিক অন্যান্য কর্জদাতার চেয়ে অগ্রাধিকারপ্রাপ্ত এবং তাই তিনি-ই অন্যান্যদের পরিবর্তে সেগুলো নিয়ে যাবেন। তবে ইমাম আবূ হানীফা (রহমতুল্লাহে আলাইহে) অভিমত ব্যক্ত করেন যে, সেগুলোর মালিক অন্য যে কোনো কর্জদাতার মতোই; আর তাই সকল কর্জদাতা সেগুলো নিজেদের মধ্যে ভাগ করে নেবেন। মালিক যদি দেউলিয়া ব্যক্তির ইন্তেক্বালের পরে মালামাল খুঁজে পান অথচ অর্থ পরিশোধ না হয়ে থাকে, এমতাবস্থায় ইমাম শাফেঈ (রহমতুল্লাহে আলাইহে) একাই শুধু বলেন মালিক ওইসব পণ্য পাবার অধিকারপ্রাপ্ত; ঠিক যেমনটি দেউলিয়া ব্যক্তি জীবিত থাকলে তাই হতো। অন্য তিনজন ইমাম অবশ্য মালিককে অন্যান্য কর্জদাতার মতোই অধিকারপ্রাপ্ত বলে রায় দেন।\n\nঅতিরিক্ত ঋণ: দেউলিয়া ব্যক্তি যদি আইনি বাধ্যবাধকতা আরোপের পরে আরো অতিরিক্ত ঋণগ্রস্ত হন, তাহলে ওই কর্জ তারই দায়-দেনা হবে। তবে ইমামবৃন্দ অভিমত ব্যক্ত করেন যে, আইনি বাধ্যবাধকতা যাদের কর্জের সূত্রে আরোপিত হয়েছিলো, নতুন কর্জদাতা তাদের সাথে তা ভাগাভাগি করবেন না; ব্যতিক্রম কেবল ইমাম শাফেঈ (রহমতুল্লাহে আলাইহে), যিনি বলেন নতুন কর্জদাতা তা করতে পারবেন।\n\nদেউলিয়া ব্যক্তির বাড়ি আটক ও বিক্রি: দেউলিয়া ব্যক্তি যার কোনো সম্পদ নেই, তাকে কি তার নিজের প্রয়োজনীয় বাড়ি ও গোলাম জোরপূর্বক বিক্রি করে দেনা পরিশোধে বাধ্য করা যাবে? সর্ব-ইমাম আবূ হানীফা (রহমতুল্লাহে আলাইহে) ও আহমদ (রহমতুল্লাহে আলাইহে) বলেন সেগুলো বিক্রি করা যাবে না; আর ইমাম আবূ হানীফা (রহমতুল্লাহে আলাইহে) কোনো সম্পত্তি-ই বিক্রি করা চলবে না বলে রায় দেন। তবে সর্ব-ইমাম মালেক (রহমতুল্লাহে আলাইহে) ও শাফেঈ (রহমতুল্লাহে আলাইহে) বলেন ওই ধরনের সমস্ত জিনিসই বিক্রি করতে হবে।\n\nপ্রমাণিত অভাব-অনটনের ক্ষেত্রে: কারো অভাব-অনটন বিচারকের উপস্থিতিতে প্রমাণিত হলে বিচারক কি তাঁর (কর্জগ্রহীতা) ও কর্জদাতাদের মাঝে (আইনতঃ) হস্তক্ষেপ করতে পারেন? এই প্রশ্নের উত্তরে ইমাম আবূ হানীফা (রহমতুল্লাহে আলাইহে) অভিমত ব্যক্ত করেন যে, বিচারক তাঁকে জেলখানা থেকে মুক্তি দিতে পারেন, কিন্তু তিনি কর্জগ্রহীতা ও কর্জদাতাদের মাঝে হস্তক্ষেপ করতে পারেন না। তাঁরা তাঁর (অবস্থা বুঝে সুবিধামতো) ব্যবস্থা নেবেন; আর তাঁর লেনদেনে বাধা দিতে পারবেন না, তবে তাঁর আয় হতে উদ্বৃত্ত অর্থ নিজেদের মধ্যে ভাগাভাগি করে নিতে পারবেন। সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম আজমাঈন) বলেন কর্জদাতাদের অনুমতি ছাড়াই বিচারক তাঁকে জেলখানা থেকে ছেড়ে দিতে পারবেন এবং উভয়পক্ষের মাঝখানে হস্তক্ষেপ করতে পারবেন। কর্জগ্রহীতাকে পুনরায় কয়েদ করা হবে না, কিন্তু বিচারককে কর্জগ্রহীতার (ভবিষ্যৎ) আচরণ পর্যবেক্ষণ করতে হবে। ইমামমণ্ডলী একমত হন যে, কয়েদ হওয়ার পরবর্তী সময়েও অভাব-অনটনের সাক্ষ্য-প্রমাণের শুনানি করা যাবে। তবে কয়েদ হওয়ার আগে শুনানি নেয়া যাবে কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। সর্ব-ইমাম মালেক, শাফেঈ ও আহমদ (রহমতুল্লাহে আলাইহিম আজমাঈন) কয়েদের আগে শুনানির পক্ষেও রায় দেন। কিন্তু ইমাম আবূ হানীফা (রহমতুল্লাহে আলাইহে) স্রেফ আটক হওয়ার পরই শুনানির পক্ষে মত প্রকাশ করেন।\n\nদেউলিয়া ছাড়া অন্যান্য ক্ষেত্রে আইনি বাধ্যবাধকতা: ইমামমণ্ডলী ঐকমত্য পোষণ করেন যে, কারো প্রতি আইনি বাধ্যবাধকতা আরোপের অন্যান্য ক্ষেত্রগুলো হচ্ছে যৌবন, গোলামি ও মানসিক ভারসাম্যহীনতা। কোনো ছেলে সাবালক হওয়ার পরে তার মানসিক ভারসাম্য না থাকলে তার কাছে আপন সম্পত্তি হস্তান্তর করা উচিৎ হবে না। ইমামবৃন্দ অবশ্য সাবালক হওয়ার সময়কালের ব্যাপারে পারস্পরিক ভিন্নমত পোষণ করেন। ইমাম আবূ হানীফা (রহমতুল্লাহে আলাইহে) বলেন ছেলেদের বেলায় এটা স্বপ্নদোষ বা বীর্যপাতের সূচনা দ্বারা হবে। সে যদি এ রকম ঘটনার অভিজ্ঞতা সঞ্চয় না করে, তাহলে ওই সময়কালের আরম্ভ হবে যখন সে ১৭ বা ১৮ বছর বয়সে উপনীত হবে। মেয়েদের ক্ষেত্রে মাসিক, স্বপ্নদোষ বা গর্ভধারণ আরম্ভ হলেই তা হবে, অথবা ১৭ বছর বয়সে হবে। ইমাম মালেক (রহমতুল্লাহে আলাইহে) অবশ্য কোনো সময়সীমা বেঁধে দেননি, যদিও তাঁর মাযহাবের ইমামবৃন্দ এটাকে ১৭-১৮ বছর বয়স বলে সিদ্ধান্ত দেন। সর্ব-ইমাম শাফেঈ ও আহমদ (রহমতুল্লাহে আলাইহুমা) বলেন ওই বয়স ১৫ বছর হবে; অথবা বীর্যপাত বা মাসিক কিংবা গর্ভধারণ বা তলপেটের নিচে চুল গজানো দ্বারা বিবেচিত হবে।\n\nসম্পত্তি মালিকের কাছে হস্তান্তরের শর্তাবলী: সম্পত্তির মালিকের (সাবালক হওয়ার পর) সুবিচারবুদ্ধি পরিলক্ষিত হলেই তার কাছে সম্পত্তি হস্তান্তর করা যাবে। ইমামমণ্ডলী অবশ্য সুবিচারবুদ্ধির মধ্যে কী কী থাকতে হবে, সে ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা, মালেক ও আহমদ (রহমতুল্লাহে আলাইহিম) অভিমত ব্যক্ত করেন যে, ছেলেদের বেলায় নিজ সম্পত্তির দেখাশুনা ও সেটার সম্প্রসারণ তদারকির এবং অপচয় রোধের সামর্থ্য লাভ করতে হবে। সততা ও অসততা এক্ষেত্রে বিবেচিত নয়। তবে ইমাম শাফেঈ (রহমতুল্লাহে আলাইহে) বলেন এটা (সততা) সম্পত্তি ও দ্বীন – দুটো ক্ষেত্রেই প্রযোজ্য। সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) বলেন ছেলে ও মেয়েদের ক্ষেত্রে কোনো পার্থক্য হবে না। ইমাম মালেক (রহমতুল্লাহে আলাইহে) অবশ্য বলেন আইনি বাধ্যবাধকতা মেয়েদের ক্ষেত্রে তুলে নেয়া যাবে না, এমন কী সে সাবালিকা ও বিচারবুদ্ধিসম্পন্ন হলেও নয়, যতোক্ষণ না সে বিবাহিতা ও স্বামীর সংসর্গে যায়। এই বিষয়ে ইমাম আহমদ ইবনে হাম্বল (রহমতুল্লাহে আলাইহে)’এর দুটি সিদ্ধান্ত: একটিতে ছেলে ও মেয়ের মধ্যে কোনো পার্থক্য নেই। অপরটি ইমাম মালেক (রহমতুল্লাহে আলাইহে)’এর রায়ের অনুরূপ। ইমামবৃন্দ একমত হন যে, কোনো ছেলে সাবালক ও বিচারবুদ্ধিসম্পন্ন হলে তাকে তার সম্পত্তি হস্তান্তর করা উচিৎ। কিন্তু সে সাবালক হওয়া সত্ত্বেও বিচারবুদ্ধিসম্পন্ন না হলে তাকে তা হস্তান্তর করা উচিৎ নয়। আর বিচারবুদ্ধি হওয়ার পরে বোকা হয়ে গেলে ইমাম আবূ হানীফা (রহমতুল্লাহে আলাইহে) ছাড়া বাকি সবাই তার সম্পত্তির প্রশ্নে তার প্রতি আইনি বাধ্যবাধকতা আরোপ করা উচিৎ বলে রায় দেন।"},{"1":"সুলেহ তথা মীমাংসা","2":"সুলেহ তথা মীমাংসা\n\nআংশিক নিষ্পত্তি: ইমামমণ্ডলী ঐকমত্য পোষণ করেন যে, কারো কর্জ আছে জানা হলে এবং তিনি তাঁর ঋণের কিয়দংশ পরিশোধের জন্যেই কেবল মীমাংসায় রাজি থাকলে তা জায়েয/বৈধ হবে না। কেননা তা কর্জদাতার অধিকারকে খর্ব করবে। কর্জের বাধ্যবাধকতা (মানে দায়-দেনা) অজ্ঞাত হলে এবং কর্জগ্রহীতার বিরুদ্ধে কোনো ধরনের দাবি উত্থাপন করা হলে মীমাংসা কি বৈধ হবে? এই প্রশ্নটির উত্তরে তিনজন ইমাম এটাকে বৈধ বলে রায় দেন; তবে ইমাম শাফেঈ (রহমতুল্লাহে আলাইহে) বলেন এটা বৈধ নয়।\n\nখাড়া সীমানাস্তম্ভ নিয়ে বিরোধ: দুটো বাড়ির মাঝে যদি একটি সীমানা প্রাচীর থাকে, আর কোনো একটি বাড়ির মালিক দেয়ালের ওপরে চারাগাছ/গাছগাছড়ার পরিচর্যা করেন, অথচ তাঁদের প্রত্যেকেই দেয়ালটি নিজের বলে দাবি উত্থাপন করেন, এমতাবস্থায় সর্ব-ইমাম আবূ হানীফা ও মালেক (রহমতুল্লাহে আলাইহিমা) প্রাচীরটি গাছগাছড়া পরিচর্যাকারী বাড়ির মালিকের বলে রায় দেন এই শর্তের ভিত্তিতে যে, তিনি একটি কসম/শপথ তাঁর দাবির সাথে উচ্চারণ করবেন। তবে সর্ব-ইমাম শাফেঈ ও আহমদ ইবনে হাম্বল (রহমতুল্লাহে আলাইহিমা) বলেন গাছগাছড়া পরিচর্যা তাঁকে অগ্রাধিকার দেবে না। চারাগাছ/গাছগাছড়া তার মালিকের অধিকারে থাকবে এবং তাঁরা কসম/শপথ সহকারে দাবি উত্থাপন করলে দেয়ালটি দু জনেই ভাগাভাগি করবেন।\n\nঅনুভূমিক সীমানা নিয়ে বিরোধ: কোনো গৃহ ও কোনো কক্ষের ওপরে অবস্থিত দু জনের ভাগাভাগি করা ছাদের মালিকানার ব্যাপারে দাবি উত্থাপিত হলে সর্ব-ইমাম আবূ হানীফা ও মালেক (রহমতুল্লাহে আলাইহিমা) সেটার নিচে বসবাসকারীর পক্ষে রায় দেন। সর্ব-ইমাম শাফেঈ ও আহমদ (রহমতুল্লাহে আলাইহিমা) অবশ্য অভিমত ব্যক্ত করেন যে দু জনই অর্ধেক অর্ধেক পাবেন। ওপরের ও নিচের তলা বিনষ্ট হলে এবং ওপরের তলার বাসিন্দা তা পুনঃনির্মাণ করতে চাইলে তিনি ছাদের অর্ধেক মালিক নিচের তলার বাসিন্দাকে তা পুনঃনির্মাণ করতে বাধ্য করতে পারবেন না, যাতে ওপরের তলার মালিক নিজের গৃহের মেঝে পুনঃনির্মাণ করতে পারেন। ওপরের তলার মালিক যদি নিজস্ব অর্থায়নে তাঁর ওই (ভাগাভাগি করা) ছাদ পুনঃনির্মাণের সিদ্ধান্ত নেন, তাহলে নিচের তলার মালিক তা ব্যবহার করতে পারবেন না, যতোক্ষণ না তিনি অপরজনকে (তাঁর অংশের) অর্থ পরিশোধ করছেন। এটাই সর্ব-ইমাম আবূ হানীফা, মালেক ও আহমদ ইবনে হাম্বল (রহমতুল্লাহে আলাইহিম আজমাঈন)’এর মাযহাবগুলোর ফায়সালা। এটা ইমাম শাফেঈ (রহমতুল্লাহে আলাইহে) হতেও বর্ণিত হয়েছে; তবে তিনি এ-ও বলেছেন যে নিচের তলার মালিককে অর্থ পরিশোধ করতে বাধ্য করানো যাবে না, অথবা ছাদের ব্যবহারে তাঁকে বাধাও দেয়া যাবে না, যদি ওপরের তলার মালিক তাঁর অনুমতি ছাড়াই (ছাদটি) পুনঃনির্মাণ করে থাকেন।\n\nসম্পত্তির উন্নয়ন সাধন: কোনো ভূ-সম্পত্তির মালিক তাঁর জমির উন্নয়ন সাধন এমন উপায়ে করতে পারবেন যাতে তাঁর প্রতিবেশিদের কোনো ক্ষতি না হয়। ইমামমণ্ডলী অবশ্য ক্ষতিকর পরিবর্তন সাধনের ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) এটার অনুমতি দেন; পক্ষান্তরে সর্ব-ইমাম মালেক ও আহমদ ইবনে হাম্বল (রহমতুল্লাহে আলাইহিমা) নিষেধ করেন। এর উদাহরণ হতে পারে কোনো গোসলখানা, পরঞ্জ/ঘানি বা শৌচাগার নির্মাণ; অথবা অন্য কারো কুয়োর কাছে আরেকটি কুয়ো খনন, যার দরুন পানির স্তর নেমে যায়; কিংবা ঘরে এমন জানালা নির্মাণ যা প্রতিবেশির প্রাইভেসি খর্ব করে। তবে তাঁকে (মালিককে) সম্পত্তি বিক্রিতে বাধা দেয়া যাবে না। ইমামবৃন্দ একমত হন যে, কোনো মুসলমান তাঁর মালিকানাধীন ইমারতে নির্মাণকাজ করতে পারবেন, কিন্তু তিনি তাঁর প্রতিবেশিদের ব্যক্তিগত এলাকাগুলোর দিকে লক্ষ্য করতে পারবেন না। অতএব, তাঁর বাড়ির ছাদ যদি অন্যান্যদের চেয়ে উঁচু হয়, তাহলে সর্ব-ইমাম মালেক ও আহমদ (রহমতুল্লাহে আলাইহুমা)’এর দৃষ্টিতে তাঁকে অবশ্যই একটি ছাউনি নির্মাণ করতে হবে, যেটা তাঁর প্রতিবেশিদের দিকে লক্ষ্য করার ক্ষেত্রে তাঁকে বাধা দেবে। তবে সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) এটার প্রয়োজন নেই বলে রায় দেন। ইমামমণ্ডলী এমন দু জন মালিকের ব্যাপারে পারস্পরিক ভিন্নমত পোষণ করেন, যাঁরা নিজেদের সম্পত্তির মাঝে একটি দেয়াল ভাগাভাগি করেন, আর ওই দেয়াল ধসে পড়ার পর একজন অপরজনকে তা নির্মাণ করতে বল্লে তিনি তা করতে অস্বীকার করেন। এছাড়াও যদি তাঁদের থাকে অব্যবহৃত কোনো পানিচালিত যন্ত্রের চাকা, খাল, নদী বা কুয়ো (তাহলেও ইমামবৃন্দের এজতেহাদ ভিন্ন ভিন্ন)। ইমাম আবূ হানীফা (রহমতুল্লাহে আলাইহে)’র দৃষ্টিতে নদী, পানিচালিত যন্ত্রের চাকা, খাল বা কুয়োর বেলায় বাধ্যবাধকতা আরোপ করা যেতে পারে, কিন্তু দেয়ালের ক্ষেত্রে তা হবে না; তাঁদের কেউ দেয়ালটি নির্মাণ করলে তিনি অপরজনকে তা ব্যবহারে বাধা দিতে পারবেন – যতোক্ষণ না অপরজন তাঁর অংশের মূল্য পরিশোধ করেন। ইমাম মালেক (রহমতুল্লাহে আলাইহে) এসব কিছুর ব্যাপারে ঐকমত্য পোষণ করেন – শুধু দেয়ালের বিষয়টি ছাড়া; আর এ বিষয়ে তাঁর দুটো রায়: একটি অন্য বাড়ির মালিকের প্রতি বাধ্যবাধকতা আরোপের পক্ষে, অপরটি কোনো বাধ্যবাধকতা আরোপ না করার পক্ষে। \n\nহাওয়ালা/ঋণ অন্যের কাঁধে অর্পণ: ইমামবৃন্দ একমত হন যে কেউ কারো কাছে দেনাদার থাকলে সেটা এমন কারো কাছে স্থানান্তর করার অনুমতি তাঁর রয়েছে, যিনি তাঁর কাছে দেনাদার; তবে এক্ষেত্রে মূল কর্জদাতা এ পন্থাটি গ্রহণ না করার এখতেয়ার সংরক্ষণ করেন। দেনা যাঁর কাঁধে স্থানান্তরিত, তিনি তা (অর্থাৎ, মূল কর্জদাতার এখতেয়ারটি) অস্বীকার করতে পারবেন না। সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) ঋণ অর্পিত (নতুন) দেনাদারের পছন্দকে বিবেচনায় নেন না; তবে ইমাম মালেক (রহমতুল্লাহে আলাইহে) বলেন, অর্পিত ঋণের দেনাদার মূল কর্জদাতার শত্রু হলে তাঁকে ওই দেনা বহন করতে হবে না। কিন্তু কর্জদাতা ঋণ স্থানান্তরের বিষয়টি মেনে নিলে দেনা অর্পণকারী (মানে মূল দেনাদার) দেনামুক্ত হবেন। মালেকী মাযহাবের সিদ্ধান্ত অনুযায়ী, দেনা অর্পণকারী যদি কর্জদাতাকে ধোকা দেন এ বিষয়টি জেনে যে ওই নতুন দেনাদার আসলে দেউলিয়া, তাহলে ঋণের ভার অর্পিত দেনাদার অর্পণকারী (মূল) দেনাদারের কাছে ফিরে আসতে পারবেন; কিন্তু তা স্রেফ ওই একটি কারণের ভিত্তিতেই। অন্য তিনজন ইমাম অবশ্য তাঁর আর ফেরার কোনো উপায়ান্তর নেই বলে রায় দেন; এমন কী তা তাঁর সম্পর্কে অসত্য বিবরণ প্রদানের বেলায়ও (প্রযোজ্য)।"},{"1":"জামিনদারি (গ্যারান্টী) – ضمان ","2":"জামিনদারি (গ্যারান্টী) – ضمان \n\nইমামমণ্ডলী ঐকমত্য পোষণ করেন যে গ্যারান্টী তথা জামিনদারির অনুমতি বিদ্যমান, তবে কোনো জীবিত দেনাদারের ঋণ পরিশোধের দায় অন্য কারো ওপর অর্পণ করা যাবে না। ওই কর্জ দেনাদারেরই দায় হিসেবে থাকবে এবং তা পরিশোধের পরই কেবল তিনি দায়-দেনামুক্ত হবেন। \n\nঅজ্ঞাত পরিমাণ অর্থসম্পদের জামিনদারি: সর্ব-ইমাম আবূ হানীফা, মালেক ও আহমদ ইবনে হাম্বল (রহমতুল্লাহে আলাইহিম) অজ্ঞাত পরিমাণ অর্থসম্পদের ক্ষেত্রে কারো জামিনদারিকে অনুমতি দেন; যেমন – কেউ যখন পরিমাণ বা টাকার অঙ্ক না জেনে বলেন: “যায়দ যে পরিমাণ অর্থসম্পদের দেনাদার, আমি আপনাকে তা পরিশোধের বেলায় তার পক্ষে জামিনদার হলাম।” যে কর্জ এখনো হয়নি, সেটার ক্ষেত্রেও তিনি জামিনদার হতে পারেন এ কথা বলে: “যায়দ আপনার কাছে যা কিছুর দেনাদার, আমি তার দায় বহন করবো।” শাফেঈ মাযহাবের সমধিক জ্ঞাত সিদ্ধান্ত হলো, এটা জায়েয নেই এবং কোনো অজানা দায়-দেনা মেটানোর পন্থাও সিদ্ধ নয়।\n\nবিচারালয়ে জামিনদারি: ইমামবৃন্দ একমত হন যে বিচারালয়ে হাজির হতে বাধ্য এমন কারো জন্যে জামিন নেয়া বৈধ। কারো বিরুদ্ধে (বিচারালয়ে) কোনো দাবি থাকলে তার জন্যেও জামিনদার হওয়া সিদ্ধ, এর ব্যতিক্রম দৃষ্টিভঙ্গি শুধু ইমাম আবূ হানীফা (রহমতুল্লাহে আলাইহে)’র। উপরন্তু, ইমামমণ্ডলীর দৃষ্টিতে জামিনদার ইন্তেক্বাল করলে জামিন বাতিল হয়ে যাবে; এর ব্যতিক্রম শুধু ইমাম মালেক (রহমতুল্লাহে আলাইহে)’র রায়। যার জন্যে জামিন নেয়া হয়েছে, সেই ব্যক্তি গায়েব হয়ে গেলে বা পালালে সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) বলেন জামিনদারের বিরুদ্ধে কোনো আদেশ জারি হবে না, স্রেফ ওই জামিনপ্রাপ্ত ব্যক্তিকে বিচারালয়ে হাজির করা ছাড়া। জামিনদারের কোনো দায়-দেনা থাকবে না। জামিনপ্রাপ্ত ব্যক্তির অনুপস্থিতির কারণে জামিনদার তাকে হাজির করতে অক্ষম হলে তাঁর দ্বারা সফর করে জামিনপ্রাপ্ত ব্যক্তিকে ধরে তাঁর সাথে নিয়ে ফেরার জন্যে তাঁকে ইমাম আবূ হানীফা (রহমতুল্লাহে আলাইহে) পর্যাপ্ত সময় দেন। কিন্তু তিনি তা না করলে তাঁকেই আটক করা হবে, যতোক্ষণ না জামিনপ্রাপ্ত ব্যক্তিকে ধরে আনা হয়। সর্ব-ইমাম মালেক ও আহমদ (রহমতুল্লাহে আলাইহুমা) অবশ্য বলেন জামিনদার যদি জামিনপ্রাপ্তকে হাজির করতে না পারেন, তাহলে তাঁকেই দেনার ভার বহন করতে হবে।"},{"1":"(ব্যবসায়ে) অংশীদারিত্ব","2":"(ব্যবসায়ে) অংশীদারিত্ব\n\nইমামমণ্ডলী একমত হন যে সমবায়মূলক অংশীদারিত্ব জায়েয/অনুমতিপ্রাপ্ত; আর সর্ব-ইমাম আবূ হানীফা ও মালেক (রহমতুল্লাহে আলাইহিমা)’এর মতানুযায়ী মুফাওয়া’দা অংশীদারিত্বও বৈধ, যদিও এর আকারের প্রশ্নে ইমাম আবূ হানীফা (রহমতুল্লাহে আলাইহে) ইমাম মালেক (রহমতুল্লাহে আলাইহে)’এর সাথে দ্বিমত পোষণ করেন। ইমাম আবূ হানীফা (রহমতুল্লাহে আলাইহে) বলেন, মুফাওয়া’দা (ব্যবসা) শর্তারোপ করে যে দু জন অংশীদারকে তাঁদের মালিকানাধীন স্বর্ণ ও রৌপ্যের পরিমাণের ক্ষেত্রে সমান (সম্পদশালী) হতে হবে। একজন অপর জনের চেয়ে বেশি হলে তা বৈধ হবে না। এমতাবস্থায় কোনো মুনাফা তাঁদের মধ্যে সমানভাবে ভাগ করা হবে, আর প্রত্যেকেই তাঁর (ব্যবসায়িক) অংশীদারের কর্মকাণ্ডের জন্যে দায়ী ও দায়বদ্ধ থাকবেন। ইমাম মালেক (রহমতুল্লাহে আলাইহে) অবশ্য বলেন, তাঁদের কারো একজনের অপর জনের চেয়ে বেশি অর্থ থাকা বৈধ এবং সে হিসেব অনুযায়ী মুনাফা ভাগ করা হবে; অধিকন্তু, ব্যবসায়ে তাঁদের মধ্যে কেউ দায়গ্রস্ত হলে একই হিসেব অনুযায়ী দু জন সে দায় ভাগাভাগি করবেন। তবে এটা অবৈধ পন্থায় অর্জিত সম্পত্তির ক্ষেত্রে প্রযোজ্য হবে না। ইমাম মালেক (রহমতুল্লাহে আলাইহে)’এর দৃষ্টিতে তাঁদের মূলধন দিরহাম বা জিনিসপত্রে হোক, কিংবা ব্যবসায়ে খাটানো (নিজেদের) সমস্ত বা কিছু সম্পদে তাঁদের অংশীদারিত্বেই হোক, তাতে কোনো পার্থক্য হবে না। একই ব্যাপার হবে যদি তাঁদের সম্পত্তি মিশ্রিত হওয়ার কারণে আলাদা করা না যায়; কিংবা সংযুক্ত হওয়ার পরে পৃথক করা যায়। তাঁরা অংশীদারিত্বে একটি (একক) হাতের সদৃশ। ইমাম আবূ হানীফা (রহমতুল্লাহে আলাইহে) বলেন, সেই অংশীদারিত্ব বৈধ হবে, এমন কী যদি দু জনের প্রত্যেকেই নিজ নিজ সম্পত্তির দখলেও থাকেন এবং সেগুলো যুক্ত/যৌথ না-ও হয়ে থাকে। তবে সর্ব-ইমাম শাফেঈ ও আহমদ ইবনে হাম্বল (রহমতুল্লাহে আলাইহিমা)’এর দৃষ্টিতে এ ধরনের অংশীদারিত্ব অবৈধ।\n\nশ্রমভিত্তিক অংশীদারিত্ব: সর্ব-ইমাম মালেক ও আহমদ ইবনে হাম্বল (রহমতুল্লাহে আলাইহিমা) শ্রমভিত্তিক অংশীদারিত্বকে জায়েয বলে রায় দেন, যেখানে মানুষ একই রকমের কাজ করেন এবং তাঁদের কর্মস্থলও একই স্থানে হয়। ইমাম আবূ হানীফা (রহমতুল্লাহে আলাইহে) কর্ম ও কর্মস্থল ভিন্ন হলেও এটাকে জায়েয বলে রায় দেন। ইমাম আহমদ ইবনে হাম্বল (রহমতুল্লাহে আলাইহে) এগুলোর সবই জায়েয বলেন, কিন্তু ইমাম শাফেঈ (রহমতুল্লাহে আলাইহে) এটাকে না-জায়েয বলেন।\n\nকর্জে অংশীদারিত্ব: সর্ব-ইমাম আবূ হানীফা ও আহমদ ইবনে হাম্বল (রহমতুল্লাহে আলাইহিমা) কর্জে অংশীদারিত্বকে অনুমতি দেন। এঁদের (ব্যবসায়ের) ধরন হলো, কারোরই মূলধন নেই; কিন্তু তাঁরা প্রত্যেকেই কর্জে মালামাল কেনেন এবং মুনাফা সবার সাথে ভাগাভাগি করে নেন। তবে সর্ব-ইমাম মালেক ও শাফেঈ (রহমতুল্লাহে আলাইহে)’র দৃষ্টিতে এই ধরনের অংশীদারিত্ব অবৈধ। \n\nমুনাফা ভাগাভাগিতে অসমতা: সবার মূলধন সমান হলেও কোনো একজন অংশীদার অপর জনের চেয়ে বেশি পরিমাণ মুনাফা নেয়ার শর্তারোপ করলে সর্ব-ইমাম মালেক ও শাফেঈ (রহমতুল্লাহে আলাইহে)’র মতানুসারে ওই অংশীদারিত্ব অবৈধ; কিন্তু ইমাম আবূ হানীফা (রহমতুল্লাহে আলাইহে) এটাকে বৈধ বলে রায় দেন, এমন কী এতে কোনো একজন অংশীদারের কাজের পরিমাণ যদি বেড়েও যায় (তা-ও জায়েয)।"},{"1":"ওয়াকালা/এজেন্সী দেয়া ","2":"ওয়াকালা/এজেন্সী দেয়া \n\nইমামমণ্ডলী একমত হন যে, ক্রয়-বিক্রয়, ভাড়া গ্রহণ, কর্জ পরিশোধ, পাওনার দাবি উত্থাপন, বিয়ে-শাদী, নামায (ইমামতি) ও অন্যান্য বিষয়ের মতো যেসব অধিকারের ক্ষেত্রে ওয়াকালা’র বিধান রয়েছে, সেগুলোর বেলায় চুক্তিভিত্তিক এজেন্সী দেয়া বৈধ/জায়েয। তাঁরা আরো ঐকমত্য পোষণ করেন যে, নিয়োগদাতা কর্তৃক এজেন্টের নিয়োগ গৃহীত হবে না, যদি তা আইনতঃ সিদ্ধ পরিবেশের বাইরে তা করা হয়। তাঁরা একমত হন যে হুদূদ/শাস্তি বিধান বা প্রতিশোধমূলক কোনো কাজে এজেন্ট নিয়োজিত করা হলে তা কোনোক্রমেই গ্রহণযোগ্য হবে না। \n\nউপস্থিত কারো দ্বারা এজেন্ট নিয়োগ: সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম)’এর দৃষ্টিতে উপস্থিত কারো দ্বারা এজেন্ট নিয়োজিত করা বৈধ, এমন কী তা হতে পারে অপর পক্ষ খুশি না থাকলেও; তবে সংশ্লিষ্ট এজেন্ট অপর পক্ষের শত্রু হয়ে থাকলে ভিন্ন কথা। ইমাম আবূ হানীফা (রহমতুল্লাহে আলাইহে) অবশ্য বলেন, অপর পক্ষের অনুমতি ছাড়া উপস্থিত কারো পক্ষে এজেন্ট নিয়োজিত করা অবৈধ, যদি না নিয়োগকর্তা অসুস্থ হন অথবা তিন দিন যাবৎ সফরে (ক্লান্ত) হন।\n\nএজেন্ট নিযোজিত করার আইনি শর্তাবলী: কেউ নিজ অধিকার নিশ্চিতকরণে পরিদর্শক/তদারককারী এজেন্ট নিয়োগ করলে, আর সেই নিয়োগ কোনো বিচারকের উপস্থিতিতে করা হলে তা জায়েয হবে এবং অতিরিক্ত কোনো প্রমাণ আর প্রয়োজন হবে না; ওই এজেন্টকে একজনের প্রতিনিধিত্ব করার জন্যে নিয়োজিত করা হলো, না একটি দলের জন্যে করা হলো, তার জন্যে প্রমাণের দরকারও হবে না। যে ব্যক্তির কাছে (পাওনার) অধিকার দাবি করা হয়, তার উপস্থিতি কিন্তু (এজেন্ট) নিয়োগের বৈধতার পূর্বশর্ত নয়। কোনো এজেন্টকে যদি বিচারসভার বাইরে নিয়োগ করা হয়ে থাকে, তাহলে বিচারককে তার নিয়োগ প্রমাণসহ নিশ্চিত করবেন। এই সিদ্ধান্ত সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম) প্রমুখের মাযহাবগুলোর। তবে ইমাম আবূ হানীফা (রহমতুল্লাহে আলাইহে) বলেন, এজেন্ট নিয়োগের বৈধতার জন্যে অপর পক্ষের উপস্থিতি একটি পূর্বশর্ত; অথবা, অপর পক্ষ যদি একটি দল হয়, তাহলে তাদের মধ্য থেকে একজনের উপস্থিতি পূর্বশর্ত।\n\nএজেন্ট-বর্গের অবসরগ্রহণ ও অব্যাহতি: সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম)’এর মতানুসারে নিয়োগকর্তার উপস্থিতি বা অনুপস্থিতিতে (নিয়োজিত) এজেন্ট যখন খুশি তখন নিজের পদ হতে ইস্তফা দিতে পারেন। তবে ইমাম আবূ হানীফা (রহমতুল্লাহে আলাইহে) বলেন এজেন্টকে এরকম করতে হলে অবশ্য-ই নিয়োগকর্তার উপস্থিতিতে করতে হবে। সর্ব-ইমাম মালেক ও শাফেঈ (রহমতুল্লাহে আলাইহিমা)’র দৃষ্টিতে নিয়োগকর্তা এজেন্টকে বরখাস্ত করতে পারেন, যদি তিনি (এজেন্ট) সে সম্পর্কে জ্ঞাত না-ও হন। ইমাম আবূ হানীফা (রহমতুল্লাহে আলাইহে) অবশ্য অভিমত ব্যক্ত করেন যে, এটা একমাত্র তাঁর জ্ঞাতসারেই হতে পারে। ইমাম আহমদ (রহমতুল্লাহে আলাইহে)’এর এই বিষয়ে দুটি রায় বিদ্যমান।\n\nক্রয়বিক্রয়ের ক্ষেত্রে নিয়োজিত এজেন্ট: কারো পক্ষে কোনো এজেন্ট (পণ্য) ক্রয়বিক্রয়ের জন্যে নিয়োগ করা হলে মালেকী, শাফেঈ ও হাম্বলী মাযহাবগুলো এবং কিছু হানাফী মাযহাবের ইমাম বলেন, যে দেশে এজেন্ট ব্যবসা করছেন, সে দেশীয় মুদ্রায় পণ্যসামগ্রীর বর্তমান বাজার দর অনুযায়ী তাঁকে পণ্য বিক্রি করতে হবে। তিনি যদি কোনো পণ্য বর্তমান বাজার দরের চেয়ে কম মূল্যে, অথবা কর্জে, কিংবা ওই দেশের মুদ্রা ছাড়া অন্য কোনো মুদ্রায় বিক্রি করতে চান, তাহলে তিনি তা করতে পারবেন একমাত্র নিয়োগকর্তার সম্মতিক্রমেই। কিন্তু ইমাম আবূ হানীফা (রহমতুল্লাহে আলাইহে) বলেন এজেন্ট যেভাবে বিক্রি করতে চান, সেভাবেই তাঁর তা করার অনুমতি আছে: যে কোনো দেশের মুদ্রায়, কর্জে, অথবা বর্তমান বাজার দরের চেয়ে কম দামে। তবে কেনার ক্ষেত্রে ইমামমণ্ডলী একমত হন যে, এজেন্ট বর্তমান বাজার দরের চেয়ে উচ্চমূল্যে কিনতে পারবেন না; কর্জেও কিনতে পারবেন না।\n\nএজেন্ট-সংক্রান্ত বিভিন্ন বিষয়: সম্পদ-সম্পত্তির ক্ষতি সম্পর্কে এজেন্টের ভাষ্য প্রমাণ হিসেবে গৃহীত। ইমাম শাফেঈ (রহমতুল্লাহে আলাইহে)’র দৃষ্টিতে এজেন্ট কর্তৃক তাঁর নিয়োগকর্তার কাছে পণ্যসামগ্রী ফেরত দেয়ার ভাষ্য গৃহীত হবে। এটা ইমাম আহমদ (রহমতুল্লাহে আলাইহে)’এরও রায়। তবে কোনো এজেন্ট কর্তৃক নিজেরই কাছ থেকে পণ্য কেনার ব্যাপারটিতে ইমামবৃন্দ পারস্পরিক ভিন্নমত পোষণ করেন। সর্ব-ইমাম আবূ হানীফা ও শাফেঈ (রহমতুল্লাহে আলাইহিমা) এটাকে না-জায়েয বলে রায় দেন। তবে ইমাম মালেক (রহমতুল্লাহে আলাইহে) বলেন এজেন্ট আরো উচ্চমূল্যে ওই পণ্য কিনতে পারবেন। ইমাম আহমদ (রহমতুল্লাহে আলাইহে) হতে দুটি মত বর্ণিত হয়েছে, যার মধ্যে অধিক নির্ভরযোগ্য মতটি হচ্ছে এটা জায়েয নেই। কিশোর বয়সী কারো এজেন্ট হওয়ার ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা ও আহমদ (রহমতুল্লাহে আলাইহিমা) এটাকে জায়েয বলেন। এ বিষয়ে ইমাম মালেক (রহমতুল্লাহে আলাইহে) হতে কোনো (লিপিবদ্ধ) বিবরণ নেই; আর ইমাম শাফেঈ (রহমতুল্লাহে আলাইহে) এটাকে অবৈধ বলে রায় দেন। "},{"1":"ধার-কর্জ স্বীকার","2":"ধার-কর্জ স্বীকার\n\nইমামমণ্ডলী ঐকমত্য পোষণ করেন যে, কোনো স্বাধীন/মুক্ত প্রাপ্তঃবয়স্ক পুরুষ যখন স্বীকার করেন উত্তরাধিকারী ছাড়াও অন্য কারো অধিকার তাঁর ওপর বিরাজমান, তখন এর বাধ্যবাধকতা তাঁর প্রতি আরোপিত হয় এবং তিনি তা থেকে ফিরে আসতে পারেন না। শারীরিক সুস্থতা বা অসুস্থতার সময় কৃত কর্জের স্বীকারোক্তির বেলায়ও একই নিয়ম প্রযোজ্য হবে। ইমামবৃন্দের সর্বসম্মতি অনুসারে যাঁদের অধিকার স্বীকার করা হয়, তাঁদের সবারই তা পাওয়া উচিৎ – যদি উত্তরাধিকার (হিসেবে রেখে যাওয়া সম্পদ) দ্বারা তা পোষানো যায়। উত্তরাধিকারের সম্পদ-সম্পত্তি পর্যাপ্ত না হলে সর্ব-ইমাম মালেক, শাফেঈ ও আহমদ বিন হাম্বল (রহমতুল্লাহে আলাইহিম) বলেন, তাঁরা যে পরিমাণ অর্থ পাওনাদার, সেই অনুপাতে তাঁরা (তা হতে) ভাগ পাবেন। তবে ইমাম আবূ হানীফা (রহমতুল্লাহে আলাইহে) বলেন, দেনাদার সুস্থ থাকাকালে যে সমস্ত কর্জদাতা তাঁকে ধার দিয়েছিলেন, তাঁরা তাঁর অসুস্থতার সময় তাঁকে কর্জদানকারীদের চেয়ে অগ্রাধিকার ভিত্তিতে পাওনা গ্রহণ করবেন। এরপর কিছু (অর্থ) বাকি থাকলে দেনাদারের অসুস্থতার সময়কালে কৃত কর্জের বাবদ পরিশোধ করা হবে। আর যদি কিছুই অবশিষ্ট না থাকে, তাহলে ওই ধরনের কর্জদাতারা কোনো অর্থই পাবেন না।"},{"1":"আমানতের ভিত্তিতে ধার (ائتمان)","2":"আমানতের ভিত্তিতে ধার (ائتمان)\n\nইমামমণ্ডলী একমত হন যে, আমানতের ভিত্তিতে অর্থসম্পদ ধার দেয়া একটি মোস্তাহাব/প্রসংশনীয় আমল তথা পুণ্যদায়ক কর্ম; আর আমানত (সুষ্ঠুভাবে) রক্ষণাবেক্ষণ (তথা ব্যবস্থাপনা) করার জন্যে সওয়াব রয়েছে। এটা একটা আমানত এবং এর কোনো দায় নেই; ব্যতিক্রম শুধু অবহেলার ক্ষেত্রে। কেয়ারটেকার বা আমানত-গ্রহীতার কসম সহকারে লাভ-ক্ষতিসংক্রান্ত ভাষ্য গৃহীত হবে। ইমামবৃন্দ দলিল-দস্তাবেজসহ আমানতগ্রহণকারীর ব্যাপারে পারস্পরিক ভিন্নমত পোষণ করেন: তিনজন ইমাম আমানতগ্রহণকারীর প্রদত্ত লাভ-ক্ষতির বিবরণ দলিল-দস্তাবেজ ছাড়াই গৃহীত বলে রায় দেন। তবে ইমাম মালেক (রহমতুল্লাহে আলাইহে) এটাকে কেবল প্রমাণ সহকারেই গ্রহণ করেন।\n\nআমানতের ক্ষতির দায়: কাউকে কিছু দিনার বা দিরহাম (অর্থকড়ি) আমানত হিসেবে রাখতে দিলে তিনি যদি তা খরচ করে ফেলেন বা নষ্ট করেন এবং এরপর সেই অর্থের সমমূল্য পরিমাণ ওই আমানতে ফেরত দেন, আর এরপর যদি তাঁর পক্ষ হতে কোনো (ত্রুটিপূর্ণ) কর্ম ছাড়াই ওই অর্থ নষ্ট হয়ে যায়, এমতাবস্থায় ইমাম মালেক (রহমতুল্লাহে আলাইহে) অভিমত ব্যক্ত করেন যে তাঁর কোনো দায়বদ্ধতা থাকবে না। তবে হযরত ইমাম বলেন, যদি আমানত-গ্রহীতা ওই আমানতের দিরহাম, দিনার বা গম, সাযুজ্যপূর্ণ এমন কিছুর সাথে সংমিশ্রিত করেন যার দরুন সেগুলো আলাদা করা অসম্ভব হয়, তাহলে ক্ষতির জন্যে তিনি দায়বদ্ধ হবেন। ইমাম আবূ হানীফা (রহমতুল্লাহে আলাইহে) অবশ্য বলেন যে আমানত-গ্রহীতা মূল আইটেম/পণ্যটি ফেরত দিলে তিনি আর দায়বদ্ধ হবেন না; তবে তিনি সেটার সমমানের কিছু ফেরত দিলে দায়বদ্ধ হবেন। সর্ব-ইমাম শাফেঈ ও আহমদ ইবনে হাম্বল (রহমতুল্লাহে আলাইহিমা) বলেন আমানত-গ্রহীতা আমানত অপসারণের যে কোনো অবহেলাপূর্ণ আচরণের জন্যেই দায়বদ্ধ হবেন এবং তিনি মূলটুকু ফিরিয়ে দেন বা সমমূল্যের কিছু ফেরত দেন, তাতে কোনো পার্থক্য হবে না; তিনি দায়বদ্ধ-ই থাকবেন।\n\nআমানতের অপব্যবহার: অর্থকড়ি ছাড়া কাপড় বা পশুর মতো অন্য কিছুর আমানত যদি কাউকে প্রদান করা হয়, আর তিনি যদি তা লঙ্ঘন করে সেগুলো ব্যবহার করেন এবং এরপর হেফাজতে ফেরত দেন, তাহলে ইমাম মালেক (রহমতুল্লাহে আলাইহে) বলেন, আমানত-গ্রহীতা কোনো প্রাণিকে সওয়ারী হিসেবে ব্যবহার করলে এবং এরপর তা ফেরত দিলে প্রাণিটির মালিক হয় সেটার মূল্য পরিশোধে তাঁকে দায়বদ্ধ করতে পারবেন, না হয় হেফাজতে ফেরত দেয়ার পরে সেটা মৃত্যুবরণ করলে সেটা ব্যবহারের সমুদয় ভাড়ার জন্যে তাঁকে দায়বদ্ধ করতে পারবেন। কোনো বস্ত্রের ক্ষেত্রে যদি তা ব্যবহৃত হয় ও ক্ষয়প্রাপ্ত না হয় এবং এর পরপরই হেফাজতে ফেরত দেয়া হয়, আর এরপরই তা ক্ষতিগ্রস্ত হয়, এমতাবস্থায় ইমাম মালেক (রহমতুল্লাহে আলাইহে) বলেন, জিনিসটির দৈর্ঘ্য-প্রস্থ বা ওজন মাপা না গেলে, যেমন – বস্ত্র বা জল-চাকা, আর আমানত-গ্রহীতা তা ব্যবহার করলে এবং এরপর তা ক্ষতিগ্রস্ত হলে তাঁকে সেটার মূল্য পরিশোধ করতে হবে; জিনিস বদলে দেয়া চলবে না। তিনি যদি আমানতের শর্ত লঙ্ঘন করে তা ব্যবহার করেন এবং এরপর হেফাজতে ফেরত দেন, তাও তিনি দায়বদ্ধ থাকবেন, যেমনটি রায় দেন সর্ব-ইমাম শাফেঈ ও আহমদ (রহমতুল্লাহে আলাইহিমা)-ও। তবে ইমাম আবূ হানীফা (রহমতুল্লাহে আলাইহে)’র সিদ্ধান্ত হলো, আমানত-গ্রহীতা যদি সেটার শর্তের লঙ্ঘন করেন এবং এরপর ফেরত দেন, আর সেটা এর পরপরই যদি হারিয়ে যায়, তাহলে তিনি দায়বদ্ধ হবেন না। \n\n\nআমানত ফেরত দান: ইমামবৃন্দ ঐকমত্য পোষণ করেন যে, আমানতের মালিক যখন তা ফেরত চান, সম্ভব হলে আমানত-গ্রহীতা অবশ্যই তা ফেরত দেবেন; নতুবা তিনি দায়বদ্ধ হবেন। আমানত ফেরত চাওয়া হলে এবং গ্রহীতা তাঁর কাছে কিছুই জমা দেয়া হয়নি অথবা আমানত হারিয়ে গিয়েছে মর্মে দাবি করলে তাঁর ভাষ্য গৃহীত হবে।"},{"1":"গাসব তথা অবৈধভাবে অর্জিত সম্পত্তি","2":"গাসব তথা অবৈধভাবে অর্জিত সম্পত্তি\n\nইমামমণ্ডলী ঐকমত্য পোষণ করেন যে অবৈধভাবে কোনো কিছু অর্জন করা হারাম এবং যে ব্যক্তি তা করে, সে গুনাহগার হয়। সেটা (সম্পদ/সম্পত্তি) ফেরত দেয়া অবশ্য কর্তব্য, যদি সেটা অস্তিত্বশীল হয় এবং ফেরত দানের কারণে মৃত্যুর আশঙ্কা না থাকে। তাঁরা একমত হন যে, মালামাল, পশু বা অন্য কোনো কিছু যা মাপা বা ওজন করা যায় না, তা অবৈধভাবে অর্জন করার পর বিনষ্ট হলে যে ব্যক্তি তা নিয়েছিলো, সে তার মূল্যের ক্ষেত্রে দায়বদ্ধ হবে। তা যদি মাপা বা ওজন করা যায়, তাহলে তাকে তা বদলে দিতে হবে, যদি অনুরূপ কিছু পাওয়া যায়; এর ব্যতিক্রম শুধু ইমাম আহমদ (রহমতুল্লাহে আলাইহে)’র একটি সিদ্ধান্ত।\n\nইচ্ছাকৃত ক্ষতিসাধন: কেউ কারো মালামালের ক্ষতিসাধন করলে এবং ইচ্ছাকৃতভাবে তা বিনষ্ট করলে, ইমাম মালেক (রহমতুল্লাহে আলাইহে)’এর প্রসিদ্ধ রায় হলো, তাকে পণ্যের (পুরো) মূল্য পরিশোধ করতে হবে এবং তার কারণে ক্ষতিগ্রস্ত মালামাল তাকে গ্রহণ করতে হবে। এক্ষেত্রে সওয়ার (পশু) ও অন্যান্য জিনিসের মধ্যে কোনো পার্থক্য নেই। ইমাম আবূ হানীফা (রহমতুল্লাহে আলাইহে) বলেন, কেউ যদি কোনো বস্ত্র এমন পর্যায়ে বিনষ্ট করে যার দরুন সেটার অধিকাংশ কার্যকারিতা নষ্ট হয়, তাহলে সে ওর মূল্য পরিশাধ করতে বাধ্য; আর ওই বস্ত্র (তখন) তার কাছে হস্তান্তর করা হবে। যদি সেটার মূল্য অর্ধেক বা তার চেয়েও কমে যায়, তাহলে ক্ষতিসাধনকারীকে ক্ষতির জন্যে ক্ষতিপরণ দিতে হবে। যদি সে কোনো পশুর গোস্ত নেয়, বা ভুলভাবে সওয়ারে চড়ে, আর প্রাণিটি এর দরুন এক চোখ হারায়, তাহলে আরোহণকারী পশুটির মূল্যের সিকি ভাগ মূল্য পরিশোধে দায়বদ্ধ থাকবে; অধিকন্তু, পশুটি দু চোখ হারালে সম্পূর্ণ মূল্য পরিশোধযোগ্য হবে, আর সে ক্ষেত্রে পশুটিকে ক্ষতিসাধনকারীর কাছে হস্তান্তর করা হবে। কেউ অবৈধভাবে কোনো কিছু অর্জন করলে এবং এরপর সেটার ক্ষতিসাধন করলে ইমাম মালেক (রহমতুল্লাহে আলাইহে) বলেন, সেটার মালিককে হয় জবরদখলকারীর কারণে হ্রাসপ্রাপ্ত মূল্য অনুযায়ী সেটা গ্রহণ করতে হবে, না হয় ওই দখলকারীর কাছে হম্তান্তর করতে হবে, যে জবরদখলের দিন সেটার মূল্য যা ছিলো সেই দাম ধরে মূল্য পরিশোধ করবে। ইমাম শাফেঈ (রহমতুল্লাহে আলাইহে) অবশ্য রায় দেন মালিক ক্ষয়ক্ষতির জন্যে ক্ষতিপূরণ নিতে পারবেন, ঠিক যেমনটি ইমাম আহমদ (রহমতুল্লাহে আলাইহে)-ও সিদ্ধান্ত দেন।\n\nজবরদখলকৃত সম্পত্তি হতে মুনাফা: জবরদখলকৃত সম্পত্তি মুনাফার কাজে ব্যবহৃত হলে কী ফায়সালা, সে ব্যাপারে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (রহমতুল্লাহে আলাইহে) বলেন, যে কোনো মুনাফা এক্ষেত্রে দেনা হিসেবে সাব্যস্ত হবে না। তবে ইমাম মালেক (রহমতুল্লাহে আলাইহে)’এর এতদসংক্রান্ত বহু অভিমত বিদ্যমান, যার একটিতে জবরদখলকারী মুনাফার বেলায় দায়বদ্ধ থাকবে; আবার তাঁর দ্বিতীয় সিদ্ধান্তটিতে ব্যক্ত হয় যে জবরদখলকারী দায়বদ্ধ থাকবে না। তাঁর তৃতীয় সিদ্ধান্তটি হচ্ছে কোনো গৃহের প্রশ্নে, যেখানে জবরদখলকারী নিজে বসবাস করে; এমতাবস্থায় সে দায়বদ্ধ থাকবে না। কিন্তু সে সেটা ভাড়া দিলে দায়বদ্ধ থাকবে।\n\nঅবৈধভাবে অর্জিত সম্পদ-সম্পত্তির বিস্তারিত বিবরণ: যদি কেউ কোনো গৃহ, গোলাম বা বস্ত্র অবৈধভাবে অর্জন করে, আর তা তারই দখলে কিছু সময় থাকে, অথচ সে যদি তাতে বসবাস না করে বা ভাড়া না খাটায়, অথবা যদি সে ওই গোলামকে কাজে নিয়োগ না করে কিংবা ওই বস্ত্র পরিধান না করে তার কাছ থেকে তা নেয়ার আগ পর্যন্ত, তাহলে সর্ব-ইমাম আবূ হানীফা ও মালেক (রহমতুল্লাহে আলাইহুমা)’এর মতানুযায়ী দখলে থাকাকালীন কোনো চার্জ সে দিতে বাধ্য থাকবে না। তবে সর্ব-ইমাম শাফেঈ ও আহমদ ইবনে হাম্বল (রহমতুল্লাহে আলাইহুমা) দখলে থাকাকালীন সময়ের ভাড়া ওই ব্যক্তির প্রতি আরোপিত হবে বলে রায় দেন। যদি কেউ কোনো রিয়েল এস্টেট ও গাছ-গাছালি অবৈধভাবে অর্জন করে এবং সেটা বন্যা, আগুন বা অন্য কোনো উপায়ে বিনষ্ট হয়, তাহলে সর্ব-ইমাম মালেক, শাফেঈ ও শায়বানী হানাফী (রহমতুল্লাহে আলাইহিম)’র দৃষ্টিতে সে যেদিন সেটা গ্রহণ করেছিলো সেদিনের মূল্যে অর্থ পরিশোধ করতে দায়বদ্ধ থাকবে। তবে সর্ব-ইমাম আবূ হানীফা ও আবূ ইঊসুফ হানাফী (রহমতুল্লাহে আলাইহুমা)’র সিদ্ধান্ত হলো, রিয়েল এস্টটের মতো কোনো স্থাবর সম্পত্তি যা সরানো যায় না, তার জন্যে ওই ব্যক্তি দায়বদ্ধ হবে না, যদি না সে সেটার বিনষ্ট সাধন করে এবং তারই কোনো ক্রিয়ার কারণে সেটা ধ্বংস হয়। এমতাবস্থায় সে সেটার জন্যে দায়বদ্ধ হবে। যদি কেউ গৃহের স্তম্ভ/কলাম বা ইট অবৈধভাবে অর্জন করে এবং সেগুলো দ্বারা (গৃহ) নির্মাণ করে, তাহলে সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম)’এর দৃষ্টিতে সে সেগুলোর মালিক হবে না। ইমাম আবূ হানীফা (রহমতুল্লাহে আলাইহে) অবশ্য বলেন, সেগুলো তার মালিকানাধীন হবে ঠিক, তবে তাকে সেগুলোর মূল্য (ক্ষতিপূরণ) দিতে হবে; কেননা সেগুলো অপসারণের ফলশ্রুতিতে বিল্ডিংয়ের (সম্ভাব্য) ক্ষতি পুষিয়ে নিতে এটা করতে সে দায়বদ্ধ। ইমামমণ্ডলী একমত হন যে, কেউ কোনো (বৃক্ষের) কাঠ অবৈধভাবে অর্জন করলে এবং তা দিয়ে নৌকো/জাহাজ নির্মাণ করলে, আর তা জলে চলাচল শুরু করার পর কাঠের মালিক তা ফেরত চাইলে সে তা (জলযান হতে) অপসারণ করতে বাধ্য নয়; ব্যতিক্রম শুধু ইমাম শাফেঈ (রহসতুল্লাহে আলাইহে)’র রায়। তাঁর সবচেয়ে নির্ভরযোগ্য সিদ্ধান্ত হলো, তা স্রেফ তখনই করা যাবে যখন প্রাণহানি বা সম্পদের ক্ষতি তাতে জড়িত থাকবে না।\n\nঅবৈধভাবে অর্জিত সম্পত্তির পরিবর্তন সাধন: কেউ স্বর্ণ বা রৌপ্য অবৈধভাবে অর্জন করে গহনা বানালে অথবা মুদ্রায় রূপান্তরিত করলে, কিংবা আকরিক সীসা বা তামা অবৈধভাবে অর্জন করে হাতিয়ার বা তরবারি তৈরি করলে ইমাম মালেক (রহমতুল্লাহে আলাইহে) বলেন, ওই সকল বস্তুর ওজন ও আকার-আকৃতি অনুযায়ী তাকে সেগুলো বদলে দিতে হবে। একই রায় হবে সেসব ক্ষেত্রে যদি সে কাঠ নিয়ে দরজা বানায়, অথবা মাটি দ্বারা ইট বানায়, কিংবা আটা নিয়ে রুটি বানায়। তবে ইমাম শাফেঈ (রহমতুল্লাহে আলাইহে)‘র দৃষ্টিতে তাকে ওই সমস্ত বস্তু সেই ব্যক্তির কাছে ফেরত দিতে হবে, যার কাছ থেকে সেগুলোর কাঁচামাল (কেড়ে) নেয়া হয়েছিলো। তাতে কোনো ঘাটতি হলে অবৈধ অর্জনকারী সে ঘাটতির জন্যে দায়বদ্ধ থাকবে। ইমাম আবূ হানীফা (রহমতুল্লাহে আলাইহে) ইমাম মালেক (রহমতুল্লাহে আলাইহে)’র সাথে এ ব্যাপারে ঐকমত্য পোষণ করেন; তবে তিনি পরিবর্তিত আকৃতির স্বর্ণ ও রৌপ্যের ক্ষেত্রে ভিন্নমত পোষণ করেন।\n\nঅনুমতি ছাড়া (পশুপাখির) মুক্তিদান: কেউ বিনা অনুমতিতে (কারো) পাখির খাঁচা খুল্লে এবং এতে পাখি উড়ে গেলে সর্ব-ইমাম মালেক ও আহমদ ইবনে হাম্বল (رَحْمَةُ اللهِ عَلَيْهِمَا)’এর দৃষ্টিতে তাঁকে এর জন্যে দায়বদ্ধ হতে হবে। কথিত আছে যে, তিনি যদি কোনো পশুকে কিংবা শেকলে আবদ্ধ গোলামকে ছেড়ে দেন আর তারা পালিয়ে যায়, তাহলে তিনি তাদের মূল্য পরিশোধে দায়বদ্ধ থাকবেন। ইমাম শাফেঈ (رَحْمَةُ اللهِ عَلَيْهِ) অবশ্য বলেন, যদি কিছু সময় অতিক্রান্ত হওয়ার পরে পাখি উড়ে যায় বা পশু পালিয়ে যায়, তাহলে তিনি দায়বদ্ধ হবেন না। পক্ষান্তরে, ইমাম আবূ হানীফা (রহমতুল্লাহে আলাইহে) বলেন যে তিনি মোটেও দায়বদ্ধ হবেন না। \n\nজমিসম্পত্তি জবরদখল: কেউ রিয়েল এস্টেট/জমিসম্পত্তি অবৈধভাবে অর্জন করলে আর সেটা তার দখলে থাকাকালীন ভূমিধস, বন্যা বা আগুনে বিনষ্ট হলে সর্ব-ইমাম মালেক, শাফেঈ ও আহমদ (রহমতুল্লাহে আলাইহিম) বলেন তাকে সেটার মূল্য পরিশোধে দায়বদ্ধ হতে হবে। তবে ইমাম আবূ হানীফা (رَحْمَةُ اللهِ عَلَيْهِ) বলেন, সে ওই জমি হতে কোনো আয় না করলে দায়বদ্ধ হবে না। যদি কেউ কারো জমি জবরদখল করে এবং তাতে চাষাবাদ করে, আর ফসল তোলার আগেই জমির মালিক তার কাছ থেকে জমি ফেরত নেন, তাহলে সর্ব-ইমাম আবূ হানীফা ও শাফেঈ (رَحْمَةُ اللهِ عَلَيْهِمَا)’র মতানুযায়ী ওই জবরদখলকারীর প্রতি ফসল অপসারণে বলপ্রয়োগ করা বৈধ হবে। ইমাম মালেক (رَحْمَةُ اللهِ عَلَيْهِ) অবশ্য বলেন, সময় যদি তখনো বীজ রোপণের হয়, তাহলে জমির মালিক তা অপসারণে তাকে বাধ্য করতে পারবেন। কিন্তু সে সময় অতিক্রান্ত হওয়ার প্রশ্নে হযরত ইমাম (رَحْمَةُ اللهِ عَلَيْهِ)’এর কাছ থেকে দুটি সিদ্ধান্ত বিদ্যমান: সর্বজনজ্ঞাত রায় অনুসারে জমির মালিক ফসল উপড়ে ফেলতে পারবেন না, বরং ভাড়া পাবেন। ইমাম আহমদ (رَحْمَةُ اللهِ عَلَيْهِ) বলেন ভূমির মালিক যদি চান, তিনি ফসল কাটার সময় পর্যন্ত তাঁর জমিতে তা চার্জ পরিশোধসাপেক্ষে রেখে দিতে পারবেন; অধিকন্তু, তিনি চাইলে ফসলের মূল্য পরিশোধ করে তা নিজের মালিকানাধীনও করতে পারবেন।\n\nমদ ও শূকরের দখল ও ধ্বংস সাধন: কোনো যিম্মী তথা মুসলিম শাসনাধীন রাষ্ট্রে বসবাসকারী অমুসলমানের মালিকানাধীন মদ যদি কোনো মুসলমান ফেলে দেন, তাহলে সর্ব-ইমাম শাফেঈ ও আহমদ ইবনে হাম্বল (رَحْمَةُ اللهِ عَلَيْهِمَا) অভিমত ব্যক্ত করেন যে তিনি ওর জন্যে দায়বদ্ধ হবেন না, ঠিক যেমনটি শূকরের বিনাশ সাধনের ক্ষেত্রেও একই রায় হবে। কিন্তু সর্ব-ইমাম আবূ হানীফা ও মালেক (رَحْمَةُ اللهِ عَلَيْهِمَا) সেগুলোর মূল্য পরিশোধের বেলায় তিনি দায়বদ্ধ বলে রায় দেন।"},{"1":"অগ্রক্রয়াধিকার","2":"অগ্রক্রয়াধিকার\n\nইমামমণ্ডলী ঐকমত্য পোষণ করেন যে, সম্পত্তিতে অংশীদার ব্যক্তি ওই সম্পত্তি বিক্রির সময় অগ্রক্রয়াধিকার পাবেন। সর্ব-ইমাম মালেক, শাফেঈ ও আহমদ (রহমতুল্লাহে আলাইহিম) অবশ্য প্রতিবেশির ক্ষেত্রে এ রকম অগ্রক্রয়াধিকার নাকচ করে দেন, যদিও ইমাম আবূ হানীফা (رَحْمَةُ اللهِ عَلَيْهِ) প্রতিবেশির ওই অধিকার রয়েছে বলে সিদ্ধান্ত দেন।\n\nঅগ্রক্রয়াধিকারের সময়সীমা: সর্ব-ইমাম আবূ হানীফা ও শাফেঈ (رَحْمَةُ اللهِ عَلَيْهِمَا) এই অধিকারটির তাৎক্ষণিক অনুশীলনকে বিবেচনায় নেন। কেউ সক্ষম হওয়া সত্ত্বেও তা চাইতে বিলম্ব করলে তাঁর অধিকার বাতিল হয়ে যাবে, ঠিক বিক্রীত পণ্য ফেরত দানের অপশান বা সুযোগের মতোই। ইমাম শাফেঈ (رَحْمَةُ اللهِ عَلَيْهِ)‘এর একটি সিদ্ধান্ত অনুযায়ী ওই সময়সীমা তিন দিন; অপরটি ব্যক্ত করে যে তা চিরস্থায়ী, যতোক্ষণ না মালিক তা (মানে ওই অধিকার) স্পষ্ট পরিত্যাগ করেন। ইমাম মালেক (رَحْمَةُ اللهِ عَلَيْهِ) অবশ্য বলেন অংশীদারের উপস্থিতিতে জমি বিক্রি হয়ে গেলে দুটো বিষয় বিবেচ্য হবে: এক হলো ওই অধিকার পর্যাপ্ত সময়কালব্যাপী হবে, যাতে তিনি যে অগ্রক্রয়াধিকারকে পরিত্যাগ করেছেন, তা জ্ঞাত হবার সুযোগ দেয়া যায়। আর ইমাম মালেক (رَحْمَةُ اللهِ عَلَيْهِ) হতে এ-ও বর্ণিত হয়েছে যে ওই মেয়াদকাল এক বা দুই বছর পর্যন্ত স্থায়ী হবে। দ্বিতীয়টি হলো ক্রেতা কোনো বিচারকের সামনে বিষয়টি উত্থাপন করতে পারবেন, যিনি অতঃপর অগ্রক্রয়াধিকারপ্রাপ্ত ব্যক্তিকে তা গ্রহণ বা বর্জনে বাধ্য করবেন। অতএব, মালেকী মাযহাবের রায় হচ্ছে এটা অবিলম্বে অনুশীলনীয় নয়। তবে এ ব্যাপারে ইমাম আহমদ (رَحْمَةُ اللهِ عَلَيْهِ) হতে বিভিন্ন সিদ্ধান্ত বর্ণিত হয়েছে।\n\nফলদায়ক বৃক্ষের অগ্রক্রয়াধিকার: তালজাতীয় বৃক্ষের ফল যদি দু জন অংশীদারের মালিকানাধীন হয় এবং একজন তাঁর অংশ বিক্রি করে দেন, তাহলে অপর অংশীদার তাতে অগ্রক্রয়াধিকার সংরক্ষণ করবেন কি? এ প্রশ্নে ইমাম মালেক (رَحْمَةُ اللهِ عَلَيْهِ) যা বলেন, সে ব্যাপারে ইমামমণ্ডলীর মাঝে পারস্পরিক ভিন্নমত বিদ্যমান। একটি অভিমত হলো অংশীদার তা সংরক্ষণ করেন, অপরটি রায় দেয় তিনি তা সংরক্ষণ করেন না। ইমাম আবূ হানীফা (رَحْمَةُ اللهِ عَلَيْهِ) অংশীদারের সংরক্ষণের পক্ষে রায় দেন, আর সর্ব-ইমাম শাফেঈ ও আহমদ ইবনে হাম্বল (رَحْمَةُ اللهِ عَلَيْهِمَا) সংরক্ষণের বিপক্ষে সিদ্ধান্ত দেন।\n\nকর্জে অগ্রক্রয়াধিকার: অগ্রক্রয়াধিকারপ্রাপ্ত ব্যক্তি অবিলম্বে মূল্য পরিশোধ করতে অপারগ হলে সর্ব-ইমাম মালেক ও আহমদ (رَحْمَةُ اللهِ عَلَيْهِمَا) বলেন তিনি তা কর্জে নিতে পারবেন, যদি তিনি নির্ভরযোগ্য/বিশ্বস্ত হন। নতুবা তাঁকে বিশ্বাস/নির্ভরযোগ্য গ্যারান্টর উপস্থিত করতে হবে। ইমাম শাফেঈ (رَحْمَةُ اللهِ عَلَيْهِ)’এর মাযহাবের পরবর্তী ইমামবৃন্দ ও ইমাম আবূ হানীফা (رَحْمَةُ اللهِ عَلَيْهِ) বলেন অগ্রক্রয়াধিকারপ্রাপ্ত ব্যক্তি অবিলম্বে মূল্য পরিশোধ বা কর্জের শর্তাবলী মেনে নেয়া, এই দুইয়ের মাঝে একটি বেছে নিতে পারবেন।\n\nঅগ্রক্রয়াধিকারে অংশীদারিত্ব: কোনো সম্পত্তিতে অগ্রক্রয়াধিকারের অংশীদারবর্গ নিজেদের অংশ অনুযায়ী ওই সম্পত্তির ভাগ পাবেন। ইমাম মালেক (رَحْمَةُ اللهِ عَلَيْهِ) ও ইমাম শাফেঈ (رَحْمَةُ اللهِ عَلَيْهِ)’র নির্ভরযোগ্য এক রায় অনুসারে,  প্রত্যেক অংশীদারই বিক্রয় হতে নিজ নিজ অংশের হিস্যা নিতে পারবেন। তবে ইমাম আবূ হানীফা (رَحْمَةُ اللهِ عَلَيْهِ) বলেন এটা ভাগ করা হবে প্রারম্ভিক মূলধন অনুসারে; আর এটা ইমাম শাফেঈ (رَحْمَةُ اللهِ عَلَيْهِ)’এরও আরেকটি সিদ্ধান্ত বটে।                   \n\nঅগ্রক্রয়াধিকারের উত্তরাধিকার: সর্ব-ইমাম মালেক ও শাফেঈ (رَحْمَةُ اللهِ عَلَيْهِمَا)’এর দৃষ্টিতে অগ্রক্রয়াধিকার উত্তরাধিকারসূত্রে প্রাপ্ত হতে পারে এবং তা (অগ্রক্রয়াধিকার) মৃত্যু দ্বারা রহিত হয় না। কারো যদি অগ্রক্রয়াধিকার থাকে এবং সে সম্পর্কে অনবহিত অবস্থায় অথবা কিছু করার আগেই তাঁর ইন্তেক্বাল হয়, তাহলে ওই অধিকার তাঁর উত্তরাধিকারীর কাছে হস্তান্তরিত হবে। ইমাম আবূ হানীফা (رَحْمَةُ اللهِ عَلَيْهِ) অবশ্য বলেন অধিকারটি মৃত্যু দ্বারা বাতিল হয়ে যায় এবং তা উত্তরাধিকারসূত্রে প্রাপ্ত হয় না। পক্ষান্তরে, ইমাম আহমদ (رَحْمَةُ اللهِ عَلَيْهِ) বলেন মৃত ব্যক্তি ওই অধিকার তাঁর ইন্তেক্বালের আগে অসীয়ত/উইল করে গেলেই কেবল তা উত্তরাধিকারসূত্রে প্রাপ্ত হয়। \n\nউন্নয়ন/পরিবর্তনের পরে অগ্রক্রয়াধিকার: কোনো ভূমি ক্রেতা যদি তাতে (গৃহ) নির্মাণ করেন বা গাছের চারা লাগান এবং এরপর কোনো অগ্রক্রয়াধিকারপ্রাপ্ত ব্যক্তি তা দাবি করেন, তাহলে সর্ব-ইমাম মালেক, শাফেঈ ও আহমদ (رَحْمَةُ اللهِ عَلَيْهِمْ) অভিমত ব্যক্ত করেন যে অগ্রক্রয়াধিকারপ্রাপ্ত ব্যক্তি ওই ক্রেতাকে তাঁর নির্মিত ভবন ভাঙ্গতে বা রোপণকৃত চারা উপড়ে ফেলতে বলতে পারবেন না। তবে ইমাম আবূ হানীফা (رَحْمَةُ اللهِ عَلَيْهِ) বলেন অগ্রক্রয়াধিকারপ্রাপ্ত ব্যক্তি ক্রেতাকে তা অপসারণ ও ধ্বংস করতে বাধ্য করতে পারবেন।\n\nকারো অগ্রক্রয়াধিকার অর্থের বিনিময়ে কেনা: অগ্রক্রয়াধিকার অস্তিত্বশীল থাকলে এবং ক্রেতা অগ্রক্রয়াধিকারপ্রাপ্ত ব্যক্তিকে কিছু দিরহামের বিনিময়ে তা অনুশীলন হতে বিরত রাখলে অগ্রক্রয়াধিকারপ্রাপ্ত ব্যক্তির জন্যে সেসব দিরহাম গ্রহণের অনুমতি রয়েছে বলে ইমামমণ্ডলী ঐকমত্য পোষণ করেন; এর ব্যতিক্রম শুধু ইমাম শাফেঈ (رَحْمَةُ اللهِ عَلَيْهِ) যিনি বলেন দিরহামগুলো ফেরত দিতে হবে।"},{"1":"ক্বিরা’দ বা মুদা’রাবা (মধ্যযুগে বাণিজ্যের উদ্দেশ্যে কাউকে পণ্যের দায়িত্ব অর্পণ)","2":"ক্বিরা’দ বা মুদা’রাবা (মধ্যযুগে বাণিজ্যের উদ্দেশ্যে কাউকে পণ্যের দায়িত্ব অর্পণ)\n\nইমামমণ্ডলী একমত হন যে মুদা’রাবা জায়েয/বৈধ। মদীনাবাসীদের ভাষায় এর অর্থ ক্বিরা’দ। কেউ ব্যবসার জন্যে অন্য কারো মাধ্যমে পুঁজি বিনিয়োগ করলে এটা হয়ে থাকে, এবং সে অবস্থায় মুনাফা ভাগাভাগি করা হয়। যদি বিনিয়োগকারী অপর জনকে (বাণিজ্যিক) পণ্য দিয়ে বলেন, “এগুলো বিক্রি করুন এবং এগুলোর মূল্যকে একটি ক্বিরা’দ করুন,” তাহলে সর্ব-ইমাম মালিক, শাফেঈ ও আহমদ (রহমতুল্লাহে আলাইহিম)’এর মতে এটা একটা ভুল ক্বিরা’দ। ইমাম আবূ হানীফা (রহমতুল্লাহে আলাইহে) অবশ্য বলেন এটা বৈধ। ‘ফিলূস’ (তথা স্বর্ণ ও রৌপ্য ভিন্ন অর্থ/মুদ্রা)-সংশ্লিষ্ট ক্বিরা’দ বিষয়ে ফুক্বাহা’ (ফক্বীহবৃন্দ) পারস্পরিক ভিন্নমত পোষণ করেন, কেননা ইমামমণ্ডলী এটা নিষেধ করেছিলেন। যদি কোনো এজেন্ট ক্বিরা’দের অর্থ প্রমাণসহ গ্রহণ করেন, তাহলে তিনি অস্বীকার করলেও তা হতে অব্যাহতি পাবেন না; ব্যতিক্রম (শুধু) সমর্থনমূলক প্রমাণ যা অধিকাংশ আলেম-উলামারই অভিমত। ইরাক্বী (উলামা)-বৃন্দ বলেন, এজেন্টের কথা তখনই গ্রহণযোগ্য হবে, যখন তা একটি শপথ/ক্বসম-সহ হবে। কোনো বিনিয়োগকারী তাঁর এজেন্টকে অর্থ সরবরাহ করলে এবং তিনি তা দ্বারা পণ্য ক্রয় করলে, কিন্তু পণ্যবিক্রেতার কাছে মূল্য পরিশোধের আগেই ওই অর্থ হারিয়ে গেলে সর্ব-ইমাম মালেক, শাফেঈ ও আহমদ বিন হাম্বল (রহমতুল্লাহে আলাইহিম)’এর দৃষ্টিতে বিক্রেতা পুঁজি বিনিয়োগকারীর কাছে ক্ষতিপূরণ দাবি করতে পারবেন না। (তাঁদের মতে) পণ্য এজেন্টের মালিকানাধীন হওয়ায় ওর দায়-দেনা তাঁরই হবে। তবে ইমাম আবূ হানীফা (রহমতুল্লাহে আলাইহে) মূল কর্জদাতাকে দায়বদ্ধ বলে রায় দেন।\n\nসময় ও লেনদেনের সীমা: সর্ব-ইমাম মালেক, শাফেঈ ও আহমদ (রহমতুল্লাহে আলাইহিম)’এর মতানুযায়ী, ক্বিরা’দ এমন কোনো নির্দিষ্ট মেয়াদের জন্যে হতে পারে না, যার পরে ক্রয়-বিক্রয় নিষিদ্ধ হবে। তবে ইমাম আবূ হানীফা (রহমতুল্লাহে আলাইহে) বলেন, এটা (মানে নির্ধারিত সময়সীমা) অনুমতিপ্রাপ্ত/জায়েয। সর্ব-ইমাম মালেক ও শাফেঈ (রহমতুল্লাহে আলাইহিমা)’এর দৃষ্টিতে বিনিয়োগকারী যদি কোনো নির্দিষ্ট বিক্রেতার কাছ থেকেই কেবল ক্রয়, কিংবা নির্দিষ্ট ক্রেতার কাছেই কেবল বিক্রয় করার শর্তারোপ এজেন্টের প্রতি করে থাকেন, তাহলে ওই ক্বিরা’দ বাতিল হয়ে যাবে। পক্ষান্তরে, অপর দুই ইমামের (রহ:) দৃষ্টিতে তা অনুমতিপ্রাপ্ত বলে পরিগণিত হবে।\n\nবাতিল হওয়া ক্বিরা’দ: সর্ব-ইমাম আবূ হানীফা ও শাফেঈ (রহমতুল্লাহে আলাইহিমা)’র মতে, কোনো বিনিয়োগকারী ক্বিরা’দ বাতিল হওয়ার পরে কাজটির দায়িত্ব নিলে এবং মুনাফা অর্জন করলে এজেন্ট তাঁর কাজের জন্যে পারিশ্রমিক পাবেন, আর লাভ বা ক্ষতি মালিকেরই হবে। ইমাম মালিক (রহমতুল্লাহে আলাইহে) অবশ্য এর সাথে দ্বিমত পোষণ করে বলেন, অনুরূপ ক্বিরা’দের ক্ষেত্রে যা সাধারণতঃ করা হয়, তা-ই এখানে প্রযোজ্য হবে। \n\nভ্রমণ ব্যয়: কোনো এজেন্ট (কাজের সূত্রে) ভ্রমণ করলে তাঁর ব্যয় ক্বিরা’দ হতে সমন্বয় করা হবে বলে সর্ব-ইমাম আবূ হানীফা ও মালেক (রহমতুল্লাহে আলাইহিমা) রায় দেন। তবে ইমাম আহমদ বিন হাম্বল (রহমতুল্লাহে আলাইহে) বলেন, “যাবতীয় ব্যয় (এজেন্টের) নিজস্ব, এমন কী তাঁর (জন্তুর) সওয়ার/বাহনও।” ইমাম শাফেঈ (রহমতুল্লাহে আলাইহে)’এর এতদসংক্রান্ত দুটি রায় বিদ্যমান: সবচেয়ে নির্ভরযোগ্যটি হচ্ছে এজেন্টকে (ভ্রমণ বাবদ) নিজস্ব অর্থায়ন করতে হবে।\n\nবিভিন্ন আনুষঙ্গিক বিষয়: কোনো এজেন্ট সমস্ত মুনাফা নিজে গ্রহণ ও নিজস্ব দায়-দেনামুক্তির ভিত্তিতে ক্বিরা’দ করলে তা ইমাম মালেক (রহমতুল্লাহে আলোইহে)’এর দৃষ্টিতে জায়েয বলে পরিগণিত। ইরাক্বী উলামাবৃন্দ অবশ্য বলেন, (এমতাবস্থায়) অর্থ/পুঁজি এক সহজ কর্জে পরিণত হবে। পক্ষান্তরে, ইমাম শাফেঈ (রহমতুল্লাহে আলাইহে)’এর মতে, এজেন্টের জন্যে একটি যথাযথ পারিশ্রমিক থাকবে এবং মুনাফা মালিকের হবে। ইমামমণ্ডলী ‘মুদা’রাবা’র অন্তর্গত কিছু (বাণিজ্যিক) পণ্য মূল কর্জদাতা কিনলে কী হবে, সে ব্যাপারে পারস্পরিক ভিন্নমত পোষণ করেন। হানাফী ইমাম আবূ ইঊসুফ (রহমতুল্লাহে আলাইহে) ও ইমাম মালেক (রহমতুল্লাহে আলাইহে) এটাকে বৈধ বলে রায় দেন; অপর দিকে, ইমাম শাফেঈ (রহমতুল্লাহে আলাইহে) এটাকে অবৈধ বলেন, যা ইমাম আহমদ (রহমতুল্লাহে আলাইহে)’এর দুটি রায়ের একটি। এজেন্ট যদি দাবি করেন যে বিনিয়োগকারী তাঁকে নগদ অর্থে বা ক্রেডিটে পণ্য ক্রয়-বিক্রয় করার অনুমতি দিয়েছিলেন এবং বিনিয়োগকারী যদি বলেন তিনি কেবল নগদ অর্থেই লেনদেন করার অনুমতি দিয়েছিলেন, তাহলে সর্ব-ইমাম আবূ হানীফা, মালেক ও আহমদ (রহমতুল্লাহে আলাইহিম)’এর দৃষ্টিতে এজেন্টের কথা ক্বসম তথা শপথের শর্তসাপেক্ষে গ্রহণ করা উচিৎ হবে। ইমাম শাফেঈ (রহমতু্লাহে আলাইহে) অবশ্য বলেন, বিনিয়োগকারীর কথাই ক্বসম-সাপেক্ষে গ্রহণ করা উচিৎ হবে।"},{"1":"ভাড়া দেয়া ও নেয়া","2":"ভাড়া দেয়া ও নেয়া\n\nআলেম-উলামাদের অধিকাংশই ভাড়া দেয়া ও নেয়াকে জায়েয বলেন। ভাড়াদাতা ও গ্রহীতা দু জনই এতে দায়বদ্ধ। (আইনতঃ) বৈধ চুক্তির পরে কোনো পক্ষই তা বাতিল করতে পারবেন না, যদি না পণ্যসামগ্রীতে ত্রুটি পাওয়া যায়; যেমনটি কেউ যদি কোনো ঘর ভাড়া নেয়ার চুক্তির পরে সেটাকে ধ্বংসপ্রাপ্ত বা ক্ষতিগ্রস্ত দেখতে পান। ভাড়া নেয়া পণ্যে কোনো প্রকার ত্রুটি থাকলে সর্ব-ইমাম মালেক, শাফেঈ ও আহমদ (রহমতুল্লাহে আলাইহিম)’এর দৃষ্টিতে ওই ত্রুটির কারণে ভাড়া গ্রহণকারীর পছন্দ করার অধিকার সংরক্ষিত থাকবে। তবে হানাফী ইমামবৃন্দ বলেন, সিদ্ধ কোনো অজুহাত দেখিয়ে চুক্তি বাতিল করা যাবে। অতএব, কেউ দোকান ভাড়া নেয়ার পরে তাঁর মালামাল নষ্ট বা চুরি হলে কিংবা তিনি দেউলিয়া হয়ে গেলে ওই ভাড়ানামা চুক্তি তিনি বাতিল করতে পারবেন। \n\nঅর্থ পরিশোধের সময়সীমা: কেউ কোনো পশু, গৃহ বা জাহাজ/নৌযান জ্ঞাত মেয়াদকাল ও জানা মূল্যে ভাড়া নিলে, আর ভাড়া পরিশোধ তৎক্ষণাৎ নাকি বিলম্বে এমন কোনো শর্তারোপ না হয়ে থাকলে সর্ব-ইমাম শাফেঈ ও আহমদ ইবনে হাম্বল (রহমতুল্লাহে আলাইহিম)’এর মতানুসারে সেটা চুক্তি স্বাক্ষরের সময়ই পরিশোধযোগ্য হবে। ভাড়াদাতা যখন পণ্য/আইটেম ভাড়া গ্রহীতার কাছে হস্তান্তর করেন, তখনই তিনি সমস্ত ভাড়া পাওয়ার অধিকারী হন; কেননা গ্রহীতা চুক্তিবলে পণ্য ব্যবহার করতে পারেন এবং তাই আইটেমের দখল গ্রহণের দরুন ভাড়ার অর্থ পরিশোধ তখন বাধ্যতামূলক হয়ে যায়। হানাফী ও মালেকী মাযহাবে ভাড়া অল্প অল্প করে পরিশোধযোগ্য। কেউ এক দিনের জন্যে কোনো জিনিসের পূর্ণ ব্যবহার করলে তিনি সেটার ভাড়া দিতে দায়বদ্ধ। তিনি যদি কোনো ঘর প্রতি মাসের জন্যে কোনো জ্ঞাত হারে ভাড়া নেন, তাহলে তিন জন ইমাম প্রথম মাসেই এবং পরবর্তী প্রতিটি মাসের শুরুতে ভাড়া পরিশোধযোগ্য বলে রায় দেন। ইমাম শাফেঈ (রহমতুল্লাহে আলাইহে) অবশ্য তাঁর প্রসিদ্ধ রায়ে এই ব্যবস্থাকে অচল বলেন।\n\nভাড়া চুক্তিনামা-সংক্রান্ত বিভিন্ন উপাদান: চামড়ার তৈরি পানির পাত্র, ঘর, গোলাম বা অন্য কোনো কিছুর ভাড়ানামা চুক্তি বাধ্যবাধকতাপূর্ণ। কোনো এক পক্ষের বা উভয় পক্ষের মৃত্যুতে এটা বাতিল হয়ে যায় না। সর্ব-ইমাম মালেক, শাফেঈ ও আহমদ ইবনে হাম্বল (রহমতুল্লাহে আলাইহিম) অভিমত ব্যক্ত করেন যে, ওই বাধ্যবাধকতা তাঁদের উত্তরাধিকারীদের প্রতি আরোপিত হয়। ইমাম আবূ হানীফা (রহমতুল্লাহে আলাইহে) অবশ্য বলেন, উভয় পক্ষের যে কারোর ইন্তেক্বাল দ্বারা চুক্তি নাকচ হয়ে যেতে পারে। ভাড়া গ্রহীতার তরফ থেকে মদ্যপানের মতো দুর্নীতির কারণে ভাড়ানামা চুক্তি বাতিল হবে না।\n\nচুক্তির মেয়াদ: সর্ব-ইমাম আবূ হানীফা, মালিক ও আহমদ (رحمة الله عليهم)’এর মতানুসারে, ভাড়ানামা চুক্তি দুই বছর মেয়াদী করার অনুমতি রয়েছে, যদি আইটেম সে সময় পর্যন্ত টেকসই হবার আশা থাকে; আর এটা ইমাম শাফেঈ (রহমতুল্লাহে আলাইহে)’রও সবচেয়ে সম্ভাব্য রায়। তবে ইমাম শাফেঈ (রহমতুল্লাহে আলাইহে)’র একটি অভিমত এক বছরের বেশি মেয়াদী না হবার পক্ষে, আর অপর একটি রায় ত্রিশ বছর পর্যন্ত মেয়াদ নির্ধারণ করে। কেউ রমজান মাসের জন্যে কোনো আইটেম রজব মাসে ভাড়া নিলে ইমামমণ্ডলী ওই চুক্তিকে বৈধ বলে সিদ্ধান্ত দেন, ব্যতিক্রম শুধু ইমাম শাফেঈ (رحمة الله عليه)।\n\nঅন্যদের মালামালের প্রতি দায়িত্ব: কোনো কারিগর পণ্যের ওপর কাজ করার জন্যে সেটা নিজ বাড়িতে নিয়ে গেলে ইমাম মালিক (رحمة الله عليه)’এর দৃষ্টিতে তিনি এর যে কোনো প্রকারের ক্ষতির জন্যে দায়বদ্ধ হবেন। তবে ইমাম শাফেঈ (رحمة الله عليه)’র এ ব্যাপারে দুটি দৃষ্টিভঙ্গি বিদ্যমান। ইমাম আবূ হানীফা (رحمة الله عليه) বলেন, কারিগর দায়ী নন, যদি না তিনি নিজে সেটার ক্ষতিসাধন করেন; আর এটা ইমাম শাফেঈ (رحمة الله عليه)’এরও পছন্দনীয় সিদ্ধান্ত। কারিগর কোম্পানীর জন্যে কাজ করছেন নাকি স্বনিয়োজিত, উভয় ক্ষেত্রে একই নিয়ম প্রযোজ্য হবে। হানাফী ইমামবৃন্দ অবশ্য বলেন, কারিগর তাঁর পক্ষে এড়ানো সম্ভব এমন ক্ষেত্রগুলোতে দায়বদ্ধ থাকবেন; কিন্তু আগুন বা বন্যার মতো এড়ানো অসম্ভব ক্ষেত্রগুলোতে তিনি দায়ী থাকবেন না। তিনি মৃত্যুবরণকারী (গবাদি) পশুর জন্যেও দায়ী হবেন না। ইমাম মালিক (رحمة الله عليه)’এর দৃষ্টিতে নিয়োগপ্রাপ্ত কর্মীদের কোনো দলও দায়বদ্ধ হবেন না, এমন কী তাঁরা একত্রে কর্মরত থাকা অবস্থায়ও হবেন না; স্রেফ যে কর্মী বা যে সকল কর্মী ক্ষতি সাধন করবেন তাঁরাই দায়ী থাকবেন। তাঁরা দায়ী হবেন যদি তাঁরা নিজেরাই কাজটি করেন – যা পারিশ্রমিকের বিনিময়ে হোক বা অন্য কোনো কিছুর জন্যেই হোক; ব্যতিক্রম শুধু সেক্ষেত্রে হবে যদি প্রমাণ পাওয়া যায় যে, তাঁদের কাজটি আইটেমের বিনষ্ট হওয়ার আগেই সম্পন্ন হয়ে গিয়েছিলো, যে ক্ষেত্রে তাঁরা দায় হতে মুক্ত হয়ে যাবেন। কোনো দর্জি ও পোশাক-মালিকের মধ্যে মতপার্থক্য দেখা দিলে ইমাম আবূ হানীফা (رحمة الله عليه) ছাড়া বাকি সবাই বলেন দর্জির কথাকেই গ্রহণ করতে হবে। কিন্তু ইমাম আবূ হানীফা (رحمة الله عليه) বলেন পোশাকের মালিকের কথাই ধর্তব্য হবে।\n\nভাড়াকৃত পণ্য বিক্রি: কেউ কোনো আইটেম ভাড়া দেয়ার পর ভাড়ার মেয়াদকালেই তা বিক্রি করলে শাফেঈ মাযহাবের রায় হলো, ভাড়া গ্রহীতা ভিন্ন অন্য কারো কাছে তা বিক্রি করা জায়েয/অনুমতিপ্রাপ্ত। ইমাম আবূ হানীফা (رحمة الله عليه) অবশ্য বলেন তা বিক্রি করা জায়েয নয়; আর বিক্রিতে অনুমতি দানের ও ভাড়া বাতিল করার, অথবা বিক্রি প্রত্যাখ্যান করে ভাড়া নিশ্চিত করার এখতেয়ারও ভাড়া গ্রহীতার রয়েছে। একমাত্র ভাড়া গ্রহীতার সম্মতিতেই পণ্য বিক্রি করা যেতে পারে বলে ইমাম আবূ হানীফা (رحمة الله عليه) রায় দেন। তবে সর্ব-ইমাম মালেক ও আহমদ বিন হাম্বল (رحمة الله عليهما) বলেন, ভাড়া হয়েছে এমন আইটেম বিক্রি করার অনুমতি রয়েছে; এমন কী তা ভাড়াগ্রহীতা ভিন্ন অন্য কারো কাছেও বিক্রি করা যাবে। অবশ্য ভাড়াগ্রহীতার কাছে সেটা বিক্রির ব্যাপারে কোনো মতপার্থক্যই ইমামবৃন্দের মাঝে নেই।\n\nভাড়াকৃত সওয়ারি প্রাণির মৃত্যু: কেউ যদি কোনো প্রাণি সওয়ারের উদ্দেশ্যে ভাড়া নেন এবং সেটার সাথে স্বাভাবিক আচরণ করেন কিন্তু প্রাণিটি মারা যায়, তাহলে সর্ব-ইমাম মালেক, শাফেঈ, আহমদ ইবনে হাম্বল ও অধিকাংশ হানাফী ইমাম (রহমতুল্লাহে আলাইহিম)‘এর দৃষ্টিতে তিনি দায়বদ্ধ হবেন না। তবে ইমাম আবূ হানীফা (رحمة الله عليه) স্বয়ং বলেন, ভাড়াগ্রহীতা প্রাণিটির মূল্য বাবদ দায়বদ্ধ হবেন।\n\nযৌথ মালিকানাধীন সম্পত্তি ভাড়া দান: সর্ব-ইমাম মালেক, শাফেঈ ও অধিকাংশ হানাফী ইমাম (رحمة الله عليهم) বলেন যৌথ মালিকানাধীন সম্পত্তি ভাড়া দেয়া জায়েয/অনুমতিপ্রাপ্ত; ব্যতিক্রম শুধু ইমাম আবূ হানীফা (رحمة الله عليه) নিজে। তিনি বলেন, কেউ হয়তো তার নিজের অংশ ভাড়া দিতে পারেন; কিন্তু তিনি (মানে হযরত ইমাম) অপর কোনো অংশীদারকে তা প্রদানে অঙ্গীকারাবদ্ধ বা প্রদানের অনুমতি দেন না।\n\nউৎপন্ন ফসলের বিনিময়ে জমি ভাড়া গ্রহণ: ইমাম মালেক (رحمة الله عليه) মনে করেন জমির উৎপন্ন ফসলের বিনিময়ে ভাড়া গ্রহণ বৈধ নয়, যেমনটি বৈধ নয় মাছ, মধু, চিনি বা অন্যান্য খাবারের বিনিময়ে জমি ভাড়া গ্রহণ। তবে সর্ব-ইমাম আবূ হানীফা, শাফেঈ ও আহমদ ইবনে হাম্বল (رحمة الله عليهم)’এর মতানুযায়ী, উৎপন্ন ফসল বা খাবারের আইটেমের বিনিময়ে জমির ভাড়া গ্রহণ বৈধ, ঠিক যেমনটি বৈধ স্বর্ণ, রৌপ্য বা অন্যান্য মালামালের বিনিময়েও।\n\nভাড়াকৃত জমির উন্নয়নবিষয়ক ফতোয়া: স্থায়ী হবে এমন গাছ কেউ রোপণের জন্যে এক বছর মেয়াদে জমি ভাড়া নিলে, অথবা ঘর নির্মাণ করলে, আর ওই এক বছর মেয়াদোত্তীর্ণ হলে, ইমাম মালেক (رحمة الله عليه)’এর দৃষ্টিতে জমির মালিক নিম্নের দুটো পন্থার যে কোনো একটা বেছে নিতে পারবেন: হয় গাছ বা ইমারতের জন্যে ভাড়াগ্রহীতাকে অর্থ পরিশোধ করা, না হয় তাঁকে সেগুলো অপসারণের জন্যে বলা। ইমাম আবূ হানীফা ((رحمة الله عليه)-ও একই কথা বলেন, তবে তিনি বলেন ওই অপসারণ যদি জমির ক্ষতিসাধন করে, তাহলে জমির মালিকের উচিৎ মূল্য পরিশোধ করা, আর এমতাবস্থায় ভাড়াগ্রহীতা সেগুলোর মূলোৎপাটন করতে পারবেন না। পক্ষান্তরে, তা যদি জমির জন্যে ক্ষতিকর না হয়, তবে তিনি সেগুলোর অপসারণ দাবি করতে পারবেন। ইমাম শাফেঈ (رحمة الله عليه) অবশ্য বলেন বিষয়টি ভাড়াদাতার ওপর নির্ভরশীল নয়, আর ভাড়াগ্রহীতা সেগুলো অপসারণ করতেও বাধ্য নন। সেগুলো বহাল থাকবে এবং ভাড়াগ্রহীতার বরাবর সেগুলোর মূল্য পরিশোধ করতে হবে; অথবা সেগুলো থাকবে এবং দু জনই সেগুলোর অংশীদার হবেন; কিংবা ভাড়াদাতা সেগুলোর অপসারণ দাবি করতে পারবেন এবং ভাড়াগ্রহীতাকে ক্ষতিপূরণ দেবেন।"},{"1":"পতিতভূমি চাষাবাদ ","2":"পতিতভূমি চাষাবাদ \n\nইমামমণ্ডলী একমত হন যে পতিতভূমিকে (পুনরায়) উর্বর করে তোলা যায় এবং তা যে কোনো মুসলমান-ব্যক্তি করতে পারেন। তিনজন ইমাম অবশ্য বলেন, মুসলমান রাজ্যে বসবাসকারী জিম্মি (নিরাপত্তাপ্রাপ্ত অমুসলিম)’এর জন্যে এটার অনুমতি নেই; কিন্তু ইমাম আবূ হানীফা (رحمة الله عليه) এটার অনুমতি দেন। শাসকের অনুমতি এক্ষেত্রে পূর্বশর্ত কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। ইমাম আবূ হানীফা (رحمة الله عليه) এই পূর্বশর্তের পক্ষে রায় দেন; কিন্তু ইমাম মালেক (رحمة الله عليه) বলেন জমি জঙ্গুলে এলাকায় হলে কিংবা মানুষের চাহিদা এর প্রতি না থাকলে অনুমতির কোনো প্রয়োজন নেই। তবে জনপদের কাছে হলে অনুমতির প্রয়োজন হবে। ইমাম শাফেঈ (رحمة الله عليه) ও ইমাম আহমদ ইবনে হাম্বল (رحمة الله عليه) অনুমতির প্রয়োজন নেই বলে রায় দেন। মালিকানাধীন এমন জমি, যার মালিক ইন্তেক্বাল করেছেন এবং সময় অতিক্রান্ত হওয়ার পরে জমি পতিত হয়েছে, সেসব ক্ষেত্রে ইমামমণ্ডলী পারস্পরিক ভিন্নমত পোষণ করেন এই মর্মে যে, আবাদ করে কেউ মালিক হতে পারবেন কি না? সর্ব-ইমাম আবূ হানীফা ও মালেক (رحمة الله عليهما) বলেন আবাদকারী মালিক হতে পারবেন। তবে ইমাম শাফেঈ (رحمة الله عليه) এটার বিপক্ষে অভিমত ব্যক্ত করেন; ইমাম আহমদ (رحمة الله عليه) হতে এ ব্যাপারে দুটো রায় বর্ণিত হয়েছে।\n\nপতিতজমির মালিকানাসম্পর্কিত মানদণ্ড: জমির মালিকানা ও পুনরায় আবাদের বিষয়টি বিবেচনার মাপকাঠি কী কী? এই প্রশ্নে সর্ব-ইমাম আবূ হানীফা ও আহমদ (رحمة الله عليهما) বলেন, এটা জমির ঘেরা দেয়া এবং সেচ দ্বারা বিবেচিত হবে; এর পাশাপাশি দেয়ালবিশিষ্ট ইমারত নির্মাণও বিবেচিত হবে, এমন কী যদি তার ছাদ নাও থাকে। ইমাম মালেক (رحمة الله عليه) অবশ্য সিদ্ধান্ত দেন যে, ওই ধরনের জমি পুনরায় আবাদ করার সাধারণভাবে জ্ঞাত রীতি, যেমন – বীজ রোপণ, কূপ খনন ও অনুরূপ কর্মকাণ্ড-ই মালিকানার মানদণ্ড বলে বিবেচিত হবে। ইমাম শাফেঈ (رحمة الله عليه) অভিমত ব্যক্ত করেন যে কৃষির ক্ষেত্রে তা হবে চারা রোপণ ও সেচ; আর গৃহায়নের বেলায় তা হবে কক্ষ নির্মাণ ও ছাদ দেয়া।\n\nপানির অধিকার: কারো ব্যক্তিগত ও নিজস্ব গবাদি পশু এবং ফসলের চাহিদা পূরণ করে উদ্বৃত্ত পানি সরবরাহকারী এমন নদী বা কুয়োর ব্যাপারে ইমামমণ্ডলী পারস্পরিক ভিন্নমত পোষণ করেন। ইমাম মালেক (رحمة الله عليه)’এর দৃষ্টিতে কুয়ো বা নদীটি জঙ্গলের মধ্যে হলে ওর মালিক তাঁর চাহিদা মোতাবেক নেবার অধিকার সংরক্ষণ করবেন, আর এর উদ্বৃত্ত তাঁকে (অন্যদের জন্যে) সহজলভ্য করতে হবে। তা যদি হয় কোনো বাগানে, এমতাবস্থায় তাঁকে উদ্বৃত্তটুকু সহজলভ্য করতে হবে না, ব্যতিক্রম হলো তাঁর প্রতিবেশি ধ্বংসপ্রাপ্ত কোনো কুয়ো হতে অথবা গুহায় অবস্থিত ঝর্না হতে নিজের গাছে সেচের কাজ করে থাকলে। এমতাবস্থায় তাঁকে প্রতিবেশির জন্যে উদ্বৃত্তটুকু সহজলভ্য করতে হবে, যতোক্ষণ না প্রতিবেশি কুয়োটি বা ঝর্নাটি সংস্কার করেন। যদি প্রতিবেশি সংস্কার কাজে অবহেলা করেন, তাহলে পরবর্তী পর্যায়ে তাঁকে আর তা প্রদান করতে হবে না। মালিক কোনো ক্ষতিপূরণ পাওয়ার অধিকার সংরক্ষণ কি না, সে ব্যাপারে দুটি অভিমত বিদ্যমান। ইমাম আবূ হানীফা (رحمة الله عليه) ও শাফেঈ মাযহাবের ইমামবৃন্দ বলেন যে, বিনা ক্ষতিপূরণে তাঁকে মানুষ ও গবাদি পশুর জন্যে পানি সহজলভ্য করতে হবে; তবে ফসলের ক্ষেত্রে ব্যতিক্রম হবে। পানির জন্যে কিছু চার্জ নেয়া যদিও সুপারিশ করা হয়েছে (ওই রায়ে)। ইমাম আহমদ (رحمة الله عليه)’এর এ ব্যাপারে দুটো রায় বিদ্যমান।"},{"1":"ওয়াকফ (মরণোত্তর দান)","2":"ওয়াকফ (মরণোত্তর দান)\n\nওয়াক্বফ হচ্ছে একটি জায়েয/অনুমতিপ্রাপ্ত ধর্মীয় আমল/অনুশীলনী। সর্ব-ইমাম মালেক, শাফেঈ ও আহমদ ইবনে হাম্বল (رحمة الله عليهم) বলেন এর বাধ্যবাধকতা একটি মৌখিক বাক্য দ্বারা প্রতিষ্ঠিত হয়ে যায়; এমন কী কোনো বিচারকের রায় ছাড়াও তা হয়ে থাকে। ওয়াক্বফ-দাতা দানকৃত সম্পত্তির আর মালিক থাকেন না, যদিও তা তাঁর দখলে থাকে। হানাফী ইমাম শায়বানী (رحمة الله عليه) বলেন ওই সম্পত্তি তাঁর দখলছাড়া হলে তাঁর উচিৎ ওয়াক্বফ দেখাশুনা করার জন্যে ট্রাস্টী নিয়োগ করা এবং তাঁর কাছে তা সমর্পণ করা; আর এটা ইমাম মালেক (رحمة الله عليه) হতে বর্ণিত সিদ্ধান্তগুলোর একটা। ইমাম আবূ হানীফা (رحمة الله عليه) বলেন ওয়াক্বফ হচ্ছে বৈধ উপহার, কিন্তু এর কোনো বাধ্যবাধকতা নেই; আর তাই দাতা-ই এর মালিক থাকেন, যতোক্ষণ না কোনো বিচারক (এতদসংক্রান্ত) রায় দেন, অথবা তাঁর মালিকানা তাঁরই ইন্তেক্বাল দ্বারা স্থগিত হয়ে যায়। ইমামমণ্ডলী একমত হন যে, ব্যবহারের দরুন বিনষ্ট হতে পারে এমন কোনো কিছুর ওয়াক্বফ বৈধ নয়; যেমন – স্বর্ণ, রৌপ্য বা (পচনশীল) খাদ্য। সর্ব-ইমাম শাফেঈ ও আহমদ (رحمة الله عليهما) অবশ্য প্রাণি/গবাদি পশুর ওয়ক্বফ জায়েয বিবেচনা করেন। ইমাম মালেক (رحمة الله عليه)’এর একটি রায়ও এর অনুরূপ। তবে ইমাম আবূ হানীফা (رحمة الله عليه) এটাকে না-জায়েয বলেন।\n\nওয়াক্বফ সম্পত্তির মালিকানা: ইমাম শাফেঈ (رحمة الله عليه)’এর পছন্দনীয় সিদ্ধান্ত হলো, ওয়াক্বফের মালিকানা আল্লাহর প্রতি হস্তান্তরিত হয় এবং তাই এর সুফল/সুবিধাভোগীবৃন্দ ওয়াক্বফটির মালিক হন না। সর্ব-ইমাম মালেক ও আহমদ (رحمة الله عليهما) অবশ্য সুবিধাভোগীর প্রতি মালিকানা হস্তান্তরের পক্ষে অভিমত ব্যক্ত করেন। কিন্তু ইমাম আবূ হানীফা ও তাঁর মাযহাবের ইমামবৃন্দ (رحمة الله عليهم) ভিন্নমত পোষণ করেন; তবে তাঁরা বলেন ওয়াক্বফ বৈধ হলে তার মালিকানা আর দাতার কাছে থাকে না, সুফলভোগীর কাছেও থাকে না। যৌথ মালিকানাধীন সম্পত্তিকে ওয়াক্বফ করার অনুমতি রয়েছে।\n\nওয়াক্বফের সুফলভোগী কারা: সর্ব-ইমাম আবূ হানীফা ও আহমদ (رحمة الله عليهما)’এর মতানুসারে, কেউ নিজের জন্যে কোনো কিছু ওয়াক্বফ করলে তা জায়েয। তবে সর্ব-ইমাম মালেক ও শাফেঈ (رحمة الله عليهما) এটাকে না-জায়েয বলে সিদ্ধান্ত দেন। (ওয়াক্বফ) কী উদ্দেশ্যে ব্যবহৃত হবে তা যদি সুনির্দিষ্ট না করা হয়, উদাহরণস্বরূপ, যদি কেউ বলেন, “এই বাড়িটি ওয়াক্বফ,” তাহলে তা ইমাম মালেক (رحمة الله عليه)’এর দৃষ্টিতে বৈধ। অতএব, কোনো ওয়াক্বফ যদি অন্যান্যদের অন্তর্ভুক্ত না করে, যেমনটি কেউ যখন গরিবদের কথা উল্লেখ না করে (স্রেফ) বলেন, “আমি এ ওয়াক্বফ আমার সন্তানদের ও তাদের সন্তানদের জন্যে করলাম,” তখন ইমাম মালেক (رحمة الله عليه) সেটাকে বৈধ বিবেচনা করেন; অধিকন্তু, (তাঁর মতে) উল্লেখিত নামগুলোর পরে দাতার আত্মীয়স্বজন তা পাবেন এবং তাঁদের পরে পাবেন গরিব মুসলমানবৃন্দ। হানাফী এজতেহাদী সিদ্ধান্তও একই; কিন্তু ইমাম শাফেঈ (رحمة الله عليه)’এর সবচেয়ে নির্ভরযোগ্য সিদ্ধান্ত হলো, কীভাবে ওয়াক্বফ ব্যয় করা হবে তা সুনির্দিষ্ট করা না হলে ওয়াক্বফটি অবৈধ হবে।\n\nওয়াক্বফ সম্পত্তির আনুষঙ্গিক বিষয়াদি: ইমামমণ্ডলী একমত হন যে, কোনো ওয়াক্বফ বিনষ্ট হলে তা দাতার মালিকানায় ফেরত যায় না। তবে ওয়াক্বফ সম্পত্তি বিক্রি ও লব্ধ অর্থ একই উদ্দেশ্যে ব্যয় করা যায় কি না, সে ব্যাপারে ইমামবৃন্দ পারস্পরিক ভিন্নমত পোষণ করেন। ওয়াক্বফ যদি হয় মসজিদ, সে ক্ষেত্রে সর্ব-ইমাম মালেক ও শাফেঈ (رحمة الله عليهما)’এর রায় হলো, তা যেমন আছে তেমনই থাকবে এবং তা বিক্রি করাও চলবে না। তবে ইমাম আহমদ (رحمة الله عليه) বলেন তা বিক্রি করা এবং লব্ধ অর্থ অনুরূপ কিছুতে ব্যয় করা জায়েয। হানাফী ইমাম আবূ ইঊসুফ (رحمة الله عليه) অবশ্য বিক্রির বিপক্ষে রায় দেন সেক্ষেত্রে, যদি মসজিদটি পুনর্নির্মাণ/পুনঃসংরক্ষণ করা না যায়; পক্ষান্তরে, হানাফী ইমাম শায়বানী (رحمة الله عليه) বলেন তা মূল মালিকের বরাবর ফেরত যাবে।"},{"1":"উপহার","2":"উপহার\n\nইমামমণ্ডলী ঐকমত্য পোষণ করেন যে, উপহারসমূহ প্রস্তাব ও গ্রহণ এবং প্রাপ্তি-স্বীকারপত্র (রেজিস্ট্রী) দ্বারা বৈধ হয়। তাতে ওই তিনটি বিষয়ই থাকা আবশ্যক। ইমাম মালেক (رحمة الله عليه) অবশ্য বলেন প্রাপ্তি-স্বীকারপত্র এর বৈধতার জন্যে প্রয়োজনীয় নয়, আর সেটার প্রকৃতিও বাধ্যতামূলক নয়; প্রস্তাব ও গ্রহণ দ্বারাই বাধ্যবাধকতা প্রতিষ্ঠিত হয়ে যায়, কিন্তু প্রাপ্তি-স্বীকারপত্র তার পরিপূর্ণতা লাভের পূর্বশর্ত বটে। যে ব্যক্তিকে উপহারটি দেয়া হয়েছে, তাঁর উত্তরাধিকারীরা তা দাবি করতে পারবেন। উপহারদাতা যদি তাঁর ইন্তেক্বালের আগে উপহারটি হস্তান্তর না করেন, তাহলে তা উপহার নয়। ইমাম ইবনে আবী যায়দ মালেকী (رحمة الله عليه) বলেন উপহার, সাদাক্বা বা ওয়াক্বফ কেবল দখল বুঝে নেয়া দ্বারা অর্জিত হয়ে থাকে। দাতা তা বুঝিয়ে দেবার আগেই ইন্তেক্বাল করলে ওই দান তাঁর স্বাভাবিক উত্তরাধিকারের অংশ হিসেবে ফিরে যায়। তবে ইমাম আহমদ ইবনে হাম্বল (رحمة الله عليه) প্রকৃত দখলের আগেই উপহার মালিকানাধীন হয় বলে রায় দেন; (তাঁর মতে) স্রেফ গ্রহণ করার বিষয়টি দাতার অনুমতিক্রমে হতে হবে। ইমাম আবূ হানীফা (رحمة الله عليه) এই ব্যাপারে ভিন্নমত পোষণ করেন।\n\nযৌথ মালিকানাধীন সম্পত্তি হতে উপহার: সর্ব-ইমাম মালেক ও শাফেঈ (رحمة الله عليهما)’এর মতানুসারে, উপহার হিসেবে যৌথ মালিকানাধীন সম্পত্তি দান করা যায়; আর ওই দান সহীহ হবে যখনই তিনি গ্রহীতার কাছে পুরোটুকু হস্তান্তর করবেন, যার দরুন গ্রহীতার পূর্ণ অধিকার সংরক্ষিত হবে এবং (ওই সম্পত্তির) অংশীদারের অংশ তাঁর দখলে থাকা একটি আমানতের মতোই (বিবেচিত) হবে। ইমাম আবূ হানীফা (رحمة الله عليه) অবশ্য বলেন বিভক্ত করা যায় এমন যে কোনো কিছুরই ক্ষেত্রে তা না-জায়েয হবে; কিন্তু বিভক্ত করা যায় না এমন বস্তুর ক্ষেত্রে তা (মানে এ ফতোয়া) প্রয়োজ্য হবে না।\n\nআয়ুষ্কাল-যাবৎ উপহার: কেউ যদি কাউকে তাঁর আয়ুষ্কাল-যাবৎ একটি বাড়ি দান করেন, যার ব্যবহার তিনি কেবল তাঁর জীবদ্দশাতেই করতে পারবেন, তাহলে সুফলভোগী মারা যাবার পরে বাড়িটি মালিকের কাছে ফেরত যাবে। এটা মালেকী মাযহাবের সিদ্ধান্ত। দাতা যদি গ্রহীতা ও তাঁর উত্তরাধিকারীদের ব্যবহারের জন্যে বাড়িটি দান করেন, তাহলে তাঁরা তা ব্যবহার করতে পারবেন। তবে তাঁরা মারা যাবার পরে বাড়িটি মালিকের কাছে ফেরত চলে যাবে। কেননা এই উপহারটি (শুধু) ব্যবহারেরই খাতিরে এবং মালিকানাস্বরূপ নয়। ইমাম আবূ হানীফা ও ইমাম শাফেঈ তাঁর নিজস্ব একটি দৃষ্টিভঙ্গি মোতাবেক, এবং ইমাম আহমদ (رحمة الله عليهم) বলেন বাড়িটির মালিকানা সুফলভোগী ও তাঁর উত্তরাধিকারীদের কাছে চলে যাবে এবং দাতার কাছে ফিরবে না। অধিকন্তু, কোনো উত্তরাধিকারী না থাকলে তা সরকারি কোষাগারে জমা হবে। ইমাম শাফেঈ (رحمة الله عليه) অবশ্য এ বিষয়ে ইমাম মালেক (رحمة الله عليه)’এর অনুরূপ একটি রায়ও দিয়েছেন।\n\nসন্তানদের প্রতি উপহার: কেউ তাঁর সন্তানদেরকে কোনো কিছু উপহার দিলে তাঁকে অবশ্যঅবশ্য তাদের মাঝে সমান ভাগ করে দিতে হবে বলে সর্ব-ইমাম আবূ হানীফা ও মালেক এবং শাফেঈ নিজের সবচেয়ে নির্ভরযোগ্য সিদ্ধান্তে ব্যক্ত করেন (رحمة الله عليهم)। সর্ব-ইমাম আহমদ ইবনে হাম্বল, (হানাফী ইমাম) শায়বানী এবং শাফেঈ (رحمة الله عليهم) নিজের আরেকটি রায়ে অভিমত ব্যক্ত করেন যে, উপহারদাতা তাঁর মেয়েদের চেয়ে ছেলেদেরকে বেশি দিতে পারবেন, ঠিক যেমনটি উত্তরাধিকারের বেলায় হয়ে থাকে। তবে কিছু সন্তানকে অন্যান্যদের চেয়ে (বেশি দেয়ার জন্যে) বেছে নেয়াকে অপছন্দনীয় বিবেচনা করা হয়েছে। কোনো পিতা বা মাতা তাঁর সন্তানকে উপহার দিলে তা ইমাম আবূ হানীফা (رحمة الله عليه)’এর মতানুযায়ী ফেরত নেয়া যায় না; পক্ষান্তরে, ইমাম শাফেঈ (رحمة الله عليه) সব সময়ই তা ফেরত নিতে পারেন বলে রায় দেন। ইমাম মালেক (رحمة الله عليه)-ও বলেন তিনি প্রদত্ত উপহার ফেরত নিতে পারেন, যদিও সন্তানটি আদর ও শুভেচ্ছাস্বরূপ তাঁর কাছ থেকে তা গ্রহণ করে থাকে। তবে সাদাক্বা হিসেবে তিনি যা দান করেন, তা তিনি ফেরত নিতে পারেন না। তিনি তা ফেরত নিতে পারেন, যতোক্ষণ পর্যন্ত (উপহারটি) সন্তানের দখলে থাকাকালে পরিবর্তিত না হয়; কিংবা সন্তান ওই উপহারের সূত্রে ধারকর্জ না করে; অথবা কন্যা সন্তান বিয়ে না করে; কিংবা তা অনুরূপ বস্তুর সাথে এমনভাবে মিশ্রিত হয় যার দরুন আলাদাভাবে চেনা না যায়। ইমাম আহমদ (رحمة الله عليه) তিনটি সিদ্ধান্ত ব্যক্ত করেন, যার মধ্যে সবচেয়ে নির্ভরযোগ্যটি হলো তিনি উপহারটি ফেরত নিতে পারেন।\n\nউপহার ফেরত নেয়া: কেউ কি সন্তানকে প্রদত্ত উপহার ছাড়া অন্য উপহার ফেরত নিতে পারেন? এই প্রশ্নের উত্তরে ইমাম শাফেঈ (رحمة الله عليه) বলেন, কেউ নিজের সন্তান বলে ডাকেন এমন যে কারো কাছ থেকেই প্রদত্ত উপহার ফেরত নিতে পারেন, হোক সে সন্তান আসল (মানে আপন) বা পৌত্রেরই মতো রূপক; কিন্তু অনাত্মীয় কারো কাছ থেকে তিনি প্রদত্ত উপহার ফেরত নিতে পারেন না। ইমাম শাফেঈ (رحمة الله عليه) অবশ্য নতুন কর্জ বা কন্যার বিয়ের বিষয়টি বিবেচনায় নেন না, যেমনটি নেন ইমাম মালেক (رحمة الله عليه), তবে তিনি (ইমাম শাফেঈ) পূর্বশর্ত আরোপ করেন যেনো তা গ্রহীতার নিয়ন্ত্রণে থাকে, যার ফলে প্রদত্ত ওয়াক্বফ অথবা বিক্রয় সাধনের ক্ষেত্রে তা ফেরত নেয়া না যায়; কিন্তু ভাড়া প্রদান বা ধারকর্জ গ্রহণের ক্ষেত্রেই কেবল ফেরত নেয়া যায়। ইমাম আবূ হানীফা (رحمة الله عليه) অবশ্য অভিমত ব্যক্ত করেন যে কেউ কোনো আত্মীয়কে একটি উপহার দিলে তিনি তা ফেরত নিতে পারেন না।"},{"1":"হারানো সম্পত্তি ","2":"হারানো সম্পত্তি \n\nইমামমণ্ডলী ঐকমত্য পোষণ করেন যে, (কারো) হারিয়ে যাওয়া জিনিস (অন্য কেউ) খুঁজে পেলে তা পুরো এক বছর যাবৎ প্রচার করা উচিৎ, যদি না তা তাৎপর্যহীন বস্তু হয়, অথবা এমন কিছু হয় যা টেকসই নয়; আর (প্রচারের দরুন) ওই জিনিসের মালিক (ফেরত নিতে) এলে তাঁরই সর্বাধিক অধিকার বজায় থাকবে। এক বছর পার হওয়ার পর যদি সন্ধান লাভকারী তা ভোগ করেন আর সেটার মালিক তাঁকে এর জন্যে দায়বদ্ধ করতে চান, তাহলে তিনি তা করতে পারবেন। এক বছর পর যদি তা সাদাক্বা হিসেবে দান করা হয়, তাহলে মালিক তাতে সম্মতি দান অথবা দায়বদ্ধতা – এই দুটোর যে কোনোটি বেছে নিতে পারবেন।\n\nহারানো সম্পত্তি (মাটি থেকে) তুলে নেয়া: ইমামমণ্ডলী একমত হন যে, খুঁজে পাওয়া কোনো জিনিস (মাটি থেকে) তুলে নেয়া জায়েয/অনুমতিপ্রাপ্ত। তবে তা কি ছেড়ে আসা উত্তম, নাকি তুলে নেয়া? এ প্রশ্নে ইমাম আবূ হানীফা (رحمة الله عليه)’এর দুটো সিদ্ধান্ত: একটি তুলে নেয়ার পক্ষে, অপরটি ছেড়ে আসার। ইমাম শাফেঈ (رحمة الله عليه)’এরও দুটো রায়: একটি তুলে নেয়াকে উত্তম বলে; অপরটি তা করার প্রতি বাধ্যবাধকতা আরোপ করে। পক্ষান্তরে, ইমাম আহমদ ইবনে হাম্বল (رحمة الله عليه) বলেন ছেড়ে আসাই উত্তম। তবে কেউ যদি তা তুলেই নেন, তাহলে তা পূর্বের জায়গায় রেখে আসা উচিত। ইমাম আবূ হানীফা (رحمة الله عليه) অবশ্য অভিমত ব্যক্ত করেন যে কেউ তা মালিকের কাছে ফেরত দেয়ার জন্যে তুলে নিলে তাঁর কোনো দায় থাকবে না। তবে সর্ব-ইমাম শাফেঈ ও আহমদ ইবনে হাম্বল (رحمة الله عليهما) বলেন তিনি দায়বদ্ধ থাকবেন। ইমাম মালেক (رحمة الله عليه) অন্য দিকে বলেন যে তিনি তা সংরক্ষণের উদ্দেশ্যে তুলে আবার আগের জায়গায় রেখে দিলে দায়বদ্ধ থাকবেন।\n\nহারানো পশু: কেউ মরুভূমির এমন জায়গায় যদি হারানো একটি মেষ খুঁজে পান, যেখানে অন্য কোনো মেষ নেই এবং (মনুষ্য) বসতিও নেই, আর তিনি সেটার জীবনের ব্যাপারে শঙ্কা অনুভব করেন, তাহলে ইমাম মালেক (رحمة الله عليه)’এর রায় অনুসারে তিনি তা ছেড়ে আসা বা (জবাই করে) খাওয়ার মধ্যে যে কোনো একটি বেছে নিতে পারবেন; তিনি সেটার জন্যে দায়বদ্ধ হবেন না। গরুর ক্ষেত্রেও হযরত ইমামের একই সিদ্ধান্ত, যদি সন্ধান লাভকারী এমন আশঙ্কা করেন যে বন্য (শিকারি) পশু সেটাকে আক্রমণ করতে পারে। অপর তিনজন ইমাম অবশ্য বলেন সেটার মালিক এলে তিনি দায়বদ্ধ হবেন।\n\nহারানো সম্পত্তিসম্পর্কিত বিভিন্ন বিষয়: (হারানো) কোনো আইটেম যদি এক বছর যাবৎ প্রচার করা হয় এবং সেটার মালিক না আসেন, তাহলে সর্ব-ইমাম মালেক ও শাফেঈ (رحمة الله عليهما) বলেন সন্ধান লাভকারী ব্যক্তি গরিব হোন বা ধনী হোন, তিনি তা (নিজের কাছে) রেখে দিতে পারবেন, কিংবা সাদাক্বা হিসেবে দান করতে পারবেন, অথবা ভোগও করতে পারবেন। তবে ইমাম আবূ হানীফা (رحمة الله عليه) বলেন তিনি গরিব হলে তা রাখতে পারবেন ঠিক, কিন্তু ধনী হলে পারবেন না। সর্ব-ইমাম আবূ হানীফা ও মালেক (رحمة الله عليهما) অভিমত ব্যক্ত করেন যে তিনি সেটার মালিক হবার আগে সাদাক্বা হিসেবে দান করলে আর সেটার মালিক অনুমতি দিলে ব্যাপারটি সিদ্ধ হবে। নতুবা তিনি দায়বদ্ধ হবেন। সর্ব-ইমাম শাফেঈ ও আহমদ (رحمة الله عليهما) বলেন এটা জায়েয নেই, কেননা এটা একটা শর্তসাপেক্ষ সাদাক্বা। সর্ব-ইমাম মালেক ও শাফেঈ (رحمة الله عليهما) বলেন মরুভূমিতে কোনো উটকে একাকী পাওয়া গেলে সেটা নেয়া জায়েয নেই। আবার সর্ব-ইমাম আবূ হানীফা ও মালেক (رحمة الله عليهما)’এর দৃষ্টিতে কেউ সেটাকে (উটটিকে) নিয়ে গিয়ে পরে ছেড়ে দিলে তিনি দায়-দেনাবদ্ধ হবেন না। কিন্তু সর্ব-ইমাম শাফেঈ ও আহমদ (رحمة الله عليهما)’এর সিদ্ধান্ত অনুসারে তিনি দায়বদ্ধ হবেন।"},{"1":"পরিত্যক্ত শিশু ","2":"পরিত্যক্ত শিশু \n\nমুসলমান রাষ্ট্রীয় এলাকায় কোনো পরিত্যক্ত শিশুকে পাওয়া গেলে সকল ইমামের দৃষ্টিতে সে মসলমান বলে বিবেচিত হবে, ব্যতিক্রম শুধু ইমাম আবূ হানীফা (رحمة الله عليه), যিনি বলেন শিশুটিকে কোনো গীর্জা বা সিনেগগ অথবা জিম্মিদের শহরে পাওয়া গেলে সে একজন জিম্মি (ইসলামী রাষ্ট্রে বসবাসকারী রক্ষাপ্রাপ্ত অমুসলিম)। মালেকী মাযহাবের ইমামবৃন্দ অবশ্য বোঝার মতো জ্ঞান হয়েছে অথচ প্রাপ্তবয়স্ক নয় এমন (পরিত্যক্ত) শিশুর ইসলাম-ধর্ম সম্পর্কে পারস্পরিক ভিন্নমত পোষণ করেন। এক্ষেত্রে তিনটি রায় বিদ্যমান: একটি এটাকে বৈধ বলে, যেমনটি রায় দেন সর্ব-ইমাম আবূ হানীফা ও আহমদ (رحمة الله عليهما)-ও; দ্বিতীয়টি অবৈধ বলে রায় দেয়; আর তৃতীয়টি স্থগিত বলে রায় দেয়, যেটা ইমাম শাফেঈ (رحمة الله عليه)’এর দৃষ্টিভঙ্গিও। প্রাপ্তবয়স্ক হবার পর যদি মুসলমান হওয়ার বিষয়টিকে সে অস্বীকার করে, তাহলে তার ওই অস্বীকৃতি গৃহীত হবে না।"},{"1":"দ্বাদশ অধ্যায়: উত্তরাধিকারে অংশীদারিত্ব","2":""},{"1":"উত্তরাধিকারে অংশীদারিত্ব","2":"দ্বাদশ অধ্যায়: উত্তরাধিকারে অংশীদারিত্ব\n\nমুসলমানবৃন্দ একমত হন যে এজমালী/যৌথ উত্তরাধিকারের তিনটি উৎস বিদ্যমান: আত্মীয়তা, বিয়ে ও মক্কেলবৃন্দ। আর উত্তরাধিকারে প্রতিবন্ধকতাও তিনটি: দাসত্ব, হত্যা ও ধর্মীয় ভিন্নতা। আম্বিয়া (عليهم السلام) কোনো উত্তরাধিকার রেখে যান না; যা কিছু রেখে যান তা মুসলমানদের জন্যে সাদাক্বা (দান) হয়ে যায়। কেবল শিয়া সম্প্রদায় এ ব্যাপারে ভিন্নমত পোষণ করেন। তাঁরা (অবশ্য) একমত যে পুরুষ উত্তরাধিকারী দশ কিসিমের হন: পুত্র, নাতি, পিতা, দাদা, ভাই, ভাইয়ের ছেলে, চাচা ও তাঁদের ছেলেরা এবং মুক্ত করা গোলাম। নারী উত্তরাধিকারী সাত ধরনের: কন্যা, নাতনী, মা, দাদী/নানী, বোন, স্ত্রী ও মুক্ত করা দাসী। আল্লাহর কিতাবে (মানে ক্বুরআন মজীদে) নির্ধারিত অংশ ছয়টি: অর্ধেক, এক-চতুর্থাংশ, এক-অষ্টমাংশ, দুই-তৃতীয়াংশ, এক-তৃতীয়াংশ ও এক-ষষ্ঠাংশ। \n\nমায়ের যে সমস্ত আত্মীয় ক্বুরআনে উল্লেখিত নন: আল-ক্বুরআনে মায়ের পক্ষের যে সমস্ত আত্মীয়ের অংশের কথা উল্লেখিত হয়নি, তাঁদের উত্তরাধিকার প্রশ্নে ইমামমণ্ডলীর মাঝে মতপার্থক্য বিরাজমান। এঁদের দশটি শ্রেণি: মায়ের বাবা/নানা, মায়ের পক্ষের সমস্ত প্রপিতামহ, কন্যার সন্তানবর্গ, বোনের কন্যা, বোনের পুত্র, খালা-খালু/মামা-মামীর সন্তানবর্গ, ফুপু-ফুপা/চাচা-চাচী ও খালাদের কন্যাবর্গ, এবং তাঁদের মাধ্যমে যাঁরা আত্মীয়। মালেকী ও শাফেঈ মাযহাবের রায় হচ্ছে তাঁরা উত্তরাধিকারী হতে পারেন না। তবে সর্ব-ইমাম আবূ হানীফা ও আহমদ ইবনে হাম্বল (رحمة الله عليهما) তাঁদেরকে উত্তরাধিকারী বলে বিশ্বাস করেন।\n\nমুরতাদ্দ: ইমামমণ্ডলী কোনো মুরতাদ্দ (ধর্মত্যাগী) মৃত্যুবরণ করলে বা নিহত হলে তার সম্পত্তির প্রশ্নে পারস্পরিক ভিন্নমত পোষণ করেন। এ ক্ষেত্রে তিনটি দৃষ্টিভঙ্গি বিদ্যমান: প্রথমটি হলো মুরতাদ্দ লোকটি মুসলমান থাকাকালে যা কিছু সম্পত্তি অর্জন করেছিলো, তা গনীমতের মালে পরিণত হবে; এটা সর্ব-ইমাম মালেক, শাফেঈ ও আহমদ (رحمة الله عليهم)’এর সিদ্ধান্ত। দ্বিতীয়টিতে তার দ্বারা যে কোনো সময়ে অর্জিত সম্পত্তি তারই মুসলমান উত্তরাধিকারীদের কাছে চলে যাবে; এই রায় সর্ব-ইমাম আবূ ইঊসুফ হানাফী ও মুহাম্মদ শায়বানী হানাফী (رحمة الله عليهما)’এর। তৃতীয়টি ব্যক্ত করে সে মুসলমান থাকাকালে যে সম্পদ/সম্পত্তি অর্জন করেছিলো, তা তার উত্তরাধিকারীদের কাছে যাবে এবং বাকিগুলো সরকারি কোষাগারে জমা হবে। \n\nখুনী: ইমামবৃন্দ একমত হন খুনী কখনোই তার দ্বারা খুন হওয়া ব্যক্তির উত্তরাধিকারী হতে পারে না। তবে তাঁরা দুর্ঘটনাজনিত হত্যার ব্যাপারে পারস্পরিক ভিন্নমত পোষণ করেন। সর্ব-ইমাম আবূ হানীফা, শাফেঈ ও আহমদ ইবনে হাম্বল (رحمة الله عليهم) অভিমত ব্যক্ত করেন যে খুনী উত্তরাধিকার পায় না; তবে ইমাম মালেক (رحمة الله عليه) বলেন সে তা পায়, ক্ষতিপূরণ বাবদ অর্থ বাদ দিয়ে।\n\nএক সাথে মৃত্যুবরণকারী মানুষ: পানিতে ডুবে, বা খুন হয়ে, অথবা ভবন ধসে, কিংবা আগুনে পুড়ে, বা প্লেগ মহামারিতে আক্রান্ত হয়ে যেসব মানুষ এক সাথে মারা যান, আর তাঁদের মাঝে কে আগে মারা গেছেন তা জানা না গেলে, তাঁরা তখন একে অপর থেকে উত্তরাধিকার পান না; এমতাবস্থায় তাঁদের প্রত্যেকের উত্তরাধিকার (আলাদা আলাদাভাবে) নিজ নিজ (অবশিষ্ট জীবিত) উত্তরাধিকারীদের কাছে চলে যায়; ব্যতিক্রম শুধু ইমাম আহমদ (رحمة الله عليه)’এর একটি রায়।\n\nসুবিদিত প্রশ্ন: (ওয়ারিশী) অংশ/শরীকানা সংক্রান্ত সুবিদিত একটি প্রশ্ন বিদ্যমান, যেটা (মেয়ের) স্বামী, মা ও মায়ের (আরেক ঘরের) ভাইয়েরা এবং একজন আপন ভাই থাকলে বিভিন্ন দৃষ্টিভঙ্গির জন্ম দেয়। সর্ব-ইমাম মালেক ও শাফেঈ (رحمة الله عليهما) বলেন স্বামী উত্তরাধিকারের অর্ধেক পান, মা পান এক-ষষ্ঠাংশ, মায়ের (অন্য ঘরের) ভাইয়েরা পায় এক-তৃতীয়াংশ এবং আপন ভাই মায়ের (অন্য ঘরের) ভাইদের সাথে তাদের জন্যে বরাদ্দকৃত ওই এক-তৃতীয়াংশ হতে ভাগাভাগি করে। তবে সর্ব-হযরত আবূ হানীফা ও আহমদ ইবনে হাম্বল (رحمة الله عليهما)’এর মাযহাব দুটোর রায় হলো, ওই এক-তৃতীয়াংশ (কেবল) মায়ের (অন্য ঘরের) ভাইদের জন্যে বরাদ্দ হবে এবং আপন ভাই বাদ পড়বে।\n\nদাদা-দাদীর জন্যে বরাদ্দ উত্তরাধিকার: দাদা-দাদী/নানা-নানী সবার সাথে এক-ষষ্ঠাংশ পান। ইমাম মালেক (رحمة الله عليه)’এর দৃষ্টিতে স্রেফ দু জন দাদী/নানী উত্তরাধিকার পান: মায়ের মা অথবা তাঁর মা (প্রমাতামহ) এবং পিতার মা কিংবা তাঁর মা। ইমাম আবূ হানীফা (رحمة الله عليه)’এর মাযহাবের সিদ্ধান্ত অনুসারে, পিতার বাবার মাও ওয়ারিশী পান। তবে ইমাম শাফেঈ (رحمة الله عليه)’এর এক্ষেত্রে বিভিন্ন রায়: একটি ইমাম মালেক (رحمة الله عليه)’এর অনুরূপ, অপরটি ইমাম আবূ হানীফা (رحمة الله عليه)’এর মতো। যখন প্রমাতামহের চেয়ে দাদী (আত্মীয়তায়) ঘনিষ্ঠ হন, তখন তাঁরা ওই এক-ষষ্ঠাংশের মধ্যে ভাগাভাগি করেন। এটা সর্ব-ইমাম মালেক ও শাফেঈ (رحمة الله عليهما)’এর রায়। ইমাম আবূ হানীফা (رحمة الله عليه) অবশ্য বলেন দাদী ঘনিষ্ঠতর হলে এক-ষষ্ঠাংশ তাঁর কাছে যাবে।\n\nআকদারিয়্যা প্রশ্ন: দাদা (মেয়ের) ভাইদের সাথে শরীকদার হন এবং তারা তাঁর সাথে ওয়ারিশী পায়, আর তারা বাদ পড়ে যায় না। আকদারিয়্যা প্রশ্নে ইমামমণ্ডলীর মাঝে মতপার্থক্য বিরাজমান; এটা তখন-ই হয়, যখন স্বামী, মা, দাদা ও আপন ফুপু অবশিষ্ট থাকেন। সর্ব-ইমাম মালেক, শাফেঈ ও আহমদ ইবনে হাম্বল (رحمة الله عليهم) বলেন স্বামী অর্ধেক পান, মা পান এক-তৃতীয়াংশ, (পিতার আপন) বোন অর্ধেক এবং দাদা এক-ষষ্ঠাংশ; অতঃপর দাদা ও (পিতার) বোনের অংশ একত্র করে এমনভাবে ভাগ করা হয়, যার দরুন দাদা পান দুই-তৃতীয়াংশ, আর (পিতার) বোন এক-তৃতীয়াংশ। তবে ইমাম আবূ হানীফা (رحمة الله عليه)‘এর মতানুসারে, মা এক-তৃতীয়াংশ পান, পিতা পান অর্ধেক, আর বাকি অংশ দাদার; (পিতার) বোন কিছু পান না। \n\nদ্বৈত দাবি: কোনো অংশদারীর ক্ষেত্রে যদি কারো দ্বৈত দাবি থাকে, তাহলে সর্ব-ইমাম মালেক ও শাফেঈ (رحمة الله عليهما)’এর মতানুযায়ী অধিকতর শক্তিশালী দাবিটির সুবাদে তিনি উত্তরাধিকারী হন। তবে সর্ব-ইমাম আবূ হানীফা ও আহমদ ইবনে হাম্বল (رحمة الله عليهما) অভিমত ব্যক্ত করেন যে উভয় কারণেই তিনি ওয়ারিশী পান।\n\nসর্বমোটের চেয়ে অংশ বেশি হলে: অধিকাংশ ফুক্বাহা/ফক্বীহমণ্ডলীর গৃহীত ও অনুশীলনকৃত পন্থা অনুসারে সর্বমোট সম্পত্তির চেয়ে অংশ বেশি হলে ঘাটতিটুকু আনুপাতিকভাবে বণ্টন করা হবে এবং সমন্বয় করা হবে। এরপর তাদের অংশ অনুযায়ী সেটা ভাগাভাগি করা হবে। সম্পত্তির চেয়ে কর্জ বেশি হওয়ার ক্ষেত্রেও একই পন্থা গৃহীত হবে; ঘাটতিটুকু অংশ অনুযায়ী ভাগ করা হবে।\n\nঅপরিণত শিশুর উত্তরাধিকার: সর্ব-ইমাম মালেক ও আহমদ (رحمة الله عليهما) বলেন কোনো অপরিণত শিশু উত্তরাধিকার পায় বা রেখে যায় না, যতোক্ষণ না সে যুক্তিসঙ্গত সময়কালব্যাপী বাঁচে বা বুকের দুধ পান করে; কিংবা কেউ কেউ বলেন (যতোক্ষণ না) সে হাঁচি দেয়। সর্ব-ইমাম আবূ হানীফা ও শাফেঈ (رحمة الله عليهما) অবশ্য বলেন সে শ্বাস নিলে, নড়লে বা হাঁচি দিলে উত্তরাধিকার পায় এবং উত্তরাধিকার রেখে যায়। "},{"1":"অসিয়ত বা উইল দ্বারা অর্পিত সম্পত্তি","2":"অসিয়ত বা উইল দ্বারা অর্পিত সম্পত্তি\n\nঅসীয়ত/উইল হলো আপন ওয়ারিশ বা উত্তরাধিকারীদের থেকে অন্যত্র (কারো বরাবর) কোনো কিছুর মালিকানা ইন্তেক্বালের পরে হস্তান্তরকরণ। ইমামমণ্ডলী এটার জায়েয ও মোস্তাহাব হওয়া কিন্তু বাধ্যতামূলক না হওয়ার ব্যাপারে ঐকমত্য পোষণ করেন। তবে ব্যতিক্রম সেই ব্যক্তির ক্ষেত্রে হবে, যাঁর দখলে রয়েছে ফেরত দিতে হবে এমন কোনো ট্রাস্ট, অথবা এমন জ্ঞাত দায়-দেনা কিংবা সাক্ষী নেই এমন কোনো জামানত। ওই জাতীয় দায়-দেনা থাকলে অসীয়ত তাঁর জন্যে বাধ্যতামূলক।\n\nএক-তৃতীয়াংশ পর্যন্ত: ইমামমণ্ডলীর ঐকমত্য অনুসারে উত্তরাধিকারী ছাড়া অন্য কাউকে (সম্পত্তির) এক-তৃতীয়াংশ পর্যন্ত অসীয়ত করা জায়েয/অনুমতিপ্রাপ্ত; আর এতে কোনো অনুমতির প্রয়োজন হয় না। তবে কোনো উত্তরাধিকারীকে অসীয়ত করা নির্ভর করে অন্যান্য উত্তরাধিকারীদের অনুমতির ওপর। কেউ এক-তৃতীয়াংশের বেশি অসীয়ত করলে এবং তা করতে (অন্য) উত্তরাধিকারীরা অনুমতি দিলে মালেকী মাযহাবের সিদ্ধান্ত হলো, তারা তাঁর অসুস্থতার সময় ওই অনুমতি দিলে তাঁর ইন্তেক্বালের পরে আর তারা তা হতে ফিরে আসতে পারবে না; কিন্তু তিনি স্বাস্থ্যবান থাকাকালে এটা হয়ে থাকলে তারা তাঁর ইন্তেক্বালের পরে তা হতে ফিরে আসতে পারবে। সর্ব-ইমাম আবূ হানীফা ও শাফেঈ (رحمة الله عليهما) অবশ্য অভিমত ব্যক্ত করেন যে তারা ফিরে আসতে পারবে।\n\nউটের অসীয়ত: কাউকে যদি একটি উট অসীয়ত করা হয়, তাহলে তিন জন ইমাম পুরুষ উট না স্ত্রী উট – এ দুটোরই অনুমতি দেন, কেননা ওগুলো একই। ইমাম শাফেঈ (رحمة الله عليه) অবশ্য বলেন উট পুরুষ না স্ত্রী, তা সুনির্দিষ্ট করতে হবে।\n\nআসন্ন ইন্তেক্বালের সময় অসীয়ত: শেষ অসুখের সময় উপহার, গোলামকে মুক্তি দান, ওয়াক্বফ ও অন্যান্য অসীয়ত (সম্পত্তির) এক-তৃতীয়াংশ পর্যন্ত করার অনুমতি রয়েছে। তবে কেউ তাঁর বিরুদ্ধে প্রতিশোধমূলক ব্যবস্থার সময় কিছু অসীয়ত করলে, অথবা তিনি (যুদ্ধে) শত্রু বাহিনীর মোকাবেলায় প্রথম সারিতে অবস্থান করলে, কিংবা সমুদ্রে ঝড়ের কবলে পড়লে, বা কোনো নারী গর্ভবতী হলে, এমন সব পরিস্থিতিতে কী হবে, সে ব্যাপারে ইমামমণ্ডলী পারস্পরিক ভিন্নমত পোষণ করেন। সর্ব-ইমাম আবূ হানীফা, মালেক ও আহমদ ইবনে হাম্বল (رحمة الله عليهم) বলেন ওই ধরনের উপহার এক-তৃতীয়াংশের অংশ গঠন করে থাকে। ইমাম শাফেঈ (رحمة الله عليه) অবশ্য দুটি দৃষ্টিভঙ্গি লালন করেন: সবচেয়ে নির্ভরয়োগ্যটি হচ্ছে সেগুলো এক-তৃতীয়াংশের অংশ; তাঁর দ্বিতীয় দৃষ্টিভঙ্গি এটাকে গোটা এস্টেট/সম্পত্তি হতে বলে রায় দেয়। পক্ষান্তরে, ইমাম মালেক (رحمة الله عليه) বলেন কোনো নারী যখন নয় মাসের গর্ভবতী হন, তখন তিনি তাঁর সম্পদ-সম্পত্তির এক-তৃতীয়াংশের বেশি দান করতে পারেন না।\n\nঅছি ও অভিভাবক: সর্ব-ইমাম শাফেঈ ও আহমদ ইবনে হাম্বল (رحمة الله عليهما) বলেন শিশু সন্তানদের দেখাশুনা করার জন্যে অনাত্মীয় কাউকে নিযুক্ত করা জায়েয, যদিও তাদের পিতা বা দাদা বর্তমান থাকেন; এটা সেসব ক্ষেত্রে প্রযোজ্য যেখানে নিয়োগকর্তা সুখ্যাত কেউ একজন। তবে সর্ব-ইমাম আবূ হানীফা ও মালেক (رحمة الله عليهما) বলেন শিশু সন্তানদের দেখাশুনা ও কর্জ পরিশোধ এবং পিতা ও দাদা বর্তমান থাকাকালীন এক-তৃতীয়াংশ বণ্টনের জন্যে অনাত্মীয় কাউকে নিযুক্ত করা বৈধ (মানে সুখ্যাত হওয়ার শর্ত নেই)। কেউ ন্যায়বান কাউকে নিযুক্ত করার পর তিনি অন্যায় করলে তাঁর অছি-ক্ষমতা বাতিল হয়ে যাবে, যেহেতু তাঁকে আর এরপর বিশ্বাসযোগ্য বিবেচনা করা যাবে না। এটা সর্ব-ইমাম মালেক ও শাফেঈ (رحمة الله عليهما)’এর রায়। ইমাম আহমদ (رحمة الله عليه)’এর অবশ্য এ বিষয়ে দুটো রায় বিদ্যমান।\n\nঅমুসলিমদের জন্যে অসীয়ত: ইমামমণ্ডলী (رحمة الله عليهم) অমুসলিমদের জন্যে অসীয়ত/উইল সম্পর্কে পারস্পরিক ভিন্নমত পোষণ করেন। সর্ব-ইমাম মালেক, শাফেঈ ও আহমদ ইবনে হাম্বল (رحمة الله عليهم) অভিমত ব্যক্ত করেন যে ওই রকম উইল জায়েয – তা দারুল ইসলামের (ইসলামী রাজ্যের) বাইরের মানুষের জন্যে হোক, অথবা জিম্মি (ইসলামী রাজ্যের অভ্যন্তরে বসবাসকারী)’দের জন্যেই হোক। তবে ইমাম আবূ হানীফা (رحمة الله عليه) বলেন দারুল ইসলামের বাইরে বসবাসকারী (মুসলমানদের সাথে) যুদ্ধরত অমুসলিমদের উদ্দেশ্যে ওই রকম অসীয়ত জায়েয হবে না।\n\nঅসীয়তের সুনির্দিষ্টতা: অসীয়তের একটি পূর্বশর্ত হচ্ছে তা অবশ্যই সুনির্দিষ্ট হতে হবে। তা যদি হয় আম/সার্বিক, তাহলে ইমাম মালেক (رحمة الله عليه) বাদে সকল ইমাম সেটাকে অবৈধ বলেন, যদিও তাঁর কাছ থেকে আরেকটি বর্ণনা পাওয়া যায় এ মর্মে যে উইল অবশ্যই সুনির্দিষ্ট হতে হবে।\n\nমরহূম ব্যক্তিদের উদ্দেশ্যে অসীয়ত: সর্ব-ইমাম আবূ হানীফা, শাফেঈ ও আহমদ বিন হাম্বল (رحمة الله عليهم)’এর দৃষ্টিতে কোনো মরহূম ব্যক্তির জন্যে উইল করা অবৈধ; ব্যতিক্রম ইমাম মালেক (رحمة الله عليه) যিনি এটাকে জায়েয বলে রায় দেন। মরহূম ব্যক্তি কর্জ অথবা কাফফারা/প্রায়শ্চিত্ত অপরিশোধকৃত অবস্থায় রেখে ইন্তেক্বাল করে থাকলে তা সেই উদ্দেশ্যেই ব্যবহৃত হবে; নতুবা উত্তরাধিকারীদের বরাবর তা ফেরত যাবে।\n\nছোট বাচ্চার কৃত উইল: অসীয়ত যদি সম্পাদন করে কোনো শিশু, যে উইল কী জিনিস তা বোঝার মতো প্রাপ্তবয়স্ক হয়নি, তাহলে ইমাম মালেক (رحمة الله عليه)’এর দৃষ্টিতে ওই অসীয়ত জায়েয/বৈধ। ইমাম আবূ হানীফা (رحمة الله عليه) অবশ্য এটাকে না-জায়েয বলে অভিমত ব্যক্ত করেন। ইমাম শাফেঈ (رحمة الله عليه)’এর এতদসংক্রান্ত রায় বিভিন্ন; তবে তাঁর মাযহাবের সবচেয়ে নির্ভরযোগ্য সিদ্ধান্ত হলো এটা জায়েয নেই, যেটা ইমাম আহমদ (رحمة الله عليه)’এরও ফায়সালা।\n\nসাক্ষ্যবিহীন উইল: কেউ অসীয়ত লিখলে এবং তা তাঁরই হাতে লেখা বলে (সর্বজন) বিদিত হলে, অথচ কোনো সাক্ষী না থাকলে ইমাম আহমদ (رحمة الله عليه) বাদে সকল ইমাম (رحمة الله عليهم) অভিমত ব্যক্ত করেন যে তা দ্বারা বিচারিক রায় দেয়া যাবে না। ইমাম আহমদ (رحمة الله عليهم) বলেন তা দ্বারা রায় প্রদান সম্ভব হবে, যতোক্ষণ পর্যন্ত জানা না যায় যে তিনি উইলটি বাতিল করেছেন তথা ফেরত নিয়েছেন।\n\nদ্বৈত অছির পরিচালনা: কেউ দু জন অছি নিযুক্ত করে থাকলে তাঁদের একজন কি অপর জনের অনুপস্থিতিতে কার্যনির্বাহ করতে পারবেন? – এই প্রশ্নে তিন জন ইমাম বলেন এ রকম করা অবৈধ; ব্যতিক্রম শুধু ইমাম আবূ হানীফা (رحمة الله عليه) যিনি বলেন, আটটি সুনির্দিষ্ট ক্ষেত্রে এটা জায়েয: কাফনের কাপড় কেনা, মুর্দার গোসল ও সৎকার, সন্তানদের ভরণ-পোষণ, সুনির্দিষ্ট আমানত ফেরত দান, কর্জ পরিশোধকরণ, কোনো নির্দিষ্ট অসীয়ত/উইল বাস্তবায়ন, নির্দিষ্ট কোনো গোলামের মুক্তিদান এবং মরহূমের অধিকারের পক্ষে যুক্তিতর্ক পেশ। \n\nইন্তেক্বালের কাছাকাছি সময়ে বিয়ে: ইমামমণ্ডলী শেষ অসুখের সময়ে বিয়ে করার প্রশ্নে পারস্পরিক ভিন্নমত পোষণ করেন। সবাই এটাকে জায়েয বলেন ইমাম মালেক (رحمة الله عليه) ছাড়া, যিনি বলেন এটা না-জায়েয যদি কারো মৃত্যুর আশঙ্কা থাকে; আর তিনি ওই ধরনের পরিস্থিতিতে কারো জন্যে বিয়ে (সম্পন্ন) করাকে অবৈধ বলে রায় দেন, যদিও তাতে সহবাস হয়ে থাকে।\n\nউত্তরাধিকারী না থাকলে অসীয়ত: কারো উত্তরাধিকারী না থাকার দরুন নিজের সমস্ত সম্পদ-সম্পত্তি অসীয়ত করলে ইমাম আবূ হানীফা (رحمة الله عليه) সেটাকে বৈধ/জায়েয বলে রায় দেন; ইমাম আহমদ (رحمة الله عليه)’এর একটি রায়ও ওর অনুরূপ। কিন্তু অপর দৃষ্টিভঙ্গি অনুসারে সর্ব-ইমাম আহমদ, শাফেঈ ও মালেক (رحمة الله عليهم) সম্পত্তির স্রেফ এক-তৃতীয়াংশের বেলাতেই এটা জায়েয বলে সিদ্ধান্ত দেন।\n\nঅছি কর্তৃক এতিমের অংশ থেকে ক্রয়: কোনো এতিমের সম্পত্তির অংশ থেকে অছি কিছু কিনতে পারবেন কি? – এই প্রশ্নে ইমাম আবূ হানীফা (رحمة الله عليه) বলেন, অছি তা কিনতে পারবেন যদি তিনি আরো উচ্চমূ্ল্য পরিশোধ করেন; কিন্তু তিনি তা স্বাভাবিক মূল্যে কিনলে লেনদেন জায়েয নেই। ইমাম মালেক (رحمة الله عليه) অবশ্য অভিমত ব্যক্ত করেন যে অছি স্বাভাবিক মূল্যে কিনতে পারবেন। ইমাম শাফেঈ (رحمة الله عليه) এটা একেবারেই জায়েয নেই বলে সিদ্ধান্ত দেন।  এক্ষেত্রে ইমাম আহমদ ইবনে হাম্বল (رحمة الله عليه)’এর দুটি রায়। \n\nএতিমের সম্পত্তি হস্তান্তরজনিত বিরোধ: অছি যদি দাবি করেন যে কোনো এতিমের সাবালক হওয়ার পরে তিনি তার পাওনা অর্থ পরিশোধ করেছেন, তাহলে সর্ব-ইমাম আবূ হানীফা ও আহমদ ইবনে হাম্বল (رحمة الله عليهما) শপথ সহকারে অছির ব্যক্ত কথা গৃহীত হওয়া উচিৎ বলে সিদ্ধান্ত দেন। একই উপায়ে সম্পত্তি হারানোর প্রশ্নেও তা গৃহীত হবে বলে তাঁরা অভিমত ব্যক্ত করেন। তবে সর্ব-ইমাম মালেক ও শাফেঈ (رحمة الله عليهما)’এর দৃষ্টিতে অছির ভাষ্য কেবল তখনই গৃহীত হবে, যখন তা স্পষ্ট প্রমাণসহ উপস্থাপিত হবে।\n\nবিভিন্ন অসীয়ত: সর্ব-ইমাম আবূ হানীফা, মালেক ও আহমদ ইবনে হাম্বল (رحمة الله عليهم)‘এর মতানুসারে, কোনো খুনীর জন্যে উইল/অসীয়ত করা জায়েয। ইমাম শাফেঈ (رحمة الله عليه)’এর অবশ্য দুটো দৃষ্টিভঙ্গি বিদ্যমান, সবচেয়ে নির্ভরযোগ্য হচ্ছে এটা জায়েয। কেউ মসজিদের জন্যে অসীয়ত করলে তিনজন ইমাম এটাকে বৈধ বলেন, ব্যতিক্রম শুধু ইমাম আবূ হানীফা (رحمة الله عليه) যিনি বলেন এটা না-জায়েয যদি অসীয়তকারী সম্পদটুকু ব্যয়ের খাত কী হবে নির্ধারণ করে না দেন। তিনি যদি কোনো ব্যক্তির পুত্রদের জন্যে উইল করেন, তাহলে তাতে স্রেফ পুত্ররাই অন্তর্ভুক্ত হবে এবং তারা সমানভাবে অংশের ভাগ পাবে। আর যদি তা (অপর ব্যক্তিটির) সন্তানদের জন্যে (সার্বিকভাবে) উইলকৃত হয়, তাহলে (তাঁর) পুত্র ও কন্যারা সবাই সমানভাবে ভাগ পাবে।\n\nঅছিদের অর্থ পরিশোধ: কোনো অছি অর্থবিত্তবান হলে প্রয়োজনের সময় তিনি কি কোনো এতিমের সম্পত্তি হতে কিছু ভোগ করতে পারবেন? – এই প্রশ্নে হানাফী মাযহাবের রায় হলো, তিনি ওই সম্পত্তি হতে কিছুই ভোগ করতে পারবেন না। অপর পক্ষে, সর্ব-ইমাম শাফেঈ ও আহমদ (رحمة الله عليهما) অছির কাজের মজুরি হিসেবে ন্যূনতম অংশ নিতে পারবেন বলে সিদ্ধান্ত দেন। অছি কি সেই গ্রহণ করা অংশ ফেরত দিতে বাধ্য? – এই প্রশ্নে সর্ব-ইমাম শাফেঈ ও আহমদ ইবনে হাম্বল (رحمة الله عليهما)’এর দুটো দৃষ্টিভঙ্গি বিরাজমান। ইমাম মালেক (رحمة الله عليه) অবশ্য বলেন অছির তা গ্রহণ করা হতে বিরত থাকা উচিৎ যদি তিনি ধনাঢ্য হন; আর গরিব হলে তিনি সুসঙ্গত পরিমাণে নিতে পারবেন।"},{"1":"ত্রয়োদশ অধ্যায়: বিয়ে-শাদী  ","2":""},{"1":"বিয়ে-শাদী ","2":"ত্রয়োদশ অধ্যায়: বিয়ে-শাদী  \n\nইমামমণ্ডলী সর্বসম্মত যে বিয়ে-শাদী হচ্ছে একটি বৈধ চুক্তি যা (রাসূল সাল্লাল্লাহু আলাইহে ওয়া সাল্লামের) সুন্নাহ। তাঁরা একমত হন যে কেউ তা আকাঙ্ক্ষা করলে এবং অবৈধ যৌনাচারের আশঙ্কা থাকলে তাঁর বিয়ে করার পক্ষে গুরুত্বারোপিত হয়েছে। তাঁর জন্যে এটা হজ্ব পালন, জ্বিহাদে অংশগ্রহণ, নামায ও নফল রোযার চেয়েও উত্তম। সর্ব-ইমাম শাফেঈ ও মালেক (رحمة الله عليهما)’এর মতানুসারে যে ব্যক্তির বিয়ে করা প্রয়োজন এবং যাঁর পর্যাপ্ত অর্থ-সম্পদ আছে, তাঁর জন্যে তা সম্পন্ন করা মোস্তাহাব। ইমাম আহমদ (رحمة الله عليه) অবশ্য বলেন, কারো বিয়ে করার আকাঙ্ক্ষা থাকলে এবং অবৈধ যৌনাচারকে ভয় করলে তাঁর জন্যে এটা বাধ্যতামূলক (ওয়াজিব)। তবে ইমাম আবূ হানীফা (رحمة الله عليه) অভিমত ব্যক্ত করেন যে এই কাজ মোস্তাহাব; তিনি এটাকে এবাদত-বন্দেগীতে মশগুল হওয়ার চেয়ে শ্রেয়তর বিবেচনা করেন।\n\nবিয়ের বয়স: ফুক্বাহা’বৃন্দের মতানুযায়ী, বিয়ে স্রেফ সে ব্যক্তির জন্যেই বৈধ, যাঁর নিজের বিষয়াদি সমাধা করার অনুমতি রয়েছে। ইমাম আবূ হানীফা (رحمة الله عليه)’এর দৃষ্টিতে (শারীরিক) বৈষম্যসহ কোনো সন্তানের বিয়ে (প্রদান) বৈধ; তবে কেউ মানসিকভাবে ভারসাম্যহীন হলে সে (ছেলে) তার অভিভাবকের ওপর নির্ভরশীল হবে। সকল ইমামের মতানুসারে, পিতা নন এমন অভিভাবক কোনো এতিমকে সাবালক হবার আগেই বিয়ে দিতে পারবেন, যদি তিনি পিতার মতো ছেলের দেখাশুনা করেন; এক্ষেত্রে ভিন্নমত পোষণ করেন শুধু ইমাম শাফেঈ (رحمة الله عليه), যিনি এটাকে নিষেধ করেন।\n\nযোগ্য অভিভাবক: সর্ব-ইমাম শাফেঈ ও আহমদ ইবনে হাম্বল (رحمة الله عليهما) অভিমত ব্যক্ত করেন যে বিয়ে দেয়া কেবল পুরুষ অভিভাবকের ক্ষেত্রেই বৈধ। কোনো নারী (পাত্রী নিজের) বিয়ের এই চুক্তি করলে তা বৈধ হবে না। ইমাম আবূ হানীফা (رحمة الله عليه) অবশ্য বলেন, পাত্রী যদি নিজের অর্থ-সম্পত্তি দেখাশুনা করার যোগ্যতা রাখেন, তাহলে তিনি নিজের বিয়ে (নিজেই) ঠিক করতে পারবেন। এতে কোনো আপত্তি নেই, যদি না তিনি অযোগ্য কাউকে বিয়ে করেন। ইমাম মালেক (رحمة الله عليه) অভিমত ব্যক্ত করেন যে পাত্রী উন্নত চরিত্র/সম্ভ্রান্ত ও সুন্দরী হলে তাঁর বিয়ে কেবল অভিভাবকের দ্বারাই বৈধ হবে। আর তিনি যদি তা না হন, তাহলে তাঁর সম্মতিক্রমে কোনো অনাত্মীয় (অভিভাবক) দ্বারা বিয়ে সম্পন্ন করা যেতে পারে। ইমাম মালেক (رحمة الله عليه) বলেন এ ক্ষেত্রে দাদার চেয়ে ভাই অগ্রাধিকারপ্রাপ্ত হবেন। সর্ব-ইমাম আবূ হানীফা ও শাফেঈ (رحمة الله عليهما)’এর দৃষ্টিতে সৎ ভাইয়ের চেয়ে আপন ভাই অগ্রাধিকার পাবেন, কিন্তু ইমাম মালেক (رحمة الله عليه) উভয়কেই সমান অধিকারপ্রাপ্ত বিবেচনা করেন। ইমাম শাফেঈ (رحمة الله عليه) বলেন, পুত্র তার মায়ের অভিভাবক হতে পারবে না, কিন্তু অন্য তিনজন ইমাম হতে পারবে বলে রায় দেন। ইমাম মালেক (رحمة الله عليه) পুত্রকে পিতার চেয়ে অগ্রাধিকার দেন, কিন্তু ইমাম আহমদ (رحمة الله عليه) পিতাকে প্রথমে বিবেচনা করেন।\n\nনিকটাত্মীয়দের অনুপস্থিতিতে অভিভাবকত্ব: নামায সংক্ষিপ্ত করা জায়েয এমন দূরত্বে যদি নিকট-অভিভাবক সফরে যান, তাহলে দূর-আত্মীয়ের চেয়ে ক্বাজীরই কোনো নারীকে বিয়ে দেয়া উচিৎ বলে ইমাম শাফেঈ (رحمة الله عليه) রায় দেন। অন্যান্য ইমাম অবশ্য বলেন, অনুপস্থিতি নিশ্চিত হলে আরো অধিক দুর-আত্মীয় অভিভাবক হবেন। সর্ব-ইমাম আবূ হানীফা ও আহমদ বিন হাম্বল (رحمة الله عليهما)’এর দৃষ্টিতে নিশ্চিত অনুপস্থিতি এমন এক স্থানে হবে, যেখানে বছরে স্রেফ একবার কোনো কাফেলা এসে পৌঁছোয়। কোনো কুমারীর অভিভাবক অনুপস্থিত থাকলে এবং তাঁর অবস্থান অজ্ঞাত হলে ইমাম মালেক (رحمة الله عليه)‘এর দৃষ্টিতে পাত্রীর অনুমতিক্রমে তার ভাই অভিভাবক হিসেবে তাকে বিয়ে দিতে পারবেন; ইমাম আবূ হানীফা (رحمة الله عليه)-ও অনুরূপ রায় দেন, কিন্তু ইমাম শাফেঈ (رحمة الله عليه) ভিন্নমত পোষণ করেন। কোনো নিকটাত্মীয়ের উপস্থিতি সত্ত্বেও অধিকতর দূরের আত্মীয় (অভিভাবক হিসেবে) পাত্রীর বিয়ে দিলে ওই বিয়ে বৈধ হবে কি? এই প্রশ্নের উত্তরে ইমামবৃন্দ এমন বিয়েকে না-জায়েয বলেন; ব্যতিক্রম শুধু ইমাম মালেক (رحمة الله عليه) যিনি বলেন এটা বৈধ, কেবল পিতা ও কুমারীর ক্ষেত্র ব্যতিরেকে। \n\nকুমারীদের বিয়ে: ইমাম শাফেঈ (رحمة الله عليه) বলেন কোনো কুমারীর পিতা বা পিতামহ তার অনুমতি ছাড়াই তাকে যে কোনো বয়সে বিয়ে দিতে পারবেন। ইমাম মালেক (رحمة الله عليه) শুধু পিতার ক্ষেত্রে এটা প্রযোজ্য বলে রায় দেন; আর ইমাম আহমদ ইবনে হাম্বল (رحمة الله عليه) পিতামহের জন্যে এটাকে জায়েয বলেন। তবে ইমাম আবূ হানীফা (رحمة الله عليه) কোনো সুস্থ মস্তিষ্কের সাবালিকা কুমারীর সম্মতি ছাড়া তাকে বিয়ে দেয়ার ব্যাপারটিতে অনুমতি দেন না। কোনো প্রাপ্ত বয়স্কা নারী আর কুমারী না থাকলে তার সম্মতি ছাড়া তাকে বিয়ে দেয়া না-জায়েয বলে ইমামমণ্ডলী সর্বসম্মতভাবে রায় দেন।\n\nঅনুপযুক্ত স্বামীদের সাথে বিয়ে দেয়া: কোনো অভিভাবক ও কোনো নারী অনুপযুক্ত কোনো পুরুষের সাথে বিয়ের ব্যাপারে একমত হলে ইমামবৃন্দ সেটাকে বৈধ বিবেচনা করেন; ব্যতিক্রম শুধু ইমাম আহমদ (رحمة الله عليه)। অভিভাবক যদি তার সম্মতি ছাড়া অনুপযুক্ত কারো সাথে বিয়ে দেন, তাহলে ইমাম শাফেঈ (رحمة الله عليه)’এর দৃষ্টিতে ওই বিয়ে অবৈধ। ইমাম মালেক (رحمة الله عليه) বলেন সে কোনো মুসলমানকে বিয়ে করার ব্যাপারে সম্মত হলে অভিভাবকের মত বা অমত ধর্তব্য হবে না; আর তার (মানে কনের) আত্মীয়স্বজন কেউই তাতে আপত্তি উত্থাপন করতে পারবেন না। ইমাম আবূ হানীফা (رحمة الله عليه) বলেন ওই বিয়ে বাধ্যবাধকতাপূর্ণ। ইমাম শাফেঈ (رحمة الله عليه) উপযুক্ততার ক্ষেত্রে বিবেচনা করেন ধর্ম, বংশ, পেশা, স্বাধীনতা ও ত্রুটিহীনতা; আর (শাফেঈ মাযহাবের ইমামদের) কেউ কেউ অর্থবিত্তকেও এর সাথে যোগ করেন। তবে ইমাম আবূ হানীফা (رحمة الله عليه) একই কথা বল্লেও ত্রুটি হতে মুক্ত হবার কথাটি তিনি বলেন নি। পক্ষান্তরে, ইমাম মালেক (رحمة الله عليه) স্রেফ ধর্মক্ষেত্রে সাম্য/সমতা হিসেবে এর অর্থ করেন। উপযুক্ততার ঘাটতি কি বিয়ের বৈধতাকে খর্ব করে? এ প্রশ্নের উত্তরে ইমাম আবূ হানীফা (رحمة الله عليه) বলেন আপত্তি উত্থাপনের অধিকার অভিভাবকদের রয়েছে। ইমাম মালেক (رحمة الله عليه) বলেন ওই বিয়ে অবৈধ। ইমাম শাফেঈ (رحمة الله عليه)’এর কাছ থেকে এক্ষেত্রে দুটো দৃষ্টিভঙ্গি বর্ণিত হয়েছে, যার সবচেয়ে নির্ভরযোগ্যটি হচ্ছে এটা অবৈধ, যতোক্ষণ না স্ত্রী ও আত্মীয়স্বজন তাতে সম্মত হয়। ইমাম আহমদ (رحمة الله عليه)’এরও দুটো দৃষ্টিভঙ্গি বিদ্যমান, যার মধ্যে জোরালো মতটি এটাকে না-জায়েয সাব্যস্ত করে।\n\nঅন্যায্য মোহরানা: কোনো পিতা বা পিতামহ ন্যায্য মোহরানা ছাড়া কোনো যুবতী মেয়েকে বিয়ে দিলে তাকে ন্যায্য মোহরানা দেয়া বাধ্যতামূলক হবে। একই পরিস্থিতি হবে যদি কেউ তার যুবক পুত্রকে কোনো নারীর সাথে বিয়ে দেয়ার সময় ন্যায্য মোহরানার চেয়ে বেশি দেয়, যে ক্ষেত্রে ইমাম শাফেঈ (رحمة الله عليه)’এর সিদ্ধান্ত হলো এটাকে ন্যায্য মোহরানায় কমিয়ে আনতে হবে। তবে সর্ব-ইমাম আবূ হানীফা, মালেক ও আহমদ বিন হাম্বল (رحمة الله عليهم) বলেন প্রথমাবস্থায় নির্ধারিত মোহরানা-ই বাধ্যতামূলক হবে।\n\nসাক্ষীবৃন্দ: তিনজন ইমামের দৃষ্টিতে বিয়ে কেবল তখনই বৈধ হবে যখন তাতে সাক্ষীবৃন্দ থাকবেন। তবে ইমাম মালেক (رحمة الله عليه) অভিমত ব্যক্ত করেন যে সাক্ষী ছাড়াও বিয়ে বৈধ; এখানে গুরুত্বপূর্ণ  বিষয় স্রেফ বিয়েকে জনসমক্ষে প্রকাশ করা এবং গোপন না করার ব্যাপারে একমত হওয়া। যদি তা গোপন রাখার শর্তারোপ করা হয়, তাহলে হযরত ইমাম সেই বিয়েকে অবৈধ বিবেচনা করেন। অপর তিনজন ইমাম অবশ্য বলেন বিয়ের গোপনীয়তা রক্ষা করা অহিতকর হবে না দু জন সাক্ষীর শর্তসাপেক্ষে। সর্ব-ইমাম শাফেঈ ও আহমদ ইবনে হাম্বল (رحمة الله عليهما) দু জন সুখ্যাত পুরুষ সাক্ষী উপস্থিত থাকলেই কেবল বিয়ে বৈধ হবে বলে রায় দেন। ইমাম আবূ হানীফা (رحمة الله عليه) অবশ্য বলেন সাক্ষী একজন পুরুষ ও দু জন মহিলা হতে পারবেন; কিংবা দু জন অ-ন্যায়পরায়ণ (তথা সমাজে অপরিচিত) পুরুষ সাক্ষীর সাক্ষ্যও গৃহীত হবে। কোনো মুসলমান একজন জিম্মি (মুসলিম রাষ্ট্রে বসবাসকারী অমুসলিম) নারীকে বিয়ে করলে ইমাম আবূ হানীফা (رحمة الله عليه) ছাড়া বাকি তিনজন ইমাম বলেন দু জন মুসলমান সাক্ষী থাকা বাধ্যতামূলক। ইমাম আবূ হানীফা (رحمة الله عليه) দু জন জিম্মি সাক্ষীর সাক্ষ্যকে এক্ষেত্রে অনুমতি দেন।\n\nনিকাহ চুক্তিনামার শব্দচয়ন: সর্ব-ইমাম শাফেঈ ও আহমদ ইবনে হাম্বল (رحمة الله عليهما) স্রেফ ‘যাওওয়াজা’ ও ‘নাকাহা’ ক্রিয়াপদগুলো নিকাহ চুক্তিনামায় ব্যবহৃত হলেই বিয়েকে বৈধ বিবেচনা করেন। ইমাম আবূ হানীফা (رحمة الله عليه) অবশ্য চিরবন্ধনের ইঙ্গিতবহ কোনো সুবিধাজনক বাক্যকেই যথেষ্ট বিবেচনা করেন, আর ইমাম মালেক (رحمة الله عليه) তাঁর সাথে ঐকমত্য পোষণ করেন, তবে তিনি আরো শর্তারোপ করেন যে মোহরানা তাতে উল্লেখিত হতে হবে।     \n\n "}]