[
    {
        "1": "ইসলাম কি বর্বরতার ধর্ম?",
        "2": "ইসলাম কি বর্বরতার ধর্ম?\nমূল: আল্লামা হুসাইন হিলমী তুর্কী (রহমতুল্লাহি আলাইহি)\nঅনুবাদ: কাজী সাইফুদ্দীন হোসাইন\n[বঙ্গানুবাদকের নোট: এই লেখাটি আমার অনূদিত ও অনন্যা প্রকাশনী কর্তৃক ১৯৯৭ সালের বাংলা একাডেমী বইমেলায় প্রকাশিত “বাইবেল, কুর’আন ও হযরত মুহাম্মদ সাল্লাল্লাহু আলাইহি ওয়া সাল্লাম” শিরোনামের বইটি হতে সঙ্কলিত। আগামী কয়েকটি ফেসবুক পোষ্টে শেয়ার করা হবে, ইনশা’আল্লাহ।]\nযদি আপনারা ভিয়েনা নগরীর দিকে মুখ করে দাঁড়িয়ে থাকা কাহলেনবার্গ পাহাড়টির শিখরে আরোহণ করেন - যেখান থেকে ১০৯৫ হিজরী (১৬৮৩ ইং) সনে ওসমানীয় তুর্কী সেনাবাহিনী ভিয়েনা অবরোধ পরিচালনা করেছিল - তবে আপনারা সেখানে একটি স্মৃতিসৌধ দেখতে পাবেন। তাতে একটি কথা লেখা আছে যা ঘোষণা করছে: “প্রভু আমাদেরকে প্লেগ রোগ ও তুর্কীদের রুদ্ররোষ থেকে রক্ষা করুন,” তাতে আরেকটি লিথোগ্রাফিক ছবি অঙ্কিত আছে যা দৃশ্যমান করছে তুর্কীদেরকে নারী ও শিশু নির্যাতনকারীরূপে।\nএভাবে তুর্কীদেরকে পৃথিবীতে সবচেয়ে বর্বর, নিষ্ঠুর ও বদমায়েশ জাতি হিসেবে পরিচিত করানো হচ্ছে। খ্রিস্টান ধর্মাবলম্বীরা সর্বশক্তি নিয়োগ করে এ ধারণা দিতে চায় যে, পৃথিবীতে তুর্কীদের এ রকম হওয়ার পশ্চাতে পাশবিকতার ধর্ম ইসলামেই দায়ী।” খ্রিস্টানদের মতানুযায়ী যদি তুর্কীরা খ্রিস্টান ধর্ম গ্রহণ করতো, তাহলে তারা এমন “নিষ্ঠুর” ও ‘বদমায়েশ’ হতো না। যারা ইসলামকে একটি পাশবিকতাপূর্ণ ও নিষ্ঠুর ধর্ম বলে দাবি করেছিল, তারা তখনকার ধর্মীয় পদে সমাসীন খ্রিস্টান পাদ্রী-পুরোহিত ছিল। স্কুলে শিক্ষা দানকালে এ সকল ভুল ধারণা তখন খ্রিস্টান সন্তানদেরকে শেখানো হতো। এই জঘন্য কুৎসা রটনা যুগ যুগ ধরে জারি রাখা হয়েছে এবং অদ্যাবধিও তা বিরাজ করছে। নিম্নোক্ত উদ্ধৃতিটি হারপুতের জনাব এসহাক আফেন্দীর “এযহারুল হক” গ্রন্থটি থেকে নেয়া হয়েছে যা ১৮৭৮ খ্রিস্টাব্দে প্রকাশিত হয়েছিল। এতে ১৮৬০ খ্রিস্টাব্দে রচিত জনৈক খ্রিস্টান ধর্মীয় কর্তৃত্বসম্পন্ন ব্যক্তির পুস্তক থেকে উদ্ধৃতি গৃহীত হয়েছে:\n“হযরত ঈসা (আলাইহিস্ সালাম) মানুষের কাছে তাঁর ধর্মকে অত্যন্ত ভদ্র-নম্র পন্থায় প্রচার করেছিলেন এবং তাদের সমস্যা সমাধান করেছিলেন। এই কারণেই খ্রিস্টবাদের আবির্ভাবের কয়েক বছরের মধ্যেই পাঁচ’শ জন মানুষ খ্রিস্টান হয়ে গিয়েছিল। পক্ষান্তরে পাশবিকতার ধর্ম ইসলামকে জোরপূর্বক মৃত্যুর ভয় দেখিয়ে চাপিয়ে দেয়া হয়েছে। আরেক কথায়, মানুষদেরকে নিষ্ঠুরভাবে জোরজবরদস্তি মুসলমান বানানো হয়েছে। মুহাম্মদ (সাল্লাল্লাহু আলাইহি ওয়া সাল্লাম) শক্তি প্রয়োগ করে ও মানুষদেরকে ভীতি প্রদর্শন করে এবং অন্যদের বিরুদ্ধে ধর্ম-যুদ্ধ ঘোষণা করে ইসলাম ধর্ম প্রচার-প্রসার করতে চেষ্টা করেছিলেন। এ কারণেই তাঁর নবী হিসেবে ঘোষণা দেয়ার তের বছর পরও মাত্র এক’শ আশি জন মানুষ ইসলাম ধর্ম গ্রহণ করেছিল। এটাই সত্য ও দয়ার ধর্ম খ্রিস্টবাদ এবং পাশবিকতার ধর্ম ইসলামের মধ্যে পার্থক্য নির্ণয়কারী।\nখ্রিস্টবাদ হলো একটি নিখুঁত ও মানবিক ধর্ম যা মানুষদের হৃদয়ে আসন গেড়েছে দয়া, মহানুভবতা দ্বারা এবং শক্তি প্রয়োগ ব্যতিরেকেই। এটা পরিষ্কার বোঝা যায় যে, খ্রিস্টবাদই একমাত্র সত্য ধর্ম; কেননা যখন এর আগমন ঘটে, তখন জুডাইজম নামক একেশ্বরবাদী পূর্ববর্তী ধর্মটি বিলুপ্ত হয়ে যায়। আল্লাহ্ তা’লা যখন কোনো নতুন নবী (পয়গম্বর) প্রেরণ করেন, তখন পূর্ববর্তী ধর্মগুলো বিপূপ্ত হয়ে যাওয়াটা জরুরি। এটা এ কারণে যে, নতুন পয়গম্বর প্রেরণের মানে হলো পূর্ববর্তী ধর্মগুলো দূষণীয় ও ক্রটিমুক্ত হয়ে গিয়েছে। অপরদিকে হযরত মুহাম্মদ (সাল্লাল্লাহু আলাইহি ওয়া সাল্লাম) ইসলাম নিয়ে আসার পরও খ্রিস্টান ধর্ম বিলুপ্ত হয়নি, বরং আরো প্রসার লাভ করেছে। যদিও মুসলমানরা ইসলামের জন্য সর্বাত্মক চেষ্টা করেছে, জাতিসমূহ ধ্বংস করেছে এবং গির্জা ধূলিসাৎ করেছে (উদাহরণস্বরূপ খলীফা উমরের শাসনকালে ৪,০০০ গির্জা ধূলিসাৎ করা হয়), তথাপিও খ্রিস্টানদের সংখ্যা দিনদিন বৃদ্ধি পাচ্ছে এবং তারা দিনকে দিন ধনী হচ্ছে। কিন্তু মুসলমানদের অবস্থা কেমন? তাঁরা নানান অসুবিধায় পতিত; দিনকে দিন তারা গরিব হচ্ছে এবং সারা বিশ্বে মান-সম্মান ও গুরুত্ব হারিয়ে ফেলেছে।"
    },
    {
        "1": "জনাব এসহাক আফেন্দীর সূত্র ধরে উপরোক্ত দাবির জবাব নিম্নে বিবৃত হলো",
        "2": "প্রথমত পাদ্রীটির প্রদ্ত তথ্যাবলী ও পরিসংখ্যান সঠিক নয়। ইসলামের পবিত্র কিতাব আল-কুর’আনুল করীম ঘোষণা করে “দ্বীনের মধ্যে কোনো জোরজবরদস্তি নেই” (আল-আয়াত)। হযরত মুহাম্মদ সাল্লাল্লাহু আলাইহি ওয়া সাল্লাম শক্তি প্রয়োগ ব্যতিরেকেই এবং মানুষদেরকে ভয়-ভীতি প্রদর্শন ছাড়াই দ্বীন ইসলাম প্রচার করেছেন। অতি অল্প সময়েই স্বেচ্ছায় ইসলাম গ্রহণকারীদের সংখ্যা বৃদ্ধি পায়। খ্রিস্টান ইতিহাসবিদ জর্জ সেইল কর্তৃক ১৮৫০ খ্রিস্টাব্দে রচিত ’কুর’আনের অনুবাদ’ (Translation of the Koran) শিরোনামের পুস্তকে লেখা হয়েছে: “হিজরতের প্রাকলগ্নে মদীনা নগরীতে এমন কোনো ঘর ছিল না যেখানে একজন মুসলমান না ছিলেন”- এ কথার অর্থ দাঁড়ায় এই যে, সেই সময় অবধি নগরীসমূহে বসবাসকারী মানুষেরা তলোয়ার না দেখেই মুসলমান হয়ে গিয়েছিলেন। তাঁরা ইসলামের মাহাত্ম্য, এর সত্যতা ও কুর’আনুল করীমের প্রাণস্পর্শী বাণী দর্শনে মুসলমান হয়েছিলেন। নিম্নোক্ত সঠিক পরিসংখ্যান প্রতিভাত করে যে, ইসলাম দ্রুত প্রসার লাভ করেছিল। যখন হযরত রাসূলুল্লাহ্ (সাল্লাল্লাহু আলাইহি ওয়া সাল্লাম) বেসালপ্রাপ্ত হন, তখন মুসলমানদের সংখ্যা ছিল ১ লক্ষ ২৪ হাজার। চার বছর পর (খলীফা) হযরত উমর (রাদ্বিয়াল্লাহু আনহু) ৪০ হাজার সৈন্যের একটি মুসলিম বাহিনী গঠন করেন। এই সৈন্যবাহিনী দ্বারা তিনি ইরান, সিরিয়া, মিসর ও আনতোলিয়া থেকে আরম্ভ করে কোন্ইয়া নগরী পর্যন্ত জয় করেন। তিনি কখনোই নিষ্ঠুরতা প্রদর্শন করেননি। নিষ্ঠুর একনায়ক রাজা-বাদশাহদের হাত থেকে জয়লাভকৃত রাজ্যগুলোতে বসবাসকারী খ্রিস্টান কিংবা যারোয়াস্ট্রীয়দের উপর হযরত উমর ফারুক (রাদ্বিয়াল্লাহু আনহু)) কখনোই যুলুম-অত্যাচার করেননি। সারা বিশ্বে শত্রু কিংবা মিত্র সবাই তাঁর ন্যায়বিচারকে স্বীকৃতি দিয়েছে। চার হাজার গির্জা ধ্বংস তো দূরে থাক, জেরুজালেম জয় করার পর তাঁকে যখন জিজ্ঞেস করা হলো কোন্ গির্জাটি মসজিদে  রূপান্তরিত করতে চান, তখন তিনি সাথে সাথেই প্রস্তাবটি প্রত্যাখ্যান করেন এবং একটি গির্জার বাইরে তাঁর প্রথম নামাজ আদায় করেন। তাঁর মহান ন্যায়বিচারের জন্য খ্রিস্টান ও যারোয়াষ্ট্রীয় সম্প্রদায় স্বেচ্ছায় ইসলাম ধর্ম কবুল করে নিয়েছিল কোনো শক্তি প্রয়োগ ব্যতিরেকেই। হযরত ঈসা (আলাইহিস্ সালাম)-এর আসমানে উঠে যাওয়ার তিন বছর পর সারা বিশ্বে খ্রিস্টানদের সংখ্যা ছিল ৬০ লাখ। পক্ষান্তরে হযরত রাসূলে আকরাম (সাল্লাল্লাহু আলাইহি ওয়া সাল্লাম)-এর বেসালপ্রাপ্তি হওয়ার দশ বছর পর মুসলমানদের সংখ্যা দাঁড়ায় আনুমানিক আড়াই থেকে তিন কোটিতে।\nখ্রিস্ট ধর্মের আগমন দ্বারা জুডাইজম (ইহুদিবাদ) বিলুপ্ত হয়ে যায় মর্মে এই খ্রিস্টান ধর্ম পুরোহিতের দাবিটি প্রতিভাত করে সে ইতিহাসের জ্ঞানে মোটেও সমৃদ্ধ নয়। খ্রিস্টবাদ আবির্ভূত হওয়ার বহু আগেই ইহুদিবাদ ত্রুটিপূর্ণ হয়ে গিয়েছিল এবং জেরুজালেম নগরীটি আসিরীয় শাসক বুহ্তুন্নাসার কর্তৃক ধ্বংসপ্রাপ্ত হয়েছিল। পরবর্তীকালে তা রোমানরা আবার ধ্বংস করে। এরপর ইহুদি জাতি বিক্ষিপ্ত হয়ে পড়ে এবং নিজেদেরকে সংঘবদ্ধ করতে ব্যর্থ হয়, যেহেতু এ সকল ঘটনা খ্রিস্ট ধর্মের আবির্ভাবের বহু আগেই সংঘটিত হয়েছিল, সেহেতু এগুলোর সাথে খ্রিস্টবাদের কোনো সম্পর্ক বের করা সম্ভব নয়। আজ আমরা যখন ২০০০ সালে পদার্পণ করতে যাচ্ছি, তখন একটি শক্তিশালী ইহুদি রাষ্ট্র আমাদের সামনে আমরা দেখতে পাচ্ছি। নিশ্চিতভাবে খ্রিস্ট ধর্মের উপস্থিতি সত্ত্বেও ইহুদি ধর্ম এখনো টিকে আছে। বস্তুত এই নতুন ইহুদি রাষ্ট্র প্রতিষ্ঠার আগে সৌভাগ্যের উৎস তথা ইউরোপের সর্বশ্রেষ্ঠ শিল্প করপোরেশন গণমাধ্যমে ইহুদি লোকেরা কর্তাব্যক্তি হয়ে বসেছিল। উপরন্তু, ইহুদি উকিলদেরকে সারা বিশ্বব্যাপী কদর করা হয়ে থাকে। ইহুদিদের মধ্যে কিছু লোক, যথা-ডি-ইজরাইলী, বৃটিশ প্রধানমন্ত্রী হওয়ার গৌরব অর্জন করে। সংক্ষেপে, খ্রিস্টবাদের আগমনের সাথে সাথে ইহুদিবাদ বিলুপ্ত হয়” মর্মে এই খ্রিস্টান লোকটির দাবিটি সম্পূর্ণভাবে মিথ্যা। সম্ভবতঃ এটা তার মস্তিষ্কের একটি কল্পনামাত্র।\nখ্রিস্টান ধর্মীয় পদে সমাসীন কর্তাব্যক্তিরা দাবি করে থাকে যে, খ্রিস্টধর্ম ভালোবাসা, দয়া, সহানুভূতি, পরস্পরকে সাহায্য-সহযোগিতা প্রদান ইত্যাদির উপর প্রতিষ্ঠিত। কিন্তু পবিত্র বাইবেলের দ্বিতীয় বিবরণ পুস্তকের ২০ নং অধ্যায়, ১০ হতে ১৮ নং পংক্তিতে বিবৃত ঘটনাটি কিসের ইঙ্গিত বহন করে? আমি (লেখক আল্লামা হুসাইন ইশিক) তা আমার এক খ্রিস্টান প্রতিবেশীকে পদর্শন করলাম। পংক্তিগুলোর অর্থ দাঁড়ায়: “যখন তোমরা একটি শহরের মুখোমুখি হবে যুদ্ধের উদ্দেশ্যে, তখন তোমরা প্রথমে শহরবাসীদেরকে শান্তির আহ্বান জানাবে। যদি তারা এতে সম্মত হয় এবং শহরের সমস্ত দরজা খুলে দেয়, তাহলে ঐ শহরের সকল মানুষই তোমাদের দাস হবে এবং তারা সারাজীবন তোমাদের খেদমত করবে। যদি তারা তোমাদের শান্তির প্রস্তাবে সম্মত না হয়, যদি তারা তোমাদের সাথে যুদ্ধ করে, তাহলে তোমাদের উচিত শহরটি দখল করে নেয়া। এবং খোদার মঞ্জুরিক্রমে যখন শহরটি তোমাদের দখলে চলে আসবে, তখন সেখানকার সকল লোককে তোমাদের হত্যা করা উচিত। তোমাদের নিজস্ব স্বার্থেই সকল নারী, শিশু, জন্তু-জানোয়ার ও অন্যান্য বস্তুসামগ্রী তোমাদের লুটপাট করা উচিত। ফলস্বরূপ তোমাদের শক্রদের বিষয় সম্পত্তিসমূহ যা তোমাদের খোদা মঞ্জুর করেছেন তা তোমাদের ভোগ করা উচিত। কেবল এ শহরটিতেই নয়, বরং সকল দূর-দূরান্তের শহরেও তোমরা একই আচরণ করবে। তোমাদের প্রভু খোদা তা’লা কর্তৃক তোমাদেরকে উত্তরাধিকারস্বরূপ প্রদত্ত এ সকল শহরে তোমরা জীবিত কোনো বস্তু রাখবে না। খোদা তা’লা কর্তৃক আদিষ্ট পন্থায় তোমরা হিট্রী, আমোরী, কেন’আনী, পেরিযথী, হিভী ও ইয়াবুসী জাতিগুলোকে সম্পূর্ণ ধ্বংস করে দেবে। ফলে তারা তাদের দেবতাদেরকে যে পন্থায় উপাসনা করে, তা তোমাদেরকে শিক্ষা দিতে পারবে না। নতুবা তোমাদেরকে খোদাদ্রোহী হিসেবে বিবেচনা করা হবে।”\nঅতঃপর আমি আমার খ্রিস্টান প্রতিবেশীকে বল্লাম: “দুর্বল জাতিগুলোর প্রতি একটি নিষ্ঠুর আচরণ আপনাদের বাইবেল আপনাদের কাছে দাবি করেছে। আপনারা খ্রিস্টানরা প্রতিনিয়ত যে দয়ার কথা বলে থাকেন, তার সাথে বাইবেলীয় এ আদেশটির কোনো সামঞ্জস্যই নেই। জনসাধারণের প্রতি আপনাদের দয়া ও সহানুভূতি এখানে কোথায় গেল? বাইবেলে এ উদ্ধৃতিটি বর্বরতা ও নিষ্ঠুরতার একটি ভয়ংকর উহাহরণ। এর অর্থ দাঁড়ায় আপনাদের ধর্ম আপনাদেরকে বর্বর হতে আদেশ দিয়েছে। আমাদের পবিত্র ধর্ম-গ্রন্থ কুরআনুল করীমের কোথাও মুসলমানদেরকে শক্রদের প্রতি এ ধরনের আচরণ প্রদর্শনের আদেশ দেয়া হয়নি। পক্ষান্তরে, কুরআনুল করীম বারবারই দয়া, সহানুভূতি ও ক্ষমার পন্থা বাতলে দিয়েছে। তাহলে কীভাবে আপনাদের খ্রিস্টান ধর্মীয় কর্তাব্যক্তিরা দাবি করার দুঃসাহস দেখাচ্ছেন যে, ইসলাম নিষ্ঠুরতার ধর্ম এবং খ্রিস্টবাদ হলো দয়ার ধর্ম? লক্ষ্য করুন! এটা আপনাদেরই বাইবেলের একটা উদ্ধৃতি। এর মানে হলো আপনাদের দাবির ঠিক উল্টো - বাইবেল বর্বরতা, নিষ্ঠূরতা আদশে করে। এ ব্যাপারে আপনার অভিমত কী?\nখ্রিস্টান পাদ্রিটি এর জবাব দিলেন এই বলে যে, তিনি বাইবেলে এ রকম একটি উদ্ধৃতি বিদ্যমান থাকার ব্যাপারে কিছুই জানতেন না। তিনি আরো বলে­ন, “হ্যাঁ, হযরত ঈসা (আলাইহিস্ সালাম) তথা যীশু খ্রিস্টের সাথে বাইবেলীয় এ উদ্ধৃতির কোনো সম্পর্কই নেই। এটা হযরত মুসা (আলাইহিস্ সালাম) তথা মোশির তৌরাত গ্রন্থ থেকে গৃহীত হয়েছে। এ উদ্ধৃতিটিতে বিবৃত বিষয়টি খোদা তা’লা কর্তৃক ইহুদি জাতিকে প্রদত্ত একটি আদেশ, যাতে তারা মিসরীয় জাতির উপর প্রতিশোধ গ্রহণ করতে সক্ষম হয়। সেই সময় মিসরীয়রা প্রকৃত ধর্ম ইহুদিবাদে বিশ্বাস করত না এবং তারা মুসা (আলাইহিস্ সালাম)-কে হত্যা করার চেষ্টা করেছিল। এর দরুনই খোদা তা’লা ইহুদি জাতিকে সেই সকল জাতির উপর প্রতিশোধ গ্রহণ করতে আদেশ করেন, যাদের নাম আলোচ্য উদ্ধৃতিতে উলে­খিত হয়েছে। আর এ কারণেই উদ্ধৃতিটি বাইবেলে বিদ্যমান রয়েছে। এ উদ্ধৃতির সাথে প্রকৃত খ্রিস্টবাদের কোনো সম্পর্কই নেই। অতঃপর আমি তাঁকে বল্লাম: “প্রত্যেক ধর্মেরই একটি পবিত্র গ্রন্থ আছে। সেই ধর্মের প্রত্যেক অনুসারীকেই বিশ্বাস করতে হয় যে, তার ধর্মগ্রন্থের প্রতিটি বাক্যের প্রতিটি অক্ষর সত্য-সঠিক; ধর্মগ্রন্থটি কীভাবে সাজানো হলো কিংবা কোত্থেকে বা কীভাবে একটি উদ্ধৃতি সংগৃহীত হলো তা ধর্তব্য বিষয় নয়।  যদি আল্লাহ্ তা’লা তাঁর আদেশসম্বলিত কিতাব প্রেরণ করেন, তবে পবিত্র গ্রন্থটিকে তার সকল লেখনীসহ বিশ্বাস করতে হবে। খ্রিস্টানদের পবিত্র গ্রন্থ হলো বাইবেল। এ কারণেই আপনাদেরকে বিশ্বাস করতে হবে যে এর মধ্যে সমস্ত লেখনী খোদা তা’লার আদেশ। আপনাদের পবিত্র গ্রন্থকে খণ্ড খণ্ড করে এ কথা দাবি করার কোনো অধিকার আপনাদের নেই যে, অমুক উদ্ধৃতি পুরাতন নিয়মের, তমুক উদ্ধৃতি ইহুদিদের কিংবা এই উদ্ধৃতি যীশুখ্রিস্ট-সংক্রান্ত নয়, বরং মোশি (মূসা আলাইহিস্ সালাম)-সংক্রান্ত ইত্যাদি, ইত্যাদি। আংশিক বিশ্বাস করার কোনো অধিকারই আপনাদের নেই। সম্পূর্ণভাবেই আপনাদেরকে বিশ্বাস করতে হবে। যদি আমাদের পঠিত ‘দ্বিতীয় বিবরণ’ পুস্তকের এই উদ্ধৃতির সাথে খ্রিস্টবাদের কোনো সম্পর্কই না থাকে, তবে আপনাদের আধ্যাত্মিক পরিষদসমূহের এই উদ্ধতিকে বাদ দেয়া উচিত ছিল, অথবা তাঁদের উচিত ছিল এই উদ্ধৃতিকে পরবর্তীকালে বাইবেলের প্রতি আরোপিত মিথ্যা হিসেবে ঘোষণা করা। যেহেতু তাঁরা এ রকম কিছুই করেননি, সেহেতু এর অর্থ দাঁড়ায় এই যে, আপনারা এই উদ্ধৃতিটিকে খোদা তা’লার একটি আজ্ঞা হিসেবে স্বীকার করে নিয়েছেন। অতএব, আমাদেরকে এই সিদ্ধান্ত নিতে হচ্ছে যে, খ্রিস্টবাদ একটি নিষ্ঠুর ও বর্বর ধর্ম। এটা আপনাদেরকে আদেশ দেয় যেন আপনারা আপনাদের শত্রুদেরকে নির্দয়ভাবে খুন করেন।”\nখ্রিস্টান পাদ্রিটি এ বক্তব্য শ্রবণ করে একদম হতবিহ্বল হয়ে পড়লেন। তিনি বল্লে­ন যে, তিনি বাইবেল আগাগোড়া কখনোই পড়ে দেখেননি। পুরাতন নিয়ম সম্পর্কে তাঁর কোনো বিশেষ ধারণাই নেই। আমাদের প্রদর্শিত উদ্ধৃতিটি সম্পর্কে জানতে পেরে তিনি বিস্মিত হয়ে গেলেন। অবশেষে তিনি বলে­ন, “আপনি শুধু আমাকেই নয়, বরং সমস্ত খ্রিস্টানজগতকে  লজ্জিত করেছেন। আমি কোনো ধর্মীয় ব্যক্তিত্ব নই, আর আমি স্বীকার করি যে আমাকে পুণ্যবান হিসেবে বিবেচনাও করা হয় না। এ যাবৎ আমি ধারণা করে এসেছি যে, বাইবেলে দয়া, সহানুভূতি ও ক্ষমা প্রদর্শনের উপদেশই দেয়া হয়েছে। কিন্তু নগ্ন বর্বরতার এই উদ্ধৃতিটি আমাকে নেতিবাচক ধারণা গ্রহণে প্রভাবিত করছে এখন। এর পাশাপাশি একজন পুরোহিত হিসেবে আমি অধিকতর লজ্জা অনুভব করছি প্রতিটি মুহূর্তে। যখন আমি স্বদেশ প্রত্যাবর্তন করব তখন আমি বাইবেল থেকে এ সব পংক্তি অপসারণের জন্য সংশ্লিষ্ট কর্তৃপক্ষের কাছে দরখাস্ত করবো। এ সব পংক্তি নিশ্চয় মিথ্যা। খোদা তা’লা এ রকম মারাত্মক আদশে কখনোই জারি কতে পারেন না। সম্ভবত এসব পংক্তি কোনো ইহুদি কর্তৃক আবিস্কৃত হয়েছে।” আমি পাদ্রিটিকে সান্ত্বনা দিতে চেষ্টা করলাম। তাঁকে আহমদ দীদাত লিখিত একটি ইংরেজি বই উপহার দিলাম। আমি আরো যোগ করলাম, “যদি আপনি এ বইটি পড়েন, তবে দেখবেন যে বাইবেলে ২০ হাজারেরও বেশি ভুল বিদ্যমান।” (বাইবেল কি খোদার বাণী? দ্রষ্টব্য)\n\n\nদ্বীন ইসলামকে নিষ্ঠুরতার ধর্ম হিসেবে প্রমাণ করার জন্য কুর’আন মজিদে কোনো কথাই খ্রিস্টান পাদ্রি-পুরোহিতরা খুঁজে পাবে না। কিন্তু পুরাতন নিয়মে বিবৃত ঐ উদ্ধৃতিটি কি এ কথা প্রমাণ করতে যথেষ্ট নয় যে ইসলাম নয়, বরং খ্রিস্টবাদেই পাশবিকতার ধর্ম? বর্বর হওয়ার আদেশ প্রদানকারী বাইবেলীয় উদ্ধৃতিটি দেখে তারা কীভাবে ইসলামকে “পাশবিকতার ধর্ম” বলে দাবি করবে? প্রথমত তাদের উচিত তাদের পবিত্র গ্রন্থকে পরীক্ষা-নিরীক্ষা করা এবং তারপর তাদেরই ইতিহাস গ্রন্থগুলোতে লিখিত বর্বরতা ও নির্মমতার বিবরণগুলো যা খ্রিস্টনরাই ‘খ্রিস্টবাদের’ নামে সংঘটন করেছিল সেগুলো তাদের পাঠ করা। তাহলে নিঃসন্দেহে তারা একটু লজ্জা অনুভব করবে।\nএ ক্ষণে আমরা কিছু ঐতিহাসিক ঘটনা উদ্ধৃত করবো যা হয়তো খ্রিস্টান ধর্মীয় কর্তৃত্বশীল ব্যক্তিদের অজানা থাকতে পারে। এটা এ কারণে যে, তাঁদের ইতিহাস সম্পর্কে অধ্যয়ন করার সময় হাতে থাকে না বলেই আমরা উপলব্ধি করেছি। প্রথমত আমি এমন কতোগুলো ঐতিহাসিক ঘটনা আপনাদেরকে বর্ণনা করবো যা নির্দোষ, সভ্য-ভব্য ও সহানুভূতিশীল হওয়ার দাবিদার খ্রিস্টানদের দ্বারা তথাকথিত মানবপ্রেম, দয়া ও করুণার নামে সংঘটিত হয়েছিল। আমাদের এ সকল ঐতিহাসিক তথ্যাবলীর উৎস হিসেবে আমরা খ্রিস্টান ইতিহাসবিদ, লেখক ও পাদ্রিদের লেখনীসমূহকে ব্যবহার করবো ইনশা’আল্লাহ্।\nযীশু খ্রিস্টের পবিত্র ভূমিসমূহকে এবং জেরুজালেম নগরীকে তাদেরই দ্বারা আখ্যায়িত নিষ্ঠুর মুসলমানদের হাত থেকে রক্ষাকল্পে এ সকল তথাকথিত নির্দোষ, সভ্য-ভব্য ও দয়াশীল খ্রিস্টানরা ‘ক্রসেড’ চালু করে। কিন্তু বাস্তবতা ছিল এই যে, খ্রিস্টানরা যেখানে উচ্ছৃঙ্খল জীবনযাপন করছিল, ঠিক সেখানে মুসলমানবৃন্দ জগতের সেরা সভ্য জাতিতে পরিণত হয়েছিলেন এবং তাঁরা জ্ঞান-বিজ্ঞান ও চিকিৎসাশাস্ত্রে প্রভূত উন্নতি সাধন করেছিলেন এবং তা সমগ্র বিশ্বকে শিক্ষাদানও করেছিলেন। তাঁদের মহান সভ্যতা তাঁদেরকে বিশাল ঐশ্বর্য ও গভীর স্বাচ্ছন্দ্য এনে দিয়েছিল। তাঁদের জীবনধারণ মান এত সুউচ্চ ছিল যে, খ্রিস্টানরা যারা অর্ধাহারী ও অর্ধ উলঙ্গ ছিল তারা মুসলমানদের প্রতি ঈর্ষাপরায়ণ ছিল। এরই ফলশ্র“তিতে খ্রিস্টানরা ঐ সকল সমৃদ্ধ ও ঐশ্বর্যে পূর্ণ ইসলামী রাষ্ট্র লুটপাটের ফন্দি আঁটে। তারা এর অজুহাতও পেয়ে যায়: যীশু খ্রিস্টের পবিত্র ভূমিসমূহ মুসলমানদের করতলগত। পিয়েরে আই’এরমিট নামক এক পুরোহিত জেরুজালেম রক্ষা করার জন্য সমস্ত ইউরোপবাসীকে উৎসাহ দেয় এ কথা বলে যে, সে হযরত ঈসা (আলাইহিস্ সালাম)-কে স্বপ্নে চিৎকার করে বলতে দেখেছে- “আমাকে মুসলমানদের হাত থেকে মুক্ত করে দাও”। এ আহ্বানটি ভবঘুরে ডাকাত গোছের লোকদের জন্য একটা সুবর্ণ সুযোগ হয়ে দাঁড়াল। তারা এই উন্মাদ পুরোহিত পিয়েরে আই’এরমিট কর্তৃক ব্যবস্থাকৃত ‘ক্রূসেড’-এ যোগ দিল। তাদের দুরভিসন্ধি ছিল মুসলমান রাজ্যগুলোর সমস্ত ধনসম্পদ ও ঐশ্বর্য লুন্ঠন করা। এ সকল ক্রূসেডার যারা ভবঘুরে ডাকাত ছাড়া আর কিছু ছিল না, তারা নিজেদের দেশ ছেড়ে আসার আগে স্বদেশেও লুঠপাট করার চেষ্টা করেছিল। তারা জার্মানীতে কিছু নগরী লুন্ঠন করে। তারা যখন ইস্তাম্বুলে প্রবেশ করে - যা একটি সমৃদ্ধ বাইজেন্টাইনীয় নগরী ছিল, তখন তারা এর খ্রিস্টান শাসকদের প্রতি কোনো করুণা অনুভব না করেই নগরীটি লুটপাট করে। কিন্তু সেলজুকী তুর্কীদের দ্বারা উচ্ছৃঙ্খল ক্রূসেডারদের প্রথম সারিটিকে ধ্বংস করার পর নতুন ক্রূসেডাররা আবির্ভূত হয়। পরবর্তী পর্যায়ে ক্রূসেডগুলোকে খ্রিস্টানরা মান-সম্মানের বিষয়বস্তু হিসেবে দেখতে শুরু করে দেয়। ফলশ্রুতিতে বড় বড় রাজা-বাদশাহদের সৈন্যবাহিনীগুলোকে যুক্ত করে একটি বিশাল খ্রিস্টানবাহিনী গঠন করা হয়। বিবৃত হয়েছে যে, প্রায় ছয় থেকে দশ লাখ সৈন্যের একটি বাহিনী মধ্যপ্রাচ্যে হামলা করার জন্য প্রস্তুতি গ্রহণ করে। ক্রূসেডগুলো ১৭৪ বছর স্থায়ী হয়েছিল। ১০৯৬ খ্রিস্টাব্দ (৪৮৯ হিজরী) হতে ১২৭০ খ্রিস্টাব্দ (৬৬৯ হিজরী) পর্যন্ত সর্বমোট আট দফায় আক্রমণ পরিচালিত হয়েছিল। পরবর্তীকালে তুর্কীদের বিরুদ্ধেও কিছু ক্রূসেড পরিচালিত হয়। উসমানীয় তুর্কীবৃন্দ নিকোপলিস্ (নেইবলো) ও ভার্ণা শহরগুলোতে ক্রূসেডারদের বিরুদ্ধে যুদ্ধ করে তাদেরকে পরাজিত করেন। এমন কী ১৩৩০ হিজরী (১৯১২/১২) সালে তুর্কীদের বিরুদ্ধে পরিচালিত বল্কান যুদ্ধেকেও কতিপয় গোঁড়াপন্থী খ্রিস্টান ব্যক্তি ক্রূসেড হিসেবে ঘোষণা করে।\nপ্রথমদিককার ক্রূসেডগুলোতে জার্মান সম্রাটবৃন্দ, বারবারসা ফ্রেড্রিখ্-২, কনরাড্-৩, হেনরিখ্-৭, বৃটেনের রাজা সিংহ-হৃদয়ের রিচার্ড, ফ্রান্সের বাদশাহবর্গ ফিলিপ অগাস্টে, সেইন্ট লুই, হঙ্গেরীর রাজা আন্দ্রিয়া-২ এবং আরো অন্যান্য রাজা কিংবা রাজপুত্ররা অংশগ্রহণ করেছিলেন। জেরুজারেম গমনের পথে তাঁরা সকল প্রকার নিষ্ঠুরতা সংঘটন করেন। এমনকি বাইজেন্টাইনীয় নগরী ইস্তাম্বুল যা একটি রাজধানী ছিল, তাও ধ্বংস ও লুঠপাটের শিকার হয়, যদিও অধিবাসীরা সবাই খ্রিস্টান ছিল। অবশেষে তাঁরা জেরুজালেম আগমন করেন।\nআমরা নিম্নে খ্রিস্টান পণ্ডিত মিসওড (Michaud) রচিত একটি পুস্তক থেকে উদ্ধৃতি পেশ করবো। পাঁচ খণ্ডের সে পুস্তকটিতে তিনি ক্রূসেডগুলো সম্পর্কে বিস্তারিত লিখেছেন:\n“১০৯৯ খ্রিস্টাব্দে (৪৯২ হিজরী সালে) ক্রূসেডাররা সাফল্যের সাথে জেরুজালেম নগরীতে প্রবেশ করে। তারা যে মাত্র শহরে প্রবেশ করে, অমনি মুসলমান ও ইহুদিদের মধ্যে থেকে তারা ৭০,০০০ (সত্তর হাজার) মানুষকে হত্যা করে। মসজিদসমূহে আশ্রয় গ্রহণকারিনী মুসলিম নারী ও শিশুদেরকে নিষ্ঠুরভাবে হত্যা করা হয়। নগরীর রাস্তাগুলো রক্তের বন্যায় প্লাবিত হয় এবং মৃতদেহ স্তূপে রাস্তাগুলো অচল হয়ে যায়। ক্রূসেডররা এতই রক্তপিপাসু ছিল যে, তারা যখন জার্মানীর রাইন নদীর তীরে ছিল তখনই তারা সেখানকার ইহুদিদেরকে কতল করেছিল।” পক্ষান্তরে ভিয়েনাতে মুসলমান তুর্কীদের দ্বারা কোনো নারী কিংবা শিশুই হত্যার শিকার হয়নি। কাহলেনবার্গ পাহাড়ে অঙ্কিত চিত্রটি সম্পূর্ণভাবে কাল্পনিক। কিন্তু আফসোস, জেরুজালেমে সংঘটিত বর্বরতা যা একজন খ্রিস্টান ইতিহাসবিদ লিপিবদ্ধ করেছেন, তা সম্পূর্ণভাবে সত্য।\nআহমদ জওদাত পাশা তাঁর কৃত ক্বাসাস্-এ-আম্বিয়া শীর্ষক পুস্তকে লিখেছেন: “ক্রূসেডার সৈন্যরা জেরুজালেম নগরীতে ৪৯২ হিজরী (১০৯৯ খ্রিঃ) সালে প্রবেশ করে। তারা নগরীর সকল অধিবাসীকে হত্যা করে। তারা মসজিদে আকসা-তে সমবেত ৭০,০০০ মুসলমানকে নৃশংসভাবে শহীদ করে। এঁদের মধ্যে ছিলেন অসংখ্য নিরস্ত্র ইমাম, জ্ঞানী-গুণী পণ্ডিত, মুসল্লি­ ও বৃদ্ধ মানুষ। এই বর্বর খ্রিস্টান ক্রূসেডাররা ‘সাহরাতুল্লাহ্’ নামক দামী পাথরের সন্নিকটে অবস্থিত একটি রত্নভাণ্ডার থেকে অগণিত স্বর্ণ ও রৌপ্য নির্মিত তেলের প্রদীপ লুণ্ঠন করে এবং আরো অগণিত ঐতিহাসিক মূল্যসম্পন্ন মালামাল লুটপাট করে, যার মূল্য গণনা করা আদৌ সম্ভব নয়। ক্রূসেডাররা বহু সিরীয় নগরী দখল করে জেরুজালেম রাজ্য নামক একটি রাষ্ট্রের গোড়াপত্তন করে। এ রাজ্যটির সাথে মুসলমানদের সংগ্রাম দীর্ঘস্থায়ী হয় এবং শতশত রক্তক্ষয়ী যুদ্ধও সংঘটিত হয়। অবশেষে বহু যুদ্ধ-বিগ্রহের পর সুলতান গাজী সালাহ্উদ্দীন আইয়ূবী ৫৮৩ হিজরী (১১৮৬ খ্রিঃ) সালের রজব মাসের ২১ তারিখ এক শুক্রবারে জেরুজালেম নগরীতে প্রবেশ করেন। এক বছরের মধ্যেই তিনি নগরীগুলোকে ক্রূসেডারদের থেকে পবিত্র করেন। ফলে শতসহস্র মুসলমান এসব ক্রূসেডারের হাত থেকে মুক্তি পান। পরবর্তীকালে জেরুজালেমের প্যাট্রিয়ার্ক অন্যান্য বিশপ ও পুরোহিতসহ শোকের পোশাক পরে ইউরোপ প্রত্যাবর্তন করেন। প্রচার-প্রপাগান্ডা দ্বারা তাঁরা মানুষদেরকে প্রতিশোধ গ্রহণ করতে উৎসাহিত করতে থাকেন। যখন পোপ পরাজয়ের খবর সম্পর্কে জানতে পারেন, তখন তিনি শোকাপ্লূত হয়ে মারা যান। ক্রূসেডারদের একটি নতুন বাহিনী ইউরোপে প্রতিষ্ঠিত হয়। জার্মান সম্রাট ফ্রেডরিখ, ফ্রান্সের রাজা ফিলিপ ও বৃটেনের বাদশাহ্ রিচার্ড নিজ নিজ বিমান বাহিনীসহ বুকে ক্রূশ ঝুলিয়ে ক্রূসেডে যোগ দেন। কিন্তু তাঁরা জেরুজালেম পুনরুদ্ধার করতে সক্ষম হন নি। মিসরীয় সুলতান মালিক আশরাফ (রহ.) ক্রূসেডারদের একটি কেন্দ্র আক্কা নগরী এবং অন্যান্য আরো কিছু নগরী ৬৯০ হিজরী (১২৯০ খ্রিঃ) সালে পুনরুদ্ধার করে নেন। ফলশ্রুতিতে ক্রূসেডগুলোর পরিসমাপ্তি ঘটে” (কাসাস-এ-আম্বিয়া দ্রষ্টব্য)। ১০৯৯ হিজরী থেকে ১১৮৭ হিজরী সর্বমোট ৮৮ বছরের জন্য জেরুজালেম নগরীটি খ্রিস্টান ক্রূসেডারদের হাতে ছিল। অতঃপর সুলতান গাজী সালাহ্উদ্দীন জেরুসালেম পুনরুদ্ধার করেন শেষোক্ত তারিখে। তিনি সিংহ-হৃদয় রিচার্ডকে আটক করেন। তবে তিনি তাঁর প্রতি অত্যন্ত দয়াশীল ও যত্নবান আচরণস্বরূপ তাঁকে যুদ্ধবন্দীর মতো নয়, বরং রাজার মতোই ব্যবহার প্রদর্শন করেন, এ যেনো কোনো প্রতিবেশী রাজা সৌহার্দ্যপূর্ণ সফরে তাঁর রাজ্যে এসেছেন। এটাই তথাকথিত ‘বর্বরতার ধর্ম ইমলাম’ ও ’দয়ার ধর্ম খ্রিস্টবাদের’ মধ্যে পার্থক্য প্রতীয়মানকারী একটি উৎকৃষ্ট উদাহরণ।\nকতিপয় গির্জাকে মসজিদে রূপান্তর করার অভিযোগটি সত্য। কিন্তু এগুলোর কোনোটিকেই ধূলিসাৎ করা হয়নি। পক্ষান্তরে এগুলোর সংস্কার সাধনই করা হয়েছে। দিগ্বিজয়ী সুলাতন মুহাম্মদ খাঁন ইস্তাম্বুল জয় করার পর সেইন্ট সোফিয়ার গির্জাটিকে একটি মসজিদে রূপান্তরিত করেন। কিন্তু এটা তো শান্তিচুক্তির একটি ধারা হিসেবেই লিপিবদ্ধ ছিল। নিশ্চয় সেইন্ট সোফিয়ার গির্জাকে মসজিদে পরিণত করাটা কোনো সাধারণ ঘটনা ছিল না, কিন্তু এটা তো তুর্কীদের প্রতি বর্ষিত আল্লাহ্ তায়ালার মহান বিজয়ের একটা স্মারক ছিল। আমাদের নবী করীম (সাল্লাল্লাহু আলাইহি ওয়া সাল্লাম) ভবিস্যদ্বাণী করেছিলেন যে, ইস্তাম্বুল মুসলমানদের দ্বারা বিজিত হবে। যে সেনাপতি ও তাঁর সৈন্যরা এ বিজয়মাল্য ছিনিয়ে আনেন তাঁদের সম্পর্কে তিনি এরশাদ করেছেন- “তাঁরা কতোই না সৌভাগ্যবান।” খ্রিস্টবাদের প্রতীক সেইন্ট সোফিয়াকে ইসলামের প্রতীক মসজিদে রূপান্তর করা সুলতান মুহাম্মদ খাঁনের পক্ষে কর্তব্য ছিল। এটা ছিল সারা বিশ্বকে এলান করে জানিয়ে দেয়া যে, ইস্তাম্বুল বিজয়ের দ্বারা একটি নতুন শতাব্দীর সূচনা হয়েছে। দিগ্বিজয়ী সুলতান মুহাম্মদ খাঁন সেইন্ট সোফিয়ার কোনো ধ্বংসসাধন করেন নি, বরং তিনি তা মেরামত করেছেন। কুর’আন মজিদে গির্জা ধ্বংস করার আদেশ নেই। পরবর্তী পর্যায়ে আপনারা দেখতে পাবেন যে, মুসলমান-প্রশাসন সব সময়েই গির্জা ও অন্যান্য উপাসনালয়গুলোকে আক্রমণ থেকে রক্ষা করেছেন। এবার আমরা দয়াশীল, নির্দোষ ও সহানুভূতিপ্রবণ দাবিদার খ্রিস্টানদের দ্বারা একটি মসজিদকে গির্জাতে রূপান্তর করার ঘটনা বর্ণনা করবো।\nনিম্নোক্ত উদ্ধৃতিটি (Spaneien - স্পেইন) নামক একখানা গ্রন্থ থেকে নেয়া হয়েছে, যা পিন্স স্যাল্ভাটর, অধ্যাপক গ্রfওস, ধর্মতত্ত্ববিদ কার্চবার্গার, ব্যারণ ফন বাইব্রা ও মিসেস থ্রেলফল প্রস্তুত করেছেন। ১৮৯৪ খ্রিস্টাব্দে (১৩১২ হিজরী) জার্মানির উর্যবার্গ শহরে বইটি প্রকাশিত হয়।\n“স্পেইনের একটি গুরুত্বপূর্ণ শহর হচ্ছে করডোবা (এর আরবি নাম কুরতুবা।  এটা আন্দালুসীয় আরব রাষ্ট্রের রাজধানী ছিল। যখন মুসলমানবৃন্দ ৯৫ হিজরী (৭১১ খ্রিঃ) সালে সেনাপতি তারেক বিন যিয়াদ (রহ.)-এর নেতৃত্বে স্পেইনে পদার্পণ করেন, তখন তাঁরা এই নগরীটিকে তাঁদের রাজধানী বানিয়েছিলেন। আরবীয়বৃন্দই এ শহরে সভ্যতার প্রদীপ জ্বেলেছিলেন। তাঁরা এমনি জায়গাকে সভ্য বানিয়েছিলেন যার অধিবাসীরা উচ্ছৃঙ্খল জীবনযাপনে অভ্যস্ত ছিল। তাঁরা একটি বিশাল প্রাসাদ (আল-কাসর), হাসপাতালসমূহ এবং মাদ্রাসাসমূহ নির্মাণ করেছিলেন। উপরন্তু, তাঁরা সেখানে একটি বিশ্ববিদ্যালয়ও প্রতিষ্ঠা করেন। এটাই ইউরোপের সর্বপ্রথম বিশ্ববিদ্যালয়। ঐ সময় ইউরোপীয়রা ভীষণ অনুন্নত ছিল। মুসলমানবৃন্দই ইউরোপে বিজ্ঞান ও চিকিৎসাবিদ্যা নিয়ে গিয়েছিলেন। তাঁরাই ইউরোপীয়দের শিক্ষক ছিলেন।\n”আবদুর রহমান-১, যিনি আন্দালুসিয়ার ইসলামী রাষ্ট্রের প্রতিষ্ঠাতা ছিলেন, তিনি করডোবাতে একটি মনোরম ও বিশাল মসজিদ নির্মাণ করতে চেয়েছিলেন। তিনি সেই মসজিদটিকে বাগদাদের মসজিদগুলো থেকে সুন্দর, বিশালাকৃতির এবং মনোরম বানাতে মনস্থ করেছিলেন। তিনি করডোবার সবচেয়ে উপযুক্ত জায়গাটাই বেছে নিয়েছিলেন। সেই জায়গাটার মালিক ছিল একজন খ্রিস্টান। এই লোকটি তার জমির জন্য যে অর্থ দাবি করে বসেছিলেন তা ছিল মাত্রাতিরিক্ত। কিন্তু সুলতান যেখানে শক্তি প্রয়োগ করে জমির দখল নিতে পারতেন, সেখানে তিনি তা করেননি। একজন ন্যায়পরায়ণ মুসলমান শাসক হিসেবে তিনি খ্রিস্টান লোকটির দাবি অনুযায়ী সমস্ত অর্থ পরিশোধ করে দেন। খ্রিস্টানরা ঐ অর্থ দিয়ে তিনটি ছোট আকৃতির গির্জা নির্মাণ করেছিল। মসজিদটির নির্মাণকাজ আরম্ভ হয় ১৬৯ হিজরী (৭৮৫ খ্রিঃ) সালে। আবদুর রহমান-১ স্বয়ং প্রতিদিন নির্মাণস্থানে হাজির হতেন এবং কয়েকটি ঘণ্টা একজন শ্রমিকের মতোই কাজ করতেন। নির্মাণ সামগ্রীসমূহ বিভিন্ন পূর্বাঞ্চলীয় দেশ থেকে সংগ্রহ করা হয়েছিল। কাঠের কাজগুলোর জন্য লেবাননের সেরা গাছগুলো ব্যবহার করা হয়েছিল। আর মূল্যবান পাথরসমূহ নেয়া হয়েছিল ইরাক ও সিরিয়া থেকে। রঙিন মারবেল পাথর পূর্বাঞ্চলীয় দেশ থেকে সরবরাহ করা হয়েছিল। মণিমুক্তা, পান্না ও আইভোরি ঐ একটি স্থানেই স্তূপীকৃত হয়েছিল। সকল বস্তুই প্রচুর ও নয়নাভিরাম ছিল। মসজিদটির নির্মাণকাজ ধীরগতিতে হলেও দিনকে দিন সূপচারুরূপে এগিয়ে চলেছিল। কিন্তু আবদুর রহমান-১ মসজিদটির পূর্ণ নির্মাণ দেখে যেতে পারেননি। তিনি ১৭০ হিজরী (৭৮৭ খ্রিঃ) সালে ইন্তেকাল করেন। তাঁর উত্তরসূরী শাসকবৃন্দ তথা তাঁরই পুত্র হেশাম ও পৌত্র আল্ হাকাম মসজিদটির নির্মাণকাজ সুসম্পন্ন করার সর্বাত্মক চেষ্টা করেন। এই প্রচেষ্টা দশ বছর স্থায়ী হয়। এরপর প্রতি বছরই মসজিদটিতে একটি নতুন শাখা সংযোজন করা হয়। ফলে ৩৮০ হিজরী (৯৯০ খ্রিঃ) সালে অর্থাৎ ২০৫ বছর পরে মসজিদটি তার চূড়ান্তরূপ লাভ করে। ৯৭৬ হিজরী সালে আল হাকাম-২ একটি স্বর্ণনির্মিত মিম্বর ওতে সংযোজন করেন। অবশেষে মসজিদটি সর্বাধিক সুন্দর ও মনোরম মসজিদে পরিণত হয়। মসজিদটি চতুষ্কোণ বিশিষ্ট ১২০*১৩৫ বর্গ মিটারসম্পন্ন ছিল। দুইটি পাশ সম্মুখ দিকে বর্ধিত করা হয়েছিল। তাদের দৈর্ঘ প্রতিটি ১৩৫ মিটার ছিল। মসজিদটির প্রধান অংশের পশ্চাতে এ দুটো বর্ধিত পাশের মধ্যখানে একটি আঙিনা গঠন করা হয়েছিল। মসজিদটির মধ্যে ১৪১৯ টি স্তম্ভ ছিল। প্রতিটি স্তম্ভই ১০ মিটার উচ্চতা বিশিষ্ট ছিল। বিশ্বের সেরা মারবেল দ্বারা স্তম্ভগুলো নির্মিত হয়েছিল। স্তম্ভগুলোর উপর ধনুক আকৃতির তোরণগুলো বিভিন্ন রঙের মারবেল দ্বারা প্রস্তুত করা হয়েছিল। আপনারা মসজিদটিতে যদি প্রবেশ করতেন, তবে নিশ্চয় আপনাদের মনে হতো বুঝি আপনারা কোনো স্তম্ভরাশির অরণ্যে প্রবেশ করেছেন।\n”যাঁরা স্তম্ভগুলোর শীর্ষদেশ দেখেছেন তাঁরা ওগুলোর সৌন্দর্য দর্শনে বিমোহিত না হয়ে পারবেন না। আর যারা মসজিদটিতে প্রবেশ করেছেন তারা পুলকিত হয়েছেন। তখনকার সময় অবধি এত সৌন্দর্য আর জগতের কোথাও পরিদৃষ্ট হয়নি। মসজিদটির ১০টি ফটক ছিল। প্রত্যেক ফটকের সম্মুখেই একটি কমলা লেবুর বাগান সুশোভিত ছিল। মসজিদটিকে ঘিরে রেখেছিল সবুজ বন-বনানী। পুকুর, নগর ও ফোয়ারায় ভরা ছিল সর্বত্র। বহু শাদিরভান (ওযু করার জলাধার) নির্মাণ করা হয়েছিল, যাতে মুসলমানবৃন্দ সহজেই ওযূ করতে সক্ষম হন। মসজিদের মেঝেতে সেরা কারুকাজ খচিত মারবেল ও কাঠ ব্যবহার করা হয়েছিল। অন্যান্য বস্তু ছাড়াও কেবলমাত্র লেবাননী মূল্যবান কাঠই ব্যবহার করা হয়েছিল ছাদ নির্মাণে, যা তাকে মাত্রাতিরিক্ত সৌন্দর্য দান করেছিল। ছাদে এবং দেয়ালে আকর্ষণীয় খোদাই, নক্শা ও কারুকাজ শোভা পাচ্ছিল। মসজিদটি একটি নিরন্তর স্তম্ভসমূহের অরণ্য মনে হচ্ছিল। সহস্র রৌপ্যপ্রদীপের রঙিন আলোতে মসজিদটি আলোকিত ছিল।\n”আহমদ আল্ মাককারী (মিসরীয় প্রখ্যাত ইতিহাসবিদ, ইন্তেকাল ১৬৩২ খ্রিঃ) তাঁর কৃত ’নাফুত্ তীব মিন গাসনী আন্দালুসির্ রাতীব’ গ্রন্থে বলেছেন যে, মসজিদটিতে সর্বমোট ৭৪২৫টি প্রদীপ বিদ্যমান ছিল। রাতে এগুলোর মাত্র অর্ধেক জ্বালানো হতো; কিন্তু রমযান মাসে ও ঈদের দিনগুলোতে এবং পবিত্র রজনীগুলোতে সমস্ত প্রদীপই জ্বালানো হতো। প্রতি বছর এর দরুন চব্বিশ হাজার কেজি তেল খরচ হতো। উপরন্তু ১২০ কেজি আগরবাতিও জ্বালানো হতো মসজিদটিকে সুগন্ধময় করার উদ্দেশ্যে।\n”মিনারাগুলোর চূড়ায় ডালিমের আকৃতিবিশিষ্ট শিরোদেশ ছিল। এগুলো মণি, মুক্তা, পান্না ইত্যাদি দ্বারা সুশোভিত ছিল। পাথরগুলোর মধ্যখানে শূন্যস্থানগুলো স্বর্ণ দ্বারা পূরণ করা হয়েছিল। করডোবা মসজিদটির দুইটি সুন্দর ছবি খ্রিস্টনদের লিখিত আল্ মুনজিদ পুস্তকে বিধৃত আছে।\n”যখন খ্রিস্টানরা আন্দালুসীয় রাষ্ট্রটিকে ৮৯৭ হিজরী (১৪৯২ খ্রিঃ) সালে দখল করে নেয়, তখন তারা করডোবা শহরটিতে প্রবেশ করে প্রথমেই এই মসজিদটিকে আক্রমণ করে। তারা ঘোড়ায় চড়ে মসজিদে প্রবেশ করে। মুসলমানবিৃন্দ মসজিদটিতে পূর্বাহ্নেই আশ্রয় নিয়েছিলেন, কিন্তু তাঁদেরকে নির্দয়ভাবে সেখানে হত্যা করা হয়। ফলশ্রুতিতে মুসলমানদের শোণিত ফটকের বাইরেও প্রবাহিত হয়। এরপর তারা স্বর্ণনির্মিত মিম্বরটি পৃথক করে টুকরো টুকরো করে ফেলে এবং তা নিজেদের মধ্যে ভাগ-বাঁটোয়ারা করে নেয়। আইভোরির তৈরি ছোট টেবিলগুলোও ভাগ-বাঁটোয়ারা করা হয়। হযরত ওসমান (রাদ্বিয়াল্লাহু আনহু) লিখিত মণিমুক্তা ও পান্নাখচিত মনোরম কুরআন মজিদের একখানা কপি ছিঁড়ে পদদলিত করা হয়। কাজেই স্বর্ণের মিম্বরটি ও কুরআন মজিদের মহামূল্যবান কপিটি সম্পূর্ণভাবে ধ্বংস করে দেয়া হয়। এ সকল হিংস্র জংলীরা সকল মুসলমান ও ইহুদিকে তালোয়ারের ভয় দেখিয়ে  খ্রিস্টান বানিয়ে দেয়। যে সব ইহুদি জান নিয়ে পালাতে সক্ষম হয়, তারা ওসমানীয় রাষ্ট্রে শরণার্থী হিসেবে আশ্রয় গ্রহণ করে। বর্তমানের তুর্কী ইহুদিরা তাদেরই বংশধর। এর সাথে তুলনা করলে পরিদৃষ্ট হয় যে, মুসলমানবৃন্দ যখন খ্রিস্টান জনপদ জয় করেছেন তখন তাঁরা কোথাও অ-মুসমিল খ্রিস্টান ও ইহুদিদের উপর অত্যাচার করেননি কিংবা তাদের নিজ নিজ ধর্ম পালনেও বাঁধা দেননি।\n”স্পেনীয় খ্রিস্টানরা বর্বর পন্থায় মুসলমান ও ইহুদিদেরকে উচ্ছেদ করার পর তারা এই অনন্যসাধারণ মসজিদটিকে ধ্বংস করতে শুরু করে দেয়। প্রথমে তারা মিনারার শীর্ষদেশে অবস্থিত শিরোনামাগুলো লুণ্ঠন করে। এগুলো স্বর্ণ ও পান্না দ্বারা নির্মিত হয়েছিল। তারা এগুলোর পরিবর্তে ওখানে তথাকথিত পরী আকৃতির সাধারণ পাথর স্থাপন করে। ছাদের দেয়ালে একক সৌন্দর্যমণ্ডিত কাঠের খোদাইগুলোও টেনে নামানো হয়। সুন্দর মারবেলকেও তারা ভেঙে টুকরো টুকরো করে ফেলে। সাধারণ পাত দ্বারা ওগুলোর শূন্যস্থান পূরণ করা হয়। দেয়ালে সাজানো দামী অলংকারাদিও তারা ধ্বংস করে দেয়। তারা মসজিদের স্তম্ভগুলো ভেঙে ফেলতে চেয়েছিল, কিন্তু তারা সবগুলোকে খুলতে সক্ষম হয়নি। বাকি স্তম্ভগুলোকে সাধারণ কাদামাটির আস্তর দেয়া হয়। ভেঙে ফেলা স্তম্ভের সংখ্যা শতশত দাঁড়ায়, তারা এগুলোকে মসজিদে স্তূপ করে রাখে। বিশটি ফটকের অধিকাংশকেই পাথরের দেয়াল দ্বারা বন্ধ করে দেয়া হয়। বর্বরতার শেষ নিদর্শনস্বরূপ অবশেষে ৯২৯ হিজরী (১৫২৩ খ্রিঃ) সালে খ্রিস্টানরা মসজিদের অভ্যন্তরে গির্জা নির্মাণ করে এটাকে গির্জাতে পরিণত করার সিদ্ধান্ত নেয়। এ অপকর্মে পঞ্চম কার্লোসের (আসল নাম চার্লস কুইন্ট; জন্ম ১৫০০ খ্রিঃ এবং মৃত্যু ১৫৫৬ খ্রি; স্পেন ও জার্মানির সম্রাট) অনুমতি তাদের প্রয়োজন ছিল। প্রথমে চার্লস কুইন্ট প্রস্তাবটি নাকচ করে দেন, কিন্তু উগ্রপন্থী পুরোহিতরা ধর্মের জন্য প্রয়োজনীয় বলে প্রতিনিয়ত তাঁর কাছে দেনদরবার করতে থাকে। প্রধান পুরোহিত যার সর্বাধিক প্রভাব ছিল তার নাম ছিল আলোন্সো মরিক। এ পুরোহিত ব্যাপারটিতে পোপকে প্রভাবিত করে। পোপকে এতে সম্মত হতে দেখে চার্লস কুইন্ট অবশেষে মসজিদটিকে গির্জাতে রূপান্তরের সিদ্ধান্তে সমর্পণ করতে বাধ্য হন। ফলে মসজিদটির অভ্যন্তরে একটি গির্জা নির্মাণের সিদ্ধান্ত দেয়া হয়। গির্জাটির নির্মাণকালে তারা আরে কিছু স্তম্ভ ভেঙে ফেলে। বাকি থাকে ৮১২টি স্তম্ভ। এর অর্থ দাঁড়ায় এই যে, কমপক্ষে ৬০০টি মূল্যবান মারবেল পাথরের স্তম্ভ ধ্বংস করা হয়েছিল। মসজিদের অভ্যন্তরে ক্রুশ আকৃতিবিশিষ্ট গির্জাটি যা ৫২১২ বর্গমিটার, তা বড়ই বিশ্রী দৃশ্যমান হয়। চার্লস কুইন্ট করডোবায় এসে গির্জাটি স্বচক্ষে দেখেন। তিনি ভীষণ অনুতপ্ত হন। তিনি বলেন, এ যাবৎ তোমাদের দ্বারা সংঘটিত বর্বরতা দেখে আমি তোমাদেরকে গির্জা নির্মাণের অনুমতি দিয়ে অতিশয় অনুতাপ অনুভব করছি। যদি আমি বুঝতে পারতাম যে তোমরা এই একক সুন্দর ইমারতটি ধ্বংস করে ফেলবে, তাহলে আমি কখনোই অনুমতি দিতাম না, বরং তোমাদেরকে শাস্তি দিতাম। যে গির্জাটি তোমরা নির্মাণ করেছো তা পৃথিবীর সর্বত্র দেখা যায় এমন একটি গির্জা। অথচ এ মসজিদটির অনুরূপ আরেকটি মসজিদ নির্মাণ করা একদম অসম্ভব। বর্তমানকালে যদিওবা মসজিদটির প্রভূত ক্ষতি সাধিত হয়েছে, তথাপিও পর্যটকরা এ মনোরম মসজিদটি দেখে ইসলামী স্থাপত্যকর্মের এই বিরল নিদর্শন সম্পর্কে আগ্রহান্বিত হন। তাঁরা মসজিদটির অভ্যন্তরে এ বামন সদৃশ গির্জাটির জন্য করুণা অনুভব করেন, আর তাঁরা অনুতাপ অনুভব করেন এ কথা ভেবে যে, এই মনোরম ইমারতটিকে কতো হীন আচরণের শিকার বানানো হয়েছে।” (Spaneien ১৮৯৪ খ্রিঃ)\nদ্বীন ইসলামকে নিষ্ঠুরতার ধর্ম বলে দাবি উত্থাপনকরী পাদ্রী-পুরোহিতদের প্রতি এক্ষণে আমরা সুউচ্চ কণ্ঠে বলছি - এটাই হলো বাস্তবতা। আপনাদের প্রামাণ্য দলিলবিহীন হৈচৈর বিপরীতে আমরা বর্তমানেও বিদ্যমান সঠিক তথ্যাদি দ্বারা আপনাদের কথার জবাব দিয়েছি। উপরে উদ্ধৃত লেখনীটি একটি খ্রিস্টান পরিষদ কর্তৃক লিপিবদ্ধ হয়েছে যার মধ্যে ধর্মীয় কর্তৃত্বশীল ব্যক্তিবর্গও অন্তর্ভুক্ত ছিল। এটা সম্পূর্ণ সত্য। আপনারাও ভালো করে দেখুন কারা জোরপূর্বক মানুষদেরকে ধর্মান্তরিত করেছে, কারা উপাসনালয়গুলোকে লুণ্ঠন ও অগ্নিসংযোগ করেছে, কারা জুলুম করেছে। বর্তমানে করডোবার মসজিদটির নাম ‘লা মেযকুইটা চার্চ (La Mezquita Church) যার অর্থ মসজিদের অভ্যন্তরে চার্চ। Mezquita শব্দটির উৎপত্তি হয়েছে আরবী ’মসজিদ’ শব্দটি থেকে। এর অর্থ দাঁড়ায় যে, এখনো ইমারতটি মসজিদ হিসেবেই নাম বহন করে চলেছে এবং এর দর্শনার্থীরা এটাকে ইমলামী সভ্যতার একটি মহান ও সুন্দর নিদর্শনস্বরূপ দেখতে আসছেন, কিন্তু গির্জা হিসেবে নয়।\nখ্রিস্টানদের দ্বারা মুসলমান নিপীড়নের সবচেয়ে বর্বর ও নৃশংস দৃষ্টান্ত হলো ভারত উপমহাদেশ। প্রখ্যাত ইসলামী জ্ঞানবিশারদ হযরত মওলানা ফযলে হক খায়রাবাদী (ভারত) তাঁর কৃত ‘আস্ সুওরাতুল হিন্দীয়া’ (ভারতীয় বিপ্লব) নামক গ্রন্থে এবং মওলানা গোলাম মিহির আলী প্রণীত ওর ব্যাখ্যামূলক ‘আল-উয়াওয়াকিতুল মিহরিয়া’ (১৩৮৪ হিজরী/১৯৬৪ খ্রিস্টাব্দ) পুস্তকে লিখেছেন:\n“বৃটিশরা প্রথমে বাদশাহ আকবরের কাছে (১০০৮ হিজরী/১৬০০ খ্রিঃ) সালে ভারতের কোলকাতায় ব্যবসায়িক কুটির খোলার অনুমতি পায়। শাহে আলমের রাজত্বকালেই তারা কোলকাতায় জমি ক্রয় করে। তাদের জমি-জিরাত রক্ষার জন্য বৃটেন থেকে তারা সৈন্য নিয়ে আসে। ১১২৬ হিজরী (১৭১৪ খ্রিঃ) সালে ভারতের যে কোনো স্থানে জমি কেনার অধিকার তাদেরকে প্রদান করা হয়, কেননা সুলতান ফররুখ সির শাহ তাদের দ্বারা অসুখ থেকে নিরাময় লাভ করেন। শাহে আলমে সানীর শাসনামলে বৃটিশরা দিল্লী নগরীতে প্রবেশ করে এবং কর্তৃত্ব নিজেদের হাতে তুলে নেয়। এরপর তারা জনসাধারণের উপর অত্যাচার চালায়। পরবর্তীকালে ১২৭৪ হিজরী (১৮৫৮ খ্রিঃ) সালে সুলতান বাহাদুর শাহ্- ২য়, যিনি আহলে সুন্নাতের আদর্শে বিশ্বসী একজন হানাফী মযহাবভুক্ত পরহেযগার মুসলমান ছিলেন, তাঁকে ভারতীয় ওহাবীরা একজন বেদআতী এমনকি কাফেরও আখ্যা দিতে কুণ্ঠাবোধ করেনি। ওহাবীদের, (উগ্রবাদী) হিন্দুদের এবং আহ্সানউল্লাহ্ খান নামের একজন বিশ্বাসঘাতক উযীরের সাহায্য নিয়ে বৃটিশ সৈন্যরা দিল্লী দখল করে। তারা দিল্লীতে প্রবেশ করা মাত্রই ঘরবাড়ি ও দোকানে হামলা চালায় এবং দামী জিনিসপত্র লুণ্ঠনসহ নির্বিচারে নারী, পুরুষ ও শিশুদেরকে হত্যা করে। কারোরই পান করার মতো পানীয় আর অবশিষ্ট ছিল না। বৃদ্ধ শাহ্ ও তাঁর সমগ্র পরিবার যাঁরা বাদশাহ্ হুমায়ুনের সমাধিতে আশ্রয় নিয়েছিলেন, তাঁদের সবাইকে বৃটিশ সৈন্যরা বন্দি করে হাত-পা বেঁধে পদব্রজে দুর্গে নিয়ে যায়। পথিমধ্যে প্যাট্রিয়ার্ক (পুরোহিত) হাড্সন তাঁদের থামিয়ে তার লোকদেরকে শাহের তিনজন পুত্রের অন্তর্বাস ছাড়া সব জামা খুলে ফেলতে আদেশ দেয়। অতঃপর তাঁদের প্রত্যেককে বুকে গুলি করে সে নির্মমভাবে হত্যা করে। সে তাঁদের রক্ত পান করে। সে আদেশ দেয় এ মর্মে যে, তাঁদের লাশ দুর্গের ফটকে ঝুলিয়ে রাখতে হবে। পরের দিন তাঁদের দেহ থেকে মস্তক বিচ্ছিন্ন করা হয় এবং প্যাট্রিয়ার্ক হাড্সন মস্তকগুলো বৃটিশ সৈন্যদের অধিনায়ক হেনরী বার্নার্ডের কাছে নিয়ে যায়। এরপর সে এগুলো স্যূপ বানাবার জন্য সিদ্ধ করে। স্যূপটুকু তাঁদের পিতা মাতা অর্থাৎ শাহ্ ও তাঁর স্ত্রীর সামনে পরিবেশন করা হয়। তাঁরা এতই ক্ষুধার্ত ছিলেন যে এগুলো কিসের তৈরি তা চিন্তাভাবনা করার ফুরসৎটুকু পর্যন্ত তাঁদের ছিল না। তাঁরা তা থেকে চেষ্টা করেও পারলেন না। তাঁরা মুখে নিয়েও তা গলাধঃকরণ করতে সক্ষম হলেন না। তাঁরা কিসের গোস্ত বুঝতে না পেরে তা মাটিতে ঢেলে ফেলে দিলেন। অভিশপ্ত হাডসন জিজ্ঞেস করল, কী হয়েছে? আপনারা কেন খাননি? এটা নিশ্চয় খুব ভালো হবে। কেননা এটা আমি আপনাদের সন্তানদের গোস্তে তৈরি করেছি।” পরবর্তী পর্যায়ে শাহ্ ও তাঁর স্ত্রীকে রেঙ্গুন নগরীতে নিয়ে বন্দি করে রাখা হয়। বাহাদুর শাহ্ সেখানেই বন্দিদশায় ১২৭৯ হিজরী সালে ইন্তেকাল করেন। দিল্লী নগরীতে তিন সহস্র মুসলমানকে গুলি করে হত্যা করা হয় এবং সাতাশ হাজার মুসলমানকে নির্মমভাবে হত্যা করা হয়। যে সমস্ত মুসলমান রাতে পালাতে সক্ষম হয়েছিলেন, একমাত্র তাঁরাই এ নিধনযজ্ঞ থেকে রক্ষা পেয়ে যান। খ্রিস্টানরা অন্যান্য শহরে বসবাসকারী মুসলামনদেরকেও হত্যা করে। বহু শৈল্পিক গুরুত্বসম্পন্ন ঐতিহাসিক ইমারত বৃটিশরা ধ্বংস করে দেয়। হীরা, মণি-মাণিক্য ইত্যাদি অমূল্য রত্ন যার মূল্য নিরূপণ করা অসম্ভব, সেগুলো জাহাজকে জাহাজ বোঝাই করে ভারত থেকে লন্ডন নিয়ে যাওয়া হয়” (ফযলে হক খায়রাবাদী কৃত আস সাওরাতুল হিন্দীয়া গ্রন্থের উদ্ধৃতি এখানেই সমাপ্ত হলো)। ইসলামের জ্ঞানবিশারদ ফযলে হক খায়রাবাদী আন্দামান দ্বীপে নির্বাসিত অবস্থায় ১২২৮ হিজরী (১৮৬১ খ্রিঃ) সালে শাহাদত বরণ করেন।\n১৪০০ হিজরী (১৯৭৯ খ্রিঃ) সালে হানাদার রুশ সৈন্যবাহিনী যখন আফগানিস্তান দখল করে নেয়, তখন তারা প্রথমেই মহান ইসলামী আলেম ও ওলী হযরত ইব্রাহীম মোজদ্দেদীকে তাঁর স্ত্রী এবং এক’শ মুরিদসহ শহীদ করে। পরবর্তী পর্যায়ে তারা নির্বিচারে মুসলমানদেরকে হত্যা করতে শুরু করে। আমরা বৃটিশদের বিরুদ্ধেও এ ধরনের বর্বরতা ও নৃশংসতার অভিযোগ উত্থাপন করছি। ১৯৪৫ খ্রিস্টাব্দে জার্মান সৈন্যবাহিনী যখন রুশদেরকে পরাভূত করে মস্কো দখল করতে প্রস্তুতি নিচ্ছিল, ঠিক তখনি জার্মানির রাষ্ট্রপ্রধান হিটলার রেডিও মারফত মার্কিন ও বৃটিশ সরকারের কাছে নিবেদন করলেন- “আমি আমার ব্যর্থতা স্বীকার করছি। আমি আপনাদের করছে আত্মসমর্পণ করবো। কিন্তু দয়া করে আমাকে একটি শেষ সুযোগ দিন। রুশদের বিরুদ্ধে যুদ্ধ করে আমায় রুশ সেনাবাহিনীকে ধ্বংস করার সুযোগ দান করুন। আমাকে সমাজতন্ত্রের ভীতি দূর করতে সুযোগ দান করুন।” বৃটিশ প্রধানমন্ত্রী চার্চিল এ প্রস্তাব প্রত্যাখ্যান করেন। তিনি রুশদেরকে সাহায্য করতে থাকেন। রুশরা আগমন না করা পর্যন্ত বৃটিশরা বার্লিন নগরীতে প্রবেশ করেনি। তারাই রুশদেরকে পৃথিবীতে একটা মস্ত গুণ্ডা হবার সুযোগ করে দেয়। [বঙ্গানুবাদকের নোট: আল্লামা হুসাইন হিলমী তুর্কী রহমতুল্লাহি আলাইহি ২০০১ সালে বেসালপ্রাপ্ত হওয়ার পরে মার্কিন রাষ্ট্রপতি জর্জ বুশ-২ আফগানিস্তানে হামলা চালান। আল-কায়েদা ও তালেবান দমনের নামে মার্কিন বাহিনী অসংখ্য নিরপরাধ সাধারণ মানুষকে হত্যা করে। বিশ বছর পর ২০২১ সালের শেষে তারা তালেবানের প্রতিরোধের মুখে আফগানিস্তানের দখলদারিত্ব ছেড়ে পলায়ন করে, ঠিক যেমনটি তারা ১৯৭৫ সালে ভিয়েতনাম ছেড়ে পালিয়েছিলো।]\nখ্রিস্টানদের সকল নিষ্ঠুরতা এক-এক করে অথবা বিস্তারিতভাবে বর্ণনা করে আপনাদের প্রদর্শন করা আমার অভিপ্রায় নয়। বিশ্বের ইতিহাসই তাদের বর্বরতায় পরিপূর্ণ। ধর্মের দোহাই পেড়ে ইনকুইজিশানের অত্যাচার সংঘটন, সেইন্ট বার্থলমিও-এর ট্র্যাজেডি এবং অনুরূপ হত্যাকাণ্ডসমূহই বিভিন্ন ধর্মের প্রতি পরিচালিত খ্রিস্টানদের বর্বরতা ও নৃশংসতা সম্পর্কে নিশ্চিত হওয়ার ব্যাপারে যথেষ্ট। মুসলমান শাসকদের মধ্যে এমন কেউ কি ছিলেন যিনি খ্রিস্টানদের প্রতি অনুরূপ অত্যাচার করেছিলেন? আমরা “না” বলতে পারি না। মুসলমানদের মধ্যেও কিছু অত্যাচারী শাসকের আবির্ভাব হয়েছিল। কিন্তু তাদের সংখ্যা অত্যন্ত কম ছিল এবং তারা এত বেয়াদব ছিল না যে তারা দাবি করতে পেরেছিল- “আমি দ্বীনের ওয়াস্তে এ কাজ করেছি”- ঠিক যেমনিভাবে খ্রিস্টানরা দাবি করেছিল। তারা মুসলমান জাতিকে কখনোই খ্রিস্টানদের বিরুদ্ধে উস্কানি দেয়নি। তারা তাদের খাতিরেই অত্যাচার করেছিল। দ্বীন ইসলামে কোনো জীবিত প্রাণীকে নিপীড়ন করার অনুমতি নেই। নিষ্ঠুরতাকে রহিত কিংবা প্রতিরোধ করতে উলামায়ে হাক্কানী-রাব্বানী ও বুযুর্গানে দ্বীনবৃন্দ সাধ্যমতো চেষ্টা করেছেন। নিম্নে আরেকটি উদাহরণ বিবৃত হলো:"
    },
    {
        "1": "ফযলাকা-এ তারিখ-এ-উসমানী (অষ্টম সংস্করণ) এবং তারিখ-এ-দাওলাত-এ-উসমানীয়া (মকতবে সুলতানী নামক স্কুলের প্রধান শিক্ষক আবদুর রহমান সরফ বেগ কর্তৃক প্রণীত; ৩য় সংস্করণ ১৯০৭ খ্রিঃ) গ্রন্থগুলো বর্ণনা করে",
        "2": "“দারুস্ সায়াদা (হারামাইন শরীফাইন)-তে কর্তব্য হতে অবসরপ্রাপ্ত হয়ে সুম্বল আগা একটি জাহাজে মিসর গমন করছিলেন। এমনি সময়ে জাহাজটি মাল্টা হতে রোগস্ এর সন্নিকটে জলদস্যু কর্তৃক আক্রান্ত হয়। ফলে তিনি শাহাদাৎপ্রাপ্ত হন। উপরন্তু, ভেনিসীয় জাহাজে চড়ে খ্রিস্টান সৈন্যরা মোরা (Morea)-তে অবতরণ করে এবং নারী-শিশুসহ কয়েক সহস্র মুসলমানকে হত্যা করে। সুলতান ইব্রাহীম যিনি ১৮তম উসমানীয় খলিফা ছিলেন তিনি অত্যন্ত দয়াবান শাসক ছিলেন। খ্রিস্টানদের দ্বারা সংঘটিত এই নিধনযজ্ঞ সম্পর্কে জানতে পেরে তিনি অত্যন্ত মর্মাহত হন। প্রতিশোধস্বরূপ তিনি এক রাষ্ট্রীয় ফরমান মারফত উসমানীয় রাষ্ট্রে অতিথি হিসেবে বসবাসকারী কিছু খ্রিস্টানকে হত্যার আদেশ দেন ১০৫৬ হিজরী (১৬৪৬ খ্রিঃ) সালে। তদানীন্তন শায়খুল ইসলাম (রাষ্ট্রীয় ধর্মতত্ত্ববিদ) আবূ সাঈদ আফেন্দী (রহ:) বোসান্জি বশীসহ সুলতানের সাথে দেখা করার জন্য রাজপ্রসাদে গমন করলেন। তাঁদেরকে দরবারে একটি শুনানি দেয়া হলো। সুলতানকে জ্ঞাত করা হলো যে অন্যায়ভাবে মানুষ হত্যা করা ইসলাম বিরোধিতারই নামান্তর। যেহেতু সুলতান ইব্রাহীম অন্যান্য উসমানীয় সুলতানদের মতোই নেক্কার ব্যক্তি ছিলেন, সেহেতু তিনি শায়খুল ইসলামের পরামর্শটি গ্রহণ করে নিজ সিদ্ধান্ত পরিবর্তন করে নেন।”\nকামুস্ আল আলম গ্রন্থে শামসউদ্দীন সামী বেগ লিখেছেন: “সুলতান ইব্রাহীমের রাজকীয় ভাবমূর্তি ছিল। তাঁর চেহারা ও চোখগুলো সুন্দর ছিল। সৎ চরিত্র ও দয়াশীলতার জন্য তিনি প্রসিদ্ধ ছিলেন।” লক্ষ্য করুন! এটাই দ্বীন ইসলাম। ধর্মীয় কর্তৃত্বশীল ব্যক্তিত্ববৃন্দ যেখানে খ্রিস্টান-নিধন প্রতিরোধ করতে তৎপর হয়েছিলেন, সেখানে মুসলমান হত্যায় খ্রিস্টান পাদ্রি-পুরোহিতরা উৎসাহ যুগিয়েছিলেন। উপরন্তু, তাঁরা ইচ্ছাকৃতভাবে দাবি করেন যে, ইসলাম বর্বরতার ধর্ম। হযরত ঈসা (আলাইহিস্ সালাম) বলেছেন, “যে ব্যক্তি ডান গালে চড় মেরেছে, তাকে চড় মারার জন্য বাম গালও পেতে দাও।”\nএকজন প্রকৃত, একনিষ্ঠ মুসলমান কীভাবে আচরণ করবেন তা প্রদর্শন করার উদ্দেশ্যে এক্ষণে আমরা আমাদের রাসূলুল্লাহ (সাল্লাল্লাহু আলাইহি ওয়া সাল্লাম)-এর একটি পত্র উদ্ধৃত করছি। এটা সকল মুসলমানকে সম্বোধন করে লেখা হয়েছে। নিম্নে সস্পূর্ণ পত্রটি উদ্ধৃত হলো (এ পত্রটি ফরিদুন বে কৃত মজমুয়ায়ে মুন্শায়াতুস সলাতীন গ্রন্থের প্রথম খণ্ডের ৩০ পৃষ্ঠায় আরবিতে লিপিবদ্ধ আছে:\n“আবদুল্লাহর পুত্র মুহাম্মদ (সাল্লাল্লাহু আলাইহি ওয়া সাল্লাম) কর্তৃক খ্রিস্টানদের কাছে ওয়াদাকৃত কথা সম্পর্কে জ্ঞাত করার জন্যই এ পত্রটি লেখা হয়েছে। এটা জ্ঞাত হওয়া বাঞ্ছনীয় যে, আল্লাহ্ তা’লা আমাকে তাঁর রহমতস্বরূপ প্রেরণ করেছেন এবং মানবজাতির মাঝে আমাকে তাঁর আস্থার রক্ষক বানিয়েছেন। আমি মুহাম্মদ (সাল্লাল্লাহু আলাইহি ওয়া সাল্লাম), সকল অমুসলিমের কাছে আমার অঙ্গীকার ব্যক্ত করার উদ্দেশ্যেই এ পত্রটি লিখিয়েছি। যে ব্যক্তি এর বিরোধিতা করবে, সে সুলতান হোক বা অন্য কেউ হোক, তাকে খোদাদ্রোহী ও নিজ দ্বীন হেয়কারী বিবেচনা করা হবে। এ ধরনের ব্যক্তির উপর আল্লাহ্ তা’লার লা’নত বিহিত। যদি কোনো খ্রিস্টান পাদ্রি কিংবা ভ্রমণকারী উপাসনার অংশস্বরূপ কোনো পর্বতে, কোনো উপত্যাকায়, কোনো মরুভূমিতে, কোনো শ্যামলভূমিতে, কোনো নিচুস্থানে কিংবা কোনো বালুকাময় জায়গায় উপবাস করে, তবে আমি আমার বন্ধুবর্গ, সহকারীবৃন্দ ও আমার জাতিসহ তাদের উপর থেকে সকল দায়দায়িত্ব মওকুফ করে দিলাম। আমি তাদের প্রতি শ্রদ্ধা প্রদর্শন করছি এবং তারা আমার অভিভাবকত্বের অধীন। অন্যান্য খ্রিস্টানদের সাথে আমাদের সম্পাদিত সন্ধিচুক্তির সাথে সঙ্গতিপূর্ণ সকল কর প্রদান তাদের উপর থেকে আমি মওকুফ করে দিলাম। উপঢৌকন প্রদান থেকেও তারা মুক্ত। অথবা তারা যতোটুকু প্রদান করতে চায় শুধু ততোটাকুই নেয়া হোক। তাদের উপর জোরজবরদস্তি কিংবা ভয়-ভীতি কেউ প্রয়োগ করবে না। তাদের ধর্মীয় নেতাদেরকে তোমরা তাদের পদ থেকে বরখাস্ত করবে না। তাদের ধর্ম পালনের স্থান থেকে তাদেরকে জোরজবরদস্তি বিতাড়িত করবে না। তাদের সফরে অন্তরায় সৃষ্টি করবে না। তাদের গির্জা কিংবা উপাসনালয়ের কোনো অংশ ধ্বংস করবে না। তাদের গির্জাগুলো থেকে নেয়া কোনো বস্তুই মসজিদে ব্যবহার করা যাবে না। যে কেউ এ কথাগুলোর প্রতি অসঙ্গত আচরণ করলে তাকে আল্লাহ্ ও তাঁর রাসূল (সাল্লাল্লাহু আলাইহি ওয়া সাল্লাম)-এর বাণীর বরখেলাফকারী এবং একটি পাপ সংঘটনকরী বিবেচনা করা হবে। যারা ব্যবসা-বাণিজ্য না করে সর্বদা উপাসনায় ব্যস্ত থাকে, তাদের কাছ থেকে ‘জিয্ইয়া’ ও ‘গারামত’ জাতীয় কর আদায় করবে না। জল কিংবা স্থলে, পূর্বে কিংবা পশ্চিমে আমি তাদের জিম্মাদার। তারা আমার অভিভাবকত্বের অধীন। আমি তাদেরকে ‘আমান’ (গ্যারান্টি) দিয়েছি। পূজা-অর্চনায় সর্বদা ব্যস্ত পর্বতে বসবাসকারীদের ফসল থেকে উশর (কর) ও উপঢৌকন সংগ্রহ করবে না। তাদের ফসলের থেকে কোনো অংশও বায়তুল মাল (রাষ্ট্রীয় কোষাগার)-এর জন্য বরাদ্দ করবে না। এটা এ কারণে যে, তাদের কৃষিকাজ নিজেদের ভরণ-পোষণের জন্যই কৃত, ব্যবসা কিংবা বাণিজ্যের জন্য নয়। জেহাদের জন্য যদি মানুষ দরকার হয়, তবে তাদেরকে ডাকবে না। যদি তাদের কাছ থেকে জিযইয়া (সম্পদের উপর নির্ধারিত কর) গ্রহণ করতেই হয়, তবে  বছরে বারো দিরহামের বেশি গ্রহণ করবে না- তারা যতোই ধনী কিংবা সম্পদশালী হোক না কেন। তাদের উপর কোনো কষ্ট অথবা বোঝা চাপানো যাবে না। তোমাদের যদি কখনো তাদের সাথে সন্ধি আলোচনা করতে হয়, তাহলে তাদের প্রতি দয়া ও সহানুভূতির সাথে সদ্ব্যবহার করবে। তাদেরকে তোমাদের দয়া ও সহানুভূতির ডানার নিচে হেফাযত করবে। মুসলিম পুরুষদের সাথে বিবাহিত সেসব খ্রিস্টান নারী যেখানেই থাকুক, তাদের সাথে দুর্ব্যবহার কিংবা কঠোর আচরণ করবে না। তাদের ধর্মমতে উপাসনা করতে কিংবা গির্জাতে গমনে বাধা দেবে না। যে কেউ এ আদেশ অমান্য করবে অথবা এর বিরুদ্ধাচারণ করবে, তাকে আল্লাহ্ ও তাঁর রাসূল (সাল্লাল্লাহু আলাইহি ওয়া সাল্লাম)-এর আদেশের বিরুদ্ধে বিদ্রোহী হিসেবে গণ্য করতে হবে। তারা যখন নিজেদের গির্জা মেরামত করবে, তখন তাদেরকে সাহায্য করতে হবে। এ অঙ্গীকারটি শেষ বিচার দিবস পর্যন্ত বহাল থাকবে এবং পৃথিবীর শেষ পর্যন্ত এটা অপরিবর্তিত থাকবে, আর কেউই এর বিরুদ্ধাচারণ করতে পারবে না।”\nআমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) এই পত্রটি মদীনার মসজিদে নববীতে হিজরী ২য় বর্ষের মুহররম মাসের ৩য় দিবসে হযরত আলী (কার্রামাল্লাহু ওয়াজহাহু)-কে দিয়ে লিখিয়েছিলেন। এ পত্রের শেষ প্রান্তে নিম্নলিখিত স্বাক্ষরগুলো বিধৃত হলো:\n১। মুহাম্মদ ইবনে আবদুল্লাহ (রাসূল সাল্লাল্লাহু আলাইহি ওয়া সাল্লাম)\n২। আবূ বকর ইবনে আবী কুহাফা (রাদ্বিয়াল্লাহু আনহু)\n৩। উমর ইবনে খাত্তাব (রাদ্বিয়াল্লাহু আনহু)\n৪। উসমান ইবনে আফ্ফান (রাদ্বিয়াল্লাহু আনহু)\n৫। আলী ইবনে আবী তালেব (কার্রামাল্লাহু ওয়াজহাহু)\n৬। আবু হুরায়রা (রাদ্বিয়াল্লাহু আনহু)\n৭। আবদুল্লাহ্ ইবনে মাসউদ (রাদ্বিয়াল্লাহু আনহু)\n৮। আব্বাস ইবনে আবদুল মুত্তালিব (রাদ্বিয়াল্লাহু আনহু)\n৯। ফযল ইবনে আব্বাস (রাদ্বিয়াল্লাহু আনহু)\n১০। যুবাইর ইবনে আওয়াম (রা:)\n১১। তাল্হা ইবনে আবদুল্লাহ্ (রা:)\n১২। সা’আদ ইবনে মু’য়ায (রাদ্বিয়াল্লাহু আনহু)\n১৩। সা’আদ ইবনে উবাদা (রাদ্বিয়াল্লাহু আনহু)\n১৪। সাবিত ইবনে কায়স্ (রাদ্বিয়াল্লাহু আনহু)\n১৫। যাইদ ইবনে সাবিত (রাদ্বিয়াল্লাহু আনহু)\n১৬। হারিস্ ইবনে সাবিত (রাদ্বিয়াল্লাহু আনহু)\n১৭। আবদুল্লাহ্ ইবনে উমর (রাদ্বিয়াল্লাহু আনহু)\n১৮। আম্মার ইবনে ইয়াসের (রাদ্বিয়াল্লাহু আনহু)\nঅতএব আপনারা দেখতে পেলেন যে, আমাদের মহানতম রাসূলুল্লাহ্ (সাল্লাল্লাহু আলাইহি ওয়া সাল্লাম) অন্যান্য ধর্মাবলম্বীদেরকে দয়া ও সহানুভূতি প্রদর্শন করার জন্য আমাদের প্রতি আদেশ করেছেন।\nএক্ষণে আমরা হযরত উমর ফারুক (রাদ্বিয়াল্লাহু আনহু) কর্তৃক লিখিত আরেকটি অঙ্গীকারপত্র আপনাদের সামনে উপস্থাপন করবো, যাঁর প্রতি ৪,০০০ গির্জা ধ্বংস করার অপবাদ দেয়া হয়েছে। নিম্নোক্ত পত্রটি ইল্ইয়া নগরীর অধিবাসীদের কাছে প্রদত্ত হযরত উমর (রাদ্বিয়াল্লাহু আনহু)-এর একটি ‘আমান’-নামা। ইল্ইয়া জেরুজালেম নগরীর নাম। পত্রে লেখা আছে:\n“ইল্ইয়া নগরীর অধিবাসীদের প্রতি আমিরুল মোমেনীন আবদুল্লাহ উমরের (রাদ্বিয়াল্লাহু আনহু) এটা ‘আমান’ পত্র। এটা তাদের জান, মাল, সন্তান, অসুস্থ, সুস্বাস্থ্যবান গির্জা সম্পর্কে লেখা হয়েছে। অন্যান্য জাতির ক্ষেত্রেও এ পত্রটি প্রযোজ্য। এ কথা জ্ঞাত হওয়া বাঞ্ছনীয় যে মুসলমানবৃন্দ তাদের গির্জাসমূহে প্রবেশ করবেন না, গির্জা ভষ্মীভূত কিংবা ধ্বংস করবেন না, গির্জার অংশবিশেষ খুলে নেবেন না, তাদের সম্পত্তি থেকে একটি দানাও সংগ্রহ করবেন না, তাদেরকে জোরপূর্বক মুসলমান বানাবেন না কিংবা তাদের ধর্ম পালন পদ্ধতি বা ধর্ম পরিবর্তন করবেন না। মুসলমানদের পক্ষে তাদের সাথে ন্যূনতম দুর্ব্যবহার করাও চলবে না। স্বেচ্ছায় দেশত্যাগের ক্ষেত্রে তাদেরকে তাদের জান, মাল ও ইজ্জতের জন্য ‘আমান’ (গ্যারান্টি) দেয়া হবে যতোক্ষণ পর্যন্ত না তারা নিজ গন্বব্যে পৌঁছে। যদি তারা এখানে থেকে যায়, তবে নিশ্চয় তারা আমাদের গ্যারান্টির আওতায় থাকবে। কিন্তু তাদেরকে ইল্ইয়া নগরীর অধিবাসীদের অনুরূপ জিয্ইয়া করা প্রদান করতে হবে। যদি জেরুজালেমের কিছু অধিবাসী কিংবা গ্রীকরা পরিবারসহ দেশত্যাগ করতে চায় এবং তাদের গির্জা  অথবা অন্যান্য উপাসনালয় খালি করে দেয়, তবে তাদের জান-মাল, ব্যয় ও গির্জার গ্যারান্টি দেয়া হবে যতোক্ষণ পর্যন্ত না তারা নিজেদের গন্তব্যে পৌছুবে। ফসলের সময় না হওয়া পর্যন্ত অধিবাসী নয় এমন কারো কাছ থেকে কোনো কর আদায় করা যাবে না-চাই তারা দেশত্যাগ করুক বা নাই করুক। আল্লাহ্ তা’লা ও তাঁর রাসূল (সাল্লাল্লাহু আলাইহি ওয়া সাল্লাম)-এর আজ্ঞাবলী এবং ইসলামী খলীফাবৃন্দ ও মুসলমানদের প্রদত্ত ওয়াদাসমূহ এ পত্রে বিবৃত তথ্যাবলীর অনুরূপ।”\n-আবদুল্লাহ্ উমর ইবনে খাত্তাব (রাদ্বিয়াল্লাহু আনহু)\nসমর্থনসূচক স্বাক্ষর:\n১। খালেদ ইবনে ওয়ালীদ (রাদ্বিয়াল্লাহু আনহু)\n২। আমর ইবনে আস্ (রাদ্বিয়াল্লাহু আনহু)\n৩। আবদুর রহমান ইবনে তাউফ (রাদ্বিয়াল্লাহু আনহু)\n৪। মুয়াবিয়া ইবনে আবী সুফিয়ান (রাদ্বিয়াল্লাহু আনহু)।\nযদি আপনারা উপরোক্ত দটো প্রমাণকে বিচার-বিশ্বেষণ করেন, তাহলে দেখতে পাবেন যে প্রকৃত মুসলমানবৃন্দ ও প্রকৃত ধর্মীয় পথপ্রদর্শকমণ্ডলী অন্যান্য ধর্মের অনুসারীদেরকে অত্যধিক মাত্রায় সহ্য করেছেন। তাঁরা কখনোই কাউকে ধর্মে দীক্ষিত করতে শক্তি প্রয়োগ করেননি কিংবা অন্যান্যদের ধর্মালয় ধ্বংস করেননি। পক্ষান্তরে, তাঁরা ভিন্ন ধর্মাবলম্বীদেরকে সাহায্য করেছেন, এমনকি তাদের গির্জা-মন্দির মেরামতও করে দিয়েছেন। খ্রিস্টানদের প্রতি দুর্ব্যবহারকারী মুসলমান শাসক কি একেবারেই ছিল না? হ্যাঁ ছিল, কিন্তু তাদের সংখ্যা অত্যন্ত কম ছিল। উপরন্তু, তারা দ্বীন ইসলামের বিধি-বিধান সম্পর্কে মূর্খদের অন্তর্ভুক্ত ছিল। তারা নিজেদের কুপ্রবৃত্তিকে অনুসরণ করেছিল এবং মুসলমানদের দ্বারাই সাজাপ্রাপ্ত হয়েছিল। যে সকল মুসলমান দ্বীন ইসলামের বিধান সম্পর্কে জানতেন  এবং বুদ্ধিমান ছিলেন, তাঁরা কেউই ঐ সকল শাসককে অনুসরণ করেননি। যারা ‘মুসলমান’ নামধারী ছিল, তারা শুধু খ্রিস্টানদেরকেই নিপীড়ন করেনি, বরং তারা মুসলমানদের উপরও অত্যাচার-নিপীড়ন চালিয়েছিল। দ্বীন ইসলামের সাথে তাদের আচরণের কোনো সম্পর্কই ছিল না। কুরআন মজিদের একটি আয়াতের পবিত্র অর্থ হলো: “আমি নাস্তিক ও যালেমদের কখনোই ক্ষমা করবো না” (আল আয়াত)। যদি কুরআন মজিদের তাফসীরগ্রন্থগুলোকে বিশ্লেষণ করা হয়, তাহলে পরিদৃষ্ট হবে যে আল্লাহ্ তা’লা আমাদেরকে পরস্পরের প্রতি দয়াশীল হতে আদেশ করেছেন। যারা আমাদের প্রতি বৈরীভাবাপন্ন তাদেরকে ক্ষমা করতেও তিনি আদেশ করেছেন; তিনি আরো আদেশ করেছেন আমাদেরকে সদাহাস্য মুখ ও মিষ্টভাষী হতে; ধৈর্যশীল হতে এবং ব্যবসা-বাণিজ্য গ্রহণযোগ্য ও বন্ধুসূলভ পন্থায় পরিচালনা করতে। বিশ্বের সকল ইতিহাসবিদ স্বীকার করেন যে, আমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) সব সময়ই ‘শান্তি’-র প্রবক্তা ছিলেন এবং এমনকি তিনি তাঁর বিরুদ্ধচারণকারীর প্রতিও দয়াশীল ছিলেন। একটি ইসলামী রাষ্ট্রে আগমনকারী খ্রিস্টানরা মুসলমানদেরকে কতোটা ভয় পেত তা পরিস্ফুট করার উদ্দেশ্যে আমি এখানে একটা উদাহরণ দিতে চাই। খ্রিস্টানধর্মীয় পদে সমাসীন ব্যক্তিবর্গ কীভাবে তরুণ প্রজন্মের কাছে ইসলামকে নিষ্ঠুরতার ধর্ম হিসেবে প্রতীয়মান করতে চেয়েছিলেন এবং ঐ সকল গোবেচারা খ্রিস্টান ধর্মাবলম্বী সত্য সম্পর্কে জ্ঞাত হওয়ার পর কতোটা বিস্মিত হয়েছিল, তা নিম্নোক্ত বর্ণনাটিতে বিধৃত হয়েছে। ‘কনস্টানটিনোপল থেকে পত্রাবলী’ শীর্ষক প্রবন্ধ যা ১৮৯৭ খ্রিস্টাব্দে প্রকাশিত হয়েছিল, তাতে ইস্তাম্বুলে বসবাসকারিনী মিসেস জর্জিনা ম্যাক্স মুলার লিখেছেন:\n“স্কুল জীবনে আমাদেরকে শিক্ষা দেয়া হয়েছিল যে মুসলমানবৃন্দ উচ্ছৃঙ্খল এবং তুর্কীরা চরম বর্বর। এ কারণেই পররাষ্ট্র দপ্তরে কর্মরত আমার পুত্র যখন ইস্তাম্বুলে নিয়োগপ্রাপ্ত হয়, তখন আমি যে পরিমাণ ভয়-ভীতিগ্রস্ত ও পেরেশানগ্রস্ত হয়েছিলাম তা আমি ভাষায় প্রকাশ করতে পারি না। পক্ষান্তরে, ছেলে ইস্তাম্বুলে বদলি হওয়ার পর সেটা ছিল আমার জীবনের সর্বশ্রেষ্ঠ সময়। আমি আমার স্বামী অধ্যাপক মুলারসহ তাকে ইস্তাম্বুলে দেখতে যাওয়ার সিদ্ধান্ত নিই। আমার স্বামী ইতিহাস গবেষণার জন্য বিশ্ববিখ্যাত ছিলেন। তিনি আমার মতো তুর্কীদের ভয়ে সন্ত্রস্ত ছিলেন না এবং তিনি তুর্কিস্তানের কিছু ঐতিহাসিক স্থান নিয়ে গবেষণা করতে চেয়েছিলেন। আমি শঙ্কা সহকারে ভ্রমণের জন্য তৈরি হলাম। আমি দুর্ভাবনামগ্ন হলাম এই মর্মে যে, ঐ সকল বর্বর মুসলমান আমাদের সাথে কেমন জানি আচরণ করে। অবশেষে আমরা ইস্তাম্বুল পৌঁছুলাম। অনতিবিলম্বে ইস্তাম্বুলের সুন্দর ও মনোরম দৃশ্য দেখে আমরা অভিভূত হয়ে গেলাম। কিন্তু যা আমাদেরকে সর্বাধিক আশ্চর্যান্বিত করেছে তা হলো, আমাদের সাক্ষাতকৃত সেখানকার মুসলমানবৃন্দ। তাঁরা একেবারেই ভদ্র-নম্র-ভব্য মানুষ। নির্জন এলাকায় বাইজেন্টাইনীয় ধ্বংসাবশেষ পরীক্ষা-নিরীক্ষা করার সময় কিংবা কোনো মসজিদ দর্শনকালে অথবা ইস্তাম্বুলের রাস্তাঘাটে সফরকালে আমাদের মস্তিষ্কে কখনোই ভয় কিংবা বিপদের শঙ্কা দেখা দেয় নি। ইস্তাম্বুলে যাঁদের সাথে সাক্ষাৎ হয়েছে তাঁরা সবাই আমাদের প্রতি বন্ধুসুলভ আচরণ করেছেন। তাঁরা সবসময়ই আমাদেরকে সাহায্য করেছেন। আমরা ভিন্ন ধর্মাবলম্বী এই বিষয়টি তাঁদের উপরে নেতিবাচক প্রভাব বিস্তারই করেনি। তাঁরা নিজেদের ধর্মের প্রতি যেমন শ্রদ্ধাশীল ছিলেন, তেমনি অন্যান্য ধর্মের প্রতিও তাঁরা ছিলেন শ্রদ্ধাশীল। তাঁদের সাথে যখনই আমার সাক্ষাৎ ঘটেছে, অমনি আমাদেরকে ভুলপথে পরিচালনাকারী ও ভুল প্রশিক্ষণদানকারীদের উপর আমার রাগ চড়ে গিয়েছে। আমাদের যা শিক্ষা দেয়া হয়েছিল ঠিক তার বিপরীত, তুর্কীরা কখনোই হযরত যিশু খিস্টকে ঘৃণা করতেন না, বরঞ্চ তাঁরা তাকে নবী হিসেবে গ্রহণ করে নিয়েছিলেন। তাঁরা কখনোই আমাদের ধর্মীয় আচার-অনুষ্ঠানে বাধা দিতেন না; তাঁরা  আমাদের ধর্মকে ঠাট্টাবিদ্রূপও করতেন না। আমাদেরকে তাঁরা মানুষ হিসেবে শ্রদ্ধা করতেন। আমরা (খ্রিস্টান জগৎ) মুসলমানদেরকে শয়তানের অনুসারী নাস্তিক মনে করলেও তুর্কীরা কখনোই আমাদের ধর্মের বিরুদ্ধে একটি কটূবাক্য ব্যবহার করেন নি। ‘আমাদেরকে শেখানো ‘ইসলাম ও সভ্যতা একে অপরের বিপরীত’ ধারণাটি হয়তো এ বাস্তবতা থেকে নিঃসৃত হয়েছে যে, একটি অত্যন্ত ছোট সত্যকে ফুলিয়ে ফাঁপিয়ে বড় করা হয়েছিল। এই ছোট সত্যটি হলো মুসলমানবৃন্দ আমরা যাকে সভ্যতা সংস্কৃতি মনে করি, সেই সকল বদ পশ্চিমা প্রথা ধারণ না করে নিজস্ব ঐতিহ্য বজায় রেখেছিলেন। কিন্তু আমরা যদি গভীর চিন্তা করি, তবে দেখা যাবে এগুলো গুরুত্বহীন বিষয় এবং প্রকৃত সভ্যতার সাথে এগুলোর কোনো সম্পর্কই নেই। তুর্কীরা ইসলামের মহান নীতিমালা ও ঐতিহ্যের একনিষ্ঠ অনুসারী। মুসলমানদের দৈনন্দিন জীবনে এ সকল ঐতিহ্য অত্যন্ত গুরুত্বপূর্ণ হিসেবে বিবেচিত। আমার অভিমত অনুযায়ী তুর্কীরা সর্বশ্রেষ্ঠ মুসলমান। যখন আমি তাঁদের সাথে ইরান ও আরবের (সাউদী) মুসলমানদের তুলনা করি, তখন তাঁদেরকে সর্বাধিক পরিমার্জিত দেখতে পাই। তাঁদেরকে ধর্মীয় কর্তব্য পালনরত অবস্থায় দেখাটা সত্যি আনন্দদায়ক এবং আপনারা তাঁদের প্রতি একটি মহা আকর্ষণ অনুভব করবেন। তাঁদের প্রতি আপনাদের ভালোবাসা ও ভক্তিশ্রদ্ধা জন্মাবে। আপনারা রাস্তা-ঘাটে, বাগানে, বাজারে, দোকানে মানুষদেরকে, সৈন্যদেরকে, কুলিদেরকে, এমন কী ভিক্ষুকদেরকেও হাত আকাশের দিকে উঁচু করে আল্লাহর দরবারে প্রার্থনা করতে দেখতে পাবেন। কিন্তু এগুলোর কোনোটাই প্রদর্শনোদ্দেশ্যে কৃত নয়। খাঁটি বিশ্বাসের মুসলমানটি এই ধর্মীয় দায়িত্ব ও কর্তব্য যা স্বল্প সময়ে সম্পন্ন হয়ে থাকে, তা সমাধা করেই তাঁর কাজ-কর্মে (দুনিয়াদারিতে) ফিরে যান। একজন মুসলমান কুরআন মজিদে বিধৃত ইসলামী নীতিমালার সাথে দৃঢ়ভাবে নিজেকে খাপ খাইয়ে নেন। কিন্তু এ কথা ভুলে যাওয়া উচিত নয় যে, বিগত ১৩শ (বর্তমানে ১৪শ) বছর যাবৎ এ সকল মহান নীতিমালা ক্রটি-বিচ্যুতি ছাড়াই অদ্যাবধিও জারি আছে। বর্তমানে ইউরোপের প্রধান প্রধান শহরে এ সব তথ্যের অধিকাংশই অজ্ঞাত। আজকে মুসলমানদেরকে সভ্যতার শত্রু হিসেবে চিত্রিত করার কারণ হলো এই যে, ইউরোপীয়রা হযরত মুহাম্মদ মুস্তফা সাল্লাল্লাহু আলাইহি ওয়া সাল্লামের প্রবর্তিত দ্বীন ইসলামের মহান নৈতিকতা সম্পর্কে একেবারেই অজ্ঞ। হযরত রাসূলে আকরাম (সাল্লাল্লাহু আলাইহি ওয়া সাল্লাম)-এর জমানা থেকে জ্ঞান-বিজ্ঞান প্রভূত উন্নতি সাধন করেছে। দ্বীন-ইসলাম মানুষের দৈনন্দিন জীবনের বিষয়াবলীকে প্রতিনিয়ত পরিবর্তনশীল পরিস্থিতির সাথে খাপ খাইয়ে নিতে আদেশ করেছে। যদি বর্তমান পরিস্থিতিতে পূর্ববর্তী ধারায় কার্য সম্পাদন করা হয়, তবে এতে ইসলামের কোনো ক্ষতি হবে না। পক্ষান্তরে, এতে প্রতিভাত হবে যে দ্বীন ইসলাম সভ্যতার ধর্ম।\n“তুর্কীদেরকে ইউরোপীরা ‘নিষ্ঠুর ও বর্বর’ হিসেবে চিহ্নিত করে থাকে। কিন্তু এ ধরনের চিহ্নিতকরণের উৎসস্থল মধ্যযুগেই নিহিত। আমাদেরকে অকপটে স্বীকার করতে হবে মধ্যযুগে কি ইউরোপীয়রা বর্বরতা প্রদর্শন করেনি? আমার দৃষ্টিতে আমরা সেই দিনগুলোতে অত্যন্ত নিষ্ঠুর ছিলাম। আমাদের ইতিহাস নিষ্ঠুরতা ও নিপীড়নে ভরপুর। তথাপিও কুরআন মজিদে মুসলমানদেরকে এ মর্মে আদেশ দেয়া হয়েছে যেন তাঁরা যুদ্ধের সময় যুদ্ধবন্দিদের প্রতি দয়াশীল হন এবং ধর্মীয় ব্যক্তিত্ব, বৃদ্ধ ও শিশুদের ক্ষতি না করেন। কতিপয় মুসলমান-নৃপতি ইতিহাসে কুরআন মজিদের এ আদেশটি মান্য করেননি, কেননা তাঁরা এমন কতোগুলো ধর্মীয় পদে সমাসীন ব্যক্তিবর্গের কথানুযায়ী চলেছিলেন, যারা কুর’আন মজিদকে উপলব্ধি করতে ব্যর্থ হয়েছিল। কিছু ধর্মীয় জ্ঞানে অজ্ঞ মৌলবী মনে করেছিল যে, দ্বীন-ইসলামে ভিন্ন ধর্মাবলম্বীদেরকে হত্যা করার অনুমতি আছে। ফলশ্রুতিতে তারা মুসলমানদের প্রতি বিধর্মী হত্যার উস্কানি দিয়েছিল। এ সকল হতভাগা ইসলামের সাথে সঙ্গতিপূর্ণ মনে করে হত্যাকাণ্ড সংঘটন করেছিল, যদিও তা কুর’আন মজিদের সম্পূর্ণ খেলাফ ছিল। সৌভাগ্যক্রমে ঐ ধরনের নৃপতির সংখ্যা কম ছিল। কুরআন মজিদকে সকল ভাষায় অনুবাদ করা খুব ভালো কাজ হবে। কিন্তু আমি মনে করি, এর জন্য আরো সময় প্রয়োজন [মিসেস জার্জিনা ম্যাক্স মুলার স্কুলজীবনে প্রশিক্ষিত প্রপাগান্ডা দ্বারা গভীরভাবে প্রভাবিত বলেই দৃশ্যমান হচ্ছে - লেখক হুসাইন হিলমী ইশিক]। এটা এ কারণে যে, সকল মুসলমান রাষ্ট্রেই ধর্মীয় কর্মকাণ্ডে আরবী ভিন্ন অন্য কোনো বিদেশী ভাষ্য ব্যবহার করা পাপ হিসেবে বিবেচিত। কয়েক বছর আগে ভারতের মাদ্রাজে একজন মুসলমানকে আরবীর পরিবর্তে হিন্দুস্থানী ভাষায় কুরআন মজিদের কতিপয় আয়াত তেলাওয়াতের দায়ে লা’নত (অভিসম্পাত) দেয়া হয়েছিল। [এর কারণ হলো লোকটি কুর’আনের আয়াতকে পাঠ করেছিল; সে তাফছীর করছিল না - লেখক হুসাইন হিলমী তুর্কী]। কুর’আন মজিদ একটি সভ্য ও যুক্তিসঙ্গত ধর্মীয় কিতাব। কিছু মুসলমান কুর’আন মজিদকে সম্পূর্ণভাবে জানে না। এ কারণেই তারা উগ্র ধর্মীয় প্রচারকদের হাতে ক্রীড়নক হয়ে যায় এবং তাদের উগ্র ধর্মীয় মতবাদে বিশ্বাস স্থাপন করে। কিন্তু মুসলমান জ্ঞানবিশারদমণ্ডলী কুর’আন মজিদকে গভীরভাবে গভেষণা করেছেন, যাতে তাঁরা এর মর্মবাণী উপলব্ধি করতে পারেন। ফলে তাঁরা বিভিন্ন দেশের বাতেল মতবাদী মৌলবীদেরকে ইসলামের খেলাপ মতবাদ প্রচারের জন্য তীব্র সমালোচনা করেছেন। আমি স্পষ্টভাবে ঘোষণা করছি যে, ইসলাম ও খ্রিস্টধর্ম পরস্পরের প্রতি নীতিমালার ক্ষেত্রে এতই সাদৃশ্যপূর্ণ যে এ রকম অপর দুটো ধর্ম আর বিদ্যমান নেই। এ দুটো ধর্ম একে অপরের ভ্রাতা, যেমন নাকি একই ব্যক্তির দুটো সন্তান। তাদের একই আত্মা বিরাজমান।” [মিসেস জর্জিনা ম্যাক্স মুলার কৃত Letters from Constantinople, ১৮৯৭ খ্রিঃ]\nউপরোক্ত পত্রটি অনেক সত্যের প্রতি আলোকপাত করেছে। দ্বীন-ইসলাম মুসলামনদেরকে কুর’আন মজিদের ব্যাখ্যার ক্ষেত্রে বিদেশী ভাষা ব্যবহার করতে নিষেধ করে নি। কিন্তু অন্তর্ঘাতমূলক উদ্দেশ্য নিয়ে কিংবা ভুলবশতঃ কুর’আন মজিদকে শুধু বিদেশী ভাষাতেই নয়, বরং আরবি ভাষাতেও বিকৃত ব্যাখ্যা করা সম্পূর্ণ নিষিদ্ধ। আমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) এরশাদ করেছেন, “যে ব্যক্তি কুর’আন মজিদকে মনগড়াভাবে ব্যাখ্যা করবে, সে কাফের (অবিশ্বাসী, নাস্তিক) হয়ে যাবে” (আল-হাদীস)। যদি প্রত্যেকেই নিজস্ব উপলব্ধি অনুযায়ী কুর’আন মজিদের ভিন্ন ভিন্ন ব্যাখ্যা প্রদান করে, তবে এর অর্থ বিকৃত হয়ে যাবে। যদি সকলেই পৃথক-পৃথক ব্যাখ্যা দেয়, তাহলে এটা খ্রিস্টবাদের মতোই আরেকটি বিকৃত ও জটিল ধর্মে রূপান্তরিত হবে। কুর’আন মজিদের প্রথম থেকে শেষ পর্যন্ত সমস্ত অর্থই আমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) তাঁর সাহাবীদের কাছে ব্যাখ্যা করেছিলেন। তিনি তাদেরকে জানিয়েছিলেন আল্লাহ্ তা’লা প্রতিটি আয়াতে কী বোঝাতে চেয়েছেন। আর সাহাবায়ে কেরাম (রাদ্বিয়াল্লাহু আনহুম) এগুলো তাঁদের শিষ্যদের (তাবেয়ীন) জানিয়েছেন। তাঁদের শিষ্যবৃন্দ এগুলোকে বইপত্রে লিপিবদ্ধ করেছেন। ফলে কুর’আন মজিদের তাফসীর করতে সহস্র সহস্র কিতাবপত্র লেখা হয়েছে। পারসিক ও তুর্কী ভাষাতেও বহু তাফসীরগ্রন্থ এবং ধর্মীয় বইপুস্তক প্রকাশিত হয়েছে। পারসিক ভাষায় লিখিত একটি তাফসীর বই হলো ’মাওয়াহিব-এ-আলিয়া।’ এ বইটি বহু শতাব্দী আগে যখন ঐ খ্রিস্টান-মহিলা মিসেস জর্জিনা ম্যাক্স মুলার জন্মও গ্রহণ করেননি, তখন হেরাটে লেখা হয়েছিল। এর লেখক ছিলেন হুসাইন ওয়া’ইয কাশেফী (রহমতুল্লাহি আলাইহি)। উসমানীয় সুলতানবৃন্দ ও ইসলামী উলামামণ্ডলী ঘোষণা করেন যে এ তাফসীরগ্রন্থটি মহামূল্যবান এবং তাই এটাকে ’মাওয়াকিব’ নাম দিয়ে তুর্কী ভাষায় অনুবাদ করা হয়। ভারতের মাদ্রাজ নগরীতে যে লোকটিকে অভিসম্পাত দেয়া হয়েছিল একটি মসজিদের অভ্যন্তরে, সে একজন নাস্তিক ছিল এবং সে দ্বীন-ইসলামকে বিকৃত করতে চেয়েছিল। কুর’আন মজিদের বিকৃত ও ত্রুটিপূর্ণ অর্থ বের করার জন্যই তাকে লা’নত দেয়া হয়েছিল। যারা তাকে লা’নত দিয়েছিলেন তাঁরা মহান ইসলামী জ্ঞানবিশারদ ছিলেন। এঁরা হিন্দুস্থানী ও পারসিক ভাষায় বহু কিতাবপত্র লিখেছিলেন।\nমিসেস মুলার যে কুর’আন মজিদের অনুবাদ ও ধর্মকে দুনিয়াদারির স্বার্থে ব্যবহার না করার কথা বলেছেন, তা ইসলামী উমালাবৃন্দ এবং তাঁদের অনুসারী সরকারগুলো সর্বদাই উপলব্ধি করেছেন। আমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) কর্তৃক ভবিষ্যদ্বাণীকৃত ভ্রান্ত বাহাত্তরটি দল, যারা দ্বীন-ইসলামের মধ্যে ফিতনা-ফাসাদের চেষ্টা করেছে, তাদের পথভ্রষ্ট মতবাদ ও কর্মকাণ্ডকে আহলে সুন্নত ওয়াল জামাতের মহান উলামায়ে কেরাম দ্বীন-ইসলাম থেকে পৃথক করে দিয়েছেন। উসমানীয় রাষ্ট্রের বিশিষ্ট শায়খুল ইসলাম ও আলেম শাইখ আহমদ ইবনে কামাল আফেন্দী (রহমতুল্লাহি আলাইহি) তাঁর প্রণীত আল-মুনীরা শীর্ষক গ্রন্থে লিখেছেন:\n“শাইখ কিংবা মুরীদের জন্য প্রথম আবশ্যকীয় কর্তব্য হলো নিজেদেরকে শরীয়তের সাথে খাপ খাইয়ে নেয়া। শরীয়তের অর্থ হলো আল্লাহ্ তা’লার আদেশ ও নিষেধসমূহ। আমাদের রাসূলুল্লাহ্ (সাল্লাল্লাহু আলাইহি ওয়া সাল্লাম) এরশাদ করেছেন: “দ্বীন-ইসলামে নিষিদ্ধ এমন কোনো কাজ সংঘটনকারী ব্যক্তিকে যদি আকাশে উড়তে, পানিতে হাঁটতে কিংবা মুখে আগুনের কুণ্ডলী রাখতে দেয়া যায় এবং যদি সেগুলোকে কারামত হিসেবে দাবি করে, তথাপিও তোমাদের উচিত তাকে একজন যাদুকর, ধোঁকাবাজ, মিথ্যুক কিংবা মানুষদেরকে গোমরাহ্ করার অপচেষ্টায় লিপ্ত গোমরাহ্ ব্যক্তি হিসেবে বিবেচনা করা (আল-হাদীস)। আহলে সুন্নাতের উলামাদের প্রদর্শিত প্রকৃত ইসলাম ধর্মটি কিংবদন্তির (হুরাফা’র) সাথে সম্পৃক্ত নয় এবং তা অত্যন্ত যুক্তিসঙ্গত। ইসলামের একমাত্র (ঐশী) কিতাব হলো আল-কুর’আনুল করীম। কুর’আন মজিদ আমাদেরকে কেবলমাত্র আল্লাহ্ তা’লার এবাদত-বন্দেগী করতে আদেশ দেয়। আল্লাহ্ তা’লাই অত্যন্ত দয়াপরবশ হয়ে সুন্দরতম পদ্ধতিতে আমাদেরকে তাঁর এবাদত-বন্দেগী পালন করতে শিখিয়েছেন। কুর’আন মজিদ মুসলমানদেরকে ঐক্যবদ্ধ হতে আদেশ করেছে। তাঁদের বিশ্বাসের (আকীদার) ক্ষেত্রে পার্থক্য কড়াকড়িভাবে নিষিদ্ধ ঘোষিত হয়েছে। কুর’আন মজিদ অনুযায়ী মানুষদেরকে জোরপূর্বক মুসলমান বানানো নিষেধ। মানুষদেরকে মুসলমান বানানোর জন্য জেহাদ (পবিত্র ধর্মযুদ্ধ) করা হয়নি, বরং তাদের কাছে দ্বীন ও আকীদা-বিশ্বাসকে সহজলভ্য করার জন্যই জেহাদ করা হয়েছে। কুর’আন মজিদ সবার প্রতি নম্র ও দয়াশীল হতে আমাদেরকে আদেশ করে। দ্বীন ইসলামের সাথে এ সকল আদেশের প্রতি অশ্রদ্ধাশীল ব্যক্তির কোনো সম্পর্কই নেই।” [শাইখ আহমদ কামাল আফেন্দী কৃত আল-মুনীরা গ্রন্থ]\nবর্তমানকালের বাইবেলগ্রন্থে বেশ কিছু সত্য উদ্ধৃতি বিদ্যমান, যা আল্লাহ্ তা’লার আদেশ হিসেবে বিবেচনা করা যায়। এমনকি বাইবেলও ঠিক কুরআন মজিদের মতোই মানুষদের প্রতি সকলকে দয়াশীল হওয়ার পরামর্শ দেয়। এক্ষণে পুরাতন নিয়মে বর্ণিত বর্বরতার আদেশটি সম্পর্কে আমরা ভুলে যাব। এটা আল্লাহ্ তা’লার আদেশ কিনা তা এখানে স্পষ্ট নয়। “ইসলাম একটি নিষ্ঠুরতার ধর্ম” মর্মে গোস্তাখিমূলক দাবিকে খণ্ডন করার উদ্দেশ্যেই আমরা ঐ অধ্যায়টি প্রদর্শন করেছিলাম। বহু খ্রিস্টান বর্তমানে স্বীকার করছেন যে দ্বীন-ইসলাম একটি মহান ধর্ম। বাইবেলের যে সকল অংশ দ্বীন-ইসলামের সাথে সঙ্গতিপূর্ণ, কেবল সেগুলোকেই ইসলামী উলামাবৃন্দ আল্লাহ্ তা’লার বাণী হিসেবে স্বীকার করে নিয়েছেন। বস্তুত খ্রিস্টান ধর্ম একত্ববাদের ধর্ম ছিল। ভ্রান্ত ব্যাখ্যাবলীই ‘ত্রিত্ববাদ’ (Trinity) ধারণাটির জন্ম দেয়। ঈসা (আলাইহিস্ সালাম) বলেছেন, “তোমার ডান গালে যে ব্যক্তি চড় মেরেছে, তাকে তোমার বাম গালেও চড় মারতে দাও।” যারা আপনাদের প্রতি নিপীড়ন-নির্যাতন করে, তাদের জন্য তিনি দোয়া করেছেন - “হে আল্লাহ্, তাদের পাপ ক্ষমা করে দিন। তারা জানে না তারা কী করেছে!” অতএব যেখানে উভয় ধর্মই আমাদেরকে দয়াবান ও ক্ষমাশীল হতে আদেশ করেছে এবং ধৈর্য ও সুস্থ মানসিকতার নীতিমালার উপর ভিত্তি রচনা করেছে, সেখানে এ দুটো ধর্মের অনুসারীরা কেন এত শতাব্দী যাবৎ যুদ্ধবিগ্রহে অতিবাহিত করেছেন? নিষ্ঠুরতার ক্ষেত্রে খ্রিস্টানরা সর্বোচ্চ মাত্রা অর্জন করেছেন। এ সত্যটি তাঁরাও স্বীকার করেন। আমাদের উদ্ধৃত ঐতিহাসিক ঘটনাবলী যা আপনারা ইতিপূর্বে পাঠ করেছেন, তা খ্রিস্টান ইতিহাসবিদ ও পাদ্রি-পুরোহিতদের বইপত্র থেকে গৃহীত হয়েছে। যদি আমরা তা ইসলামী পণ্ডিতদের বইপত্র থেকে সংগ্রহ করতাম, তাহলে এটা সন্দেহের উদ্রেক করত। মুসলমানদেরকে যে নির্যাতনের শিকার বানানো হয়েছিল তা কতোদিন স্থায়ী হয়েছিল? ইনকুইজিশান (Inquisition) কতোদিন স্থায়ী হয়েছিল আমরা পশ্চিমাসূত্র থেকেই তা জানতে চেষ্টা করি। ইউরোপীয় সূত্র অনুযায়ী ইনকুইজিশান ছয় শতাব্দী অর্থাৎ ৫৭৮ হিজরী (১১৮৩ খ্রিঃ) থেকে ১২২২ হিজরী (১৮০৭ খ্রিঃ) পর্যন্ত স্থায়ী হয়েছিল। ঐ সকল ভয়ানক বিচার অনুষ্ঠানে শুধুমাত্র ভিন্ন বিশ্বাস কিংবা নতুন ধ্যানধারণা লালনের জন্য ইটালি, স্পেন ও ফ্রান্সে অসংখ্য মানুষকে মৃত্যুদণ্ড দেয়া হয়েছিল। কিছু মানুষকে পুড়িয়ে মারা হয়, আর কিছুকে বিভিন্ন পন্থায় নির্যাতন করা হয়।\nস্পেনে সকল মুসলমান ও ইহুদির উপর অত্যাচার চালানো হয় এবং ফলশ্রুতিতে তাঁরা নিশ্চিহ্ন হয়ে যান। স্পেনের রাজা ফার্দিনান্দ ঐ সব বিচার অনুষ্ঠানে নিজ পুত্রকেও মৃত্যুদণ্ড দেন এবং গর্বভরে ঘোষণা করেন: “স্পেনে এখন আর কোনো মুসলমান কিংবা নাস্তিক অবশিষ্ট নেই।” ইনকুইজিশান নামক এই প্রহসনমূলক বিচার অনুষ্ঠান কেবল ভিন্ন ধর্মাবলম্বীদেরকেই নিশ্চিহ্ন করেনি, এটা শিক্ষিত শ্রেণীকেও নিশ্চিহ্ন করেছিল। সকল বৈজ্ঞানিক নব আবিষ্কারকে পাপ হিসেবে বিবেচনা করা হয়েছিল। সমাজ সংস্কারকেও তদনুরূপ মনে করা হয়েছিল। মুসলমানদের কাছ থেকে শিক্ষা করে ‘পৃথিবী গোলাকৃতি’ বলার কারণে গ্যালিলিওকে একটি বিচার অনুষ্ঠানের সম্মুখীন হতে হয়েছিল, কিন্তু তিনি আনুষ্ঠানিকভাবে কথা ফিরিয়ে নিয়ে প্রাণে রক্ষা পেয়েছিলেন। ঐ সকল বিচার অনুষ্ঠান পাদ্রি-পুরোহিতদের কড়া নিয়ন্ত্রণে অনুষ্ঠিত হতো। এগুলোতে গোপনীয়তা বজায় রাখা হতো এবং সর্বসাধারণকে জানানো হতো না। মানব ইতিহাসে ইনকুইজিশান একটি কলঙ্ক এবং খৃস্টবাদের মুখমণ্ডলে একটি বিশ্রী দাগ। নেপোলিয়ান বোনাপার্ট বহু কষ্টে ১২২২ হিজরী (১৮০৭ খ্রিঃ) সালে স্পেন থেকে ইনকুইজিশানকে বিদূরিত করেন, কিন্তু তাঁর পরে তা আবারো মাথাচাড়া দিয়ে ওঠে। অতঃপর ১২৫০ হিজরী (১৮৩৪ খ্রিঃ) সালে এই ইনকুইজিশান সম্পূর্ণভাবে তিরোহিত হয়। কতো অগণিত মানুষ যে ইনকুইজিশান নামক বিচার-অনুষ্ঠানে মৃত্যুদণ্ডপ্রাপ্ত হয়েছিল তা ধারণা করাই অসম্ভব। তবে উপলব্ধি করা যায় যে এ সংখ্যা লক্ষ লক্ষ। স্পেনে শুধুমাত্র একটি ছোট বিচারেই ২৮ হাজার মানুষকে হত্যা করা হয়। এটাই আমাদেরকে একটা ধারণা দেয়। মুসলমান ও ইহুদিদের প্রতি খ্রিস্টানদের কৃত যুলুম প্রটেস্টান্টদের প্রতি ক্যাথলিকদের কৃত অত্যাচার ও ক্যাথলিকদের প্রতি প্রটেস্টান্টদের পরিচালিত নির্যাতন যা ধর্মের নামে করা হয়েছিল, তা হারপুতের জনাব ইসহাক আফেন্দীর প্রণীত জিয়াউল কুলুব শীর্ষক গ্রন্থে বিস্তারিত পরিসংখ্যান দেয়া হয়েছে। এ সকল পরিসংখ্যান অনুযায়ী ক্রুসেডের যুগে মুসলমান হত্যা, সম্রাট থিওফিল ও তাঁর স্ত্রী থিওডোরার শাসনামলে অ-খ্রিস্টান নিধন, পোপ ৭ম গ্রেগোরিয়াসের আদেশ পূরণের জন্য গণহত্যা, চৌদ্দ শতকে জোরপূর্বক খ্রিস্টান বানানোর জন্য সংঘটিত নারকীয় হত্যাযজ্ঞ, আন্দালুসীয় রাষ্ট্র ধ্বংস করার সময় মুসলমান ও ইহুদি নিধন, সেইন্ট বার্থোলোমিত্ত-র রাতে প্রটেস্টান্টদেরকে নিশ্চিহ্ন করার জন্য ক্যাথলিকদের পরিচালিত খুন খারাবি, ইংল্যান্ডের রানী এলিজাবেথের আদেশক্রমে উত্তর আয়ারল্যান্ডে ক্যাথলিক কতল ও অন্যান্য হত্যাকাণ্ডে নিহত মানুষের সংখ্যা আড়াই কোটির নিচে নয়। এ সংখ্যা আরো বৃদ্ধি পাবে যদি আমরা মধ্য এশিয়ায় ১৯০৩ খ্রিস্টাব্দে (১৩২১ হিজরী) এবং ১৯৮৬ খ্রিস্টাব্দে (১৪০৬ হিজরী) আফগানিস্তানে রুশদের কৃত হত্যাকাণ্ডের সংখ্যা ওর সাথে যোগ করি। [বঙ্গানুবাদকের নোট: গত ২০০১ থেকে ২০২১ সাল পর্যন্ত আফগানিস্তানে মার্কিন যুক্তরাষ্ট্রের পরিচালিত আগ্রাসন এবং ইরাক ও সিরিয়ায় মার্কিন সেনা অভিযানে অসংখ্য মানুষের প্রাণহানি ঘটেছে। মার্কিনী প্রত্যক্ষ ও পরোক্ষ সহযোগিতায় ইসরাইল রাষ্ট্রের পরিচালিত গাজ্জা গণহত্যা তো আরো বড় বিশ্রী একটা অধ্যায়!]\nঅধিকাংশ খ্রিস্টান বইপত্র হতে বের করা ফলাফল নিম্নরূপ:\n১।  ইসলাম কখনোই নিষ্ঠুরতার ধর্ম ছিল না। মুসলমানবৃন্দ কখনোই নিশ্চিহ্ন করার মানসে খ্রিস্টানদের উপর আক্রমণ পরিচালনা করেননি; বরং তাঁদের প্রয়োজনের সময় মুসলমানবৃন্দই তাঁদেরকে রক্ষা করেছেন।\n২।  এর প্রতিদানস্বরূপ মুসলমান ও ইহুদিদেরকে নিশ্চিহ্ন করার উদ্দেশ্যে পাদ্রি-পুরোহিত তাঁদের অনুসারীদেরকে লেলিয়ে দিয়েছেন। খ্রিস্টানরা সকল ধরনের নৃশংসতা প্রদর্শন করেছেন। ফলশ্রুতিতে তাঁরা খ্রিস্টবাদকে বর্বরতার ধর্মে রূপান্তরিত করেন।\nবর্তমানে বহু খ্রিস্টান অতীতে খ্রিস্টানদের দ্বারা সংঘটিত বর্বরতার ব্যাপারে অনুতাপ প্রকাশ করেছেন। তাঁরা বলছেন যে, তাঁরা ওর সাথে একমত নন। পক্ষান্তরে, তাঁরা দ্বীন-ইসলামকে সভ্যতার ধর্ম হিসেবে স্বীকার করছেন এবং মুসলমানদেরকে সভ্য-ভব্য, পূর্ণতাপ্রাপ্ত, বন্ধুসুলভ ও উত্তম স্বভাবের মানুষ হিসেবে জানছেন। এমনকি তাঁর বৈরী ভাবাপন্নদের প্রতি যথাবিহিত জবাবও প্রদান করছেন।"
    }
]