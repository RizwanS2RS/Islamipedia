[
  {
    "1": "উচ্চস্বরে দুরূদ শরীফ পাঠ করা",
    "2": "উচ্চস্বরে দুরূদ শরীফ পাঠ করা\n\nদুরূদ শরীফ-এর মর্মার্থ হচ্ছে- আল্লাহ্ কর্তৃক নবী করীম সাল্লাল্লাহু তা‘আলা আলায়হি ওয়াসাল্লাম-এর শান ও মর্যাদা বৃদ্ধিকরণ। আল্লাহ্ তা‘আলার পক্ষ থেকে ঘোষণা করা হয়েছে, আল্লাহ্ ও ফেরেশতাগণ আল্লাহর হাবীবের উপর দুরূদ শরীফ পাঠ করেন। আল্লাহ্ কর্তৃক দুরূদ পড়ার অর্থ আল্লাহর নবীর মর্যাদা মুহূর্তে মুহূর্তে বৃদ্ধিকরণ। আর ফেরেশতা কর্তৃক পাঠ করার অর্থ হলো- আল্লাহর নিকট আল্লাহর হাবীব সাল্লাল্লাহু তা‘আলা আলায়হি ওয়াসাল্লাম-এর মর্যাদা বৃদ্ধিকরণের জন্য আল্লাহ্র দরবারে সালাত ও সালাম সম্বলিত বাক্য দিয়ে ফরিয়াদ করা। ঈমানদারের উপর নির্দেশ হল সালাত ও সালামের বাক্য দিয়ে আল্লাহর দরবারে নবী করীম সাল্লাল্লাহু তা‘আলা আলায়হি ওয়াসাল্লাম-এর শান মান বৃদ্ধির জন্য আবেদন করা। এটাকে দুরূদ পাঠ বলা হয়। মূলত দুরূদ শরীফ আল্লাহ্, ফেরেশতাগণ ও বান্দাদের কাজ; যেখানে নবী করীম সাল্লাল্লাহু তা‘আলা আলায়হি ওয়াসাল্লাম-এর শান, মান, মর্যাদা বৃদ্ধি করার মর্ম রয়েছে।\n\nএ দুরূদ শরীফ যেমনিভাবে চুপে চুপে পাঠ করা জায়েয, তেমনি উচ্চস্বরেও জায়েয। যেমন ক্বোরআন মাজীদে এরশাদ হয়েছে- فَاذْكُرُوْا اللهَ كَذَكْرِكُمْ ابَآئَكُمْ اَوْ اَشَدَّ ذِكْرًا অর্থাৎ তোমরা এভাবে আল্লাহর যিক্র করো, যেভাবে তোমরা তোমাদের বাপ-দাদাকে স্মরণ করো; বরং এর চেয়ে আরও বেশি। এটা থেকে বুঝা গেলো, আল্লাহর যিক্র চুপে চুপে হোক কিংবা উচ্চস্বরে হোক, উভয় অবস্থায় জায়েয ও বৈধ।\n\nহাদীস শরীফে বর্ণিত আছে, হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম নামায থেকে সালাম ফেরানোর পর উচ্চস্বরে-لآَ اِلهَ اللهُ وَحْدَه لاَ شَرِيْكَ لَه (লা- ইলা-হা ইল্লাল্লাহু ওয়াহ্দাহূ লা- শরীকা লাহু) পর্যন্ত পড়তেন।\n\nহযরত ইবনে আব্বাস রাদ্বিয়াল্লাহু তা‘আলা আনহু বলেন-\n\nكُنْتُ اَعْرِفُ اِنْقِضَاءَ صَلوٰةِ رَسُوْلِ اللهِ صَلَّى اللهُ عَلَيْهِ وَسَلَّمَ بِالتَّكْبِيْرِ\n\nঅর্থাৎ তাকবীরের আওয়াজ উচ্চস্বরে শুনে আমি বুঝতে পারতাম রাসূলুল্লাহর নামায শেষ হওয়ার কথা। হযরত আবদুল্লাহ্ ইবনে আব্বাস তখন সাবালক ছিলেন না বিধায় মাঝে মধ্যে জামা‘আতে হাযির হতেন না।\n\nআরো বর্ণিত আছে হাদীসে ক্বুদসীতে, আল্লাহ্ তা‘আলা এরশাদ করেন-\n\nن فَاِنْ ذَكَرَنِىْ فِىْ نَفْسِه ذَكَرُتُه فِىْ نَفْسِىْ ـ وَاِنْ ذَكَرَنِىْ فِىْ مَلَأَ ذَكَرُتُه فِىْ مَلْأَ خَيْرٍ مِّنْهُمْ.\n\nঅর্থাৎ বান্দা যদি আমাকে জামা‘আত বা মজলিসে স্মরণ করে, তবে আমিও তাকে তদপেক্ষা উত্তম মজলিসে স্মরণ করি।\n\nতাই দুরূদ শরীফ অন্যতম যিক্র। শুধু তা নয়, তা আল্লাহর যিক্রও। এ জন্য প্রত্যেক দো‘আ ক্ববূলের ব্যাপারে দুরূদ শরীফ অন্যতম ওসীলা; বরং এটা ছাড়া দো‘আ ক্ববুলও হবে না বলে হাদীস শরীফে এরশাদ হয়েছে। আরো উল্লেখ আছে হাদীসে ক্বুদ্সীতে جَعَلْتُكَ ذِكْرَا مِنِّىْ فَمَنْ ذَكَرَكَ ذَكَرَنِىْ অর্থাৎ আল্লাহ্ তা‘আলা বলেন, ‘‘ওহে! আমার হাবীব, আপনাকে আমার পক্ষ থেকে যিক্র সাব্যস্ত করলাম। অতএব, আপনাকে যে যিক্র করলো, সে আমার যিক্র করলো।’’\n\nফতওয়া-ই শামীতে উল্লেখ আছে-\n\nفَقَالَ بَعْضُ اَهْلِ الْعِلْمِ اِنَّ الْجَهْرَ اَفْضَلُ لِاَنَّه اَكْثَرُ عَمَلاً وَلِتَعَدِّىْ فَائِدَتِه اِلَى السَّامِعِيْنَ وَيُؤْقِظُ قَلْبَ الْغَافِلِيْنَ فَيَجْمَعُ هَمَّه اِلَى الذِّكْرِ وَيَصْرِفُ سَمْعَه اِلَيْهِ وَيَطْرُدُ النَّوْمَ وَيَزِيْدُ النَّشَاطَ.\n\nঅর্থাৎ কোন কোন ফক্বীহ্ উচ্চস্বরে যিক্র ও দুরূদ শরীফ পড়াকে উত্তম বলেছেন। এর মধ্যে কর্ম বেশি। শ্রবণকারীর নিকট এর ফায়দা পৌঁছে, অলস ব্যক্তিদেরকে জাগ্রত করে দেয় এবং তাদের ধ্যান-ধারণাকে আল্লাহ্ ও রসূলের পথে নিয়ে আসে এবং নিদ্রা দূরীভূত করে সজীবতা সৃষ্টি করে দেয়।\n\nতাই উচ্চস্বরে দুরূদ শরীফ পাঠ করা উত্তম কাজ। এর মধ্যে অন্যান্য শ্রোতারা এটা শ্রবণে উপকৃত হবে। পাশাপাশি অন্যান্য সৃষ্টি এ দুরূদ শরীফে যোগ দেবে এবং তারা ক্বিয়ামতের দিন সাক্ষী হবে। সুতরাং এটা ইসলামের মধ্যে অন্যতম নিদর্শন।\n\nতাই, দুরূদ শরীফ আল্লাহর যিক্র। আল্লামা ইসমাঈল হক্বক্বী তাফসীর-ই রুহুল বয়ানে উল্লেখ করেছেন:\n\nرَبَّنَا مَا خَلَقْتَ هذَا اَلذِكْرُ بِرَفْعِ الصَّوْتِ جَآئِزٌ بَلْ مُسْتَحَبٌّ اِذَا لَمْ يَكُنْ عَنْ رِّيَاءٍ لِيَغْتَنِمَ النَّاسُ بِاِظْهَارِ الدِّيْنِ وَوُصُوْلِ بَرْكَةِ الذِّكْرِ اِلى السَّامِعَيْنَ فِى الدُّوْرِ وَالْبُيُوْتِ وَيُوَافِقُ الذِّكْرَ مَنْ سَمِعَ صَوْتَه وَىَشْهَدَلَه يَوْمَ الْقِيَامَةِ كُلَّ رَطَبٍ وَّيَابِسٍ سَمَعِ صَوْتَه.\n\nঅর্থাৎ উচ্চস্বরে যিক্র করা শুধু জায়েয নয়; বরং মুস্তাহাব; কিন্তু রিয়া মুক্ত হতে হবে। আর এ উচ্চস্বরে যিক্র দ্বারা ইসলাম ধর্মের মাহাত্ম্য প্রকাশ করাই উদ্দেশ্য হয়। এ যিক্রের বরকত ঘরে অবস্থানকারীদের মধ্যে যেন পৌঁছে এবং যিক্রের মধ্যে যেন মশগুল হয়ে যায়। ক্বিয়ামতের দিন এ যিক্রের সাক্ষী প্রত্যেক কিছুই হবে, যাদের কানে এ যিক্রের আওয়ায পৌঁছেছে।\n\nফাতাওয়া-ই আলমগীরীতে আছে-\n\nقَاضٍ عِنْدَه جَمَعٌ عَظِيْمٌ يَرْفَعُوْنَ اَصْوَاتَهُمْ بِالتَّسْبِيْحِ وَالْتَّهْلِيْلِ جُمْلَةً لاَ بَأْسَ بِه .\n\nঅর্থাৎ কোন বিচারকের নিকট লোক সমাগম হয়ে উঁচু আওয়াজে যিক্র-আযকার করছে। তা শরীয়ত মতে অসুবিধা নেই। আরো উল্লেখ আছে-\n\n اَلْاَفْضَلُ فِىْ قِرَأَةِ الْقُرْانِ خَارِجَ الصَّلٰوةِ الْجَهْرُ\n\nঅর্থাৎ নামাযের বাইরে বড় আওয়াজে ক্বোরআন শরীফ পাঠ করা উত্তম।\n\n—০—"
  },
  {
    "1": "মুনাজাত ও দোআ",
    "2": "মুনাজাত ও দো‘আ\n\n‘মুনাজাত’-এর অর্থ চুপে চুপে মনের কথা আপন প্রিয়ের নিকট পেশ করা। শরীয়তের পরিভাষায়, কোন প্রয়োজন কিংবা সমস্যা নিয়ে নিজ মুনিব আল্লাহ্ তা‘আলার দরবারে পেশ করাকে মুনাজাত বা দো‘আ বলা হয়। এ মুনাজাত বা দো‘আ এক পর্যায়ে এবাদতই। যেমন- আল্লাহ্ তা‘আলা এরশাদ করেন-\n\nوَقَالَ رَبُّكُمْ اُدْعُوْنِىْ اَسْتَجِبْ لَكُمْ اَنَّ الَّذِيْنَ يَسْتَكْبِرُوْنَ عَنْ عِبَادَتِىْ سَيَدْخُلُوْنَ جَهَنَّمَ دَاخِرِيْنَ وَاِذَا سَأَلَكَ عِبَادِىْ عَنِّىْ فَاِنِّىْ قَرِيْبٌ اُجِيْبُ دَعْوَةَ الدَّاعِ اِذَا دَعَانِ…\n\nতরজমা: ‘‘এবং তোমাদের রব এরশাদ করেন, আমার নিকট দো‘আ-মুনাজাত করো, আমি ক্ববূল করব। যারা আমার ইবাদত তথা দো‘আ-মুনাজাত থেকে বিরত থাকে, অহংকারবশত, তারা শীঘ্রই লাঞ্ছিত অবস্থায় জাহান্নামে যাবে। আর হে! আমার হাবীব! আমার বান্দারা আপনাকে আমার অবস্থানের ব্যাপারে জিজ্ঞাসা করছে, তাদেরকে বলে দিন, ‘আমি তাদের নিকটেই। আমাকে আহবানকারীর আহ্বানে (তা ক্বুবূলের মাধ্যমে) সাড়া দিই। তারা যেন (আপনার মাধ্যমে) আমার আহ্বানে সাড়া দেয় এবং আমার উপর পূর্ণ বিশ্বাস রাখে। নিশ্চয়ই তখন তারা সঠিক পথ পাবে।’’\n\nএ আয়াত দ্বারা দো‘আ ও মুনাজাত আল্লাহর দরবারে গ্রহণযোগ্য এবাদাত হওয়াই সাব্যস্ত হল।\n\nহাদীসে পাকে উল্লেখ আছে-\n\nعَنِ النُّعْمَانِ بْنِ بَشِيْرٍ قَالَ سَمِعْتُ النَّبِىَّ صَلَّى اللهُ عَلَيْهِ وَسَلَّمَ اَلدُّعَآءُ هُوَ الْعِبَادَةُ ثُمَّ قَرَأَ وَقَالَ رَبُّكُمْ اُدْعُوْنِىْ اَسْتَجِبْ لَكُمْ الخـ\n\nঅর্থাৎ হযরত নো’মান ইবনে বশীর রাদ্বিয়াল্লাহু তা‘আলা আনহু বর্ণনা করেন, আমি হুযূর-ই করীম সাল্লাল্লাহু তা‘আলা আলায়হি ওয়াসাল্লামকে এরশাদ করতে শুনেছি, ‘‘দো‘আ এবাদতই।’’ এরপর তিনি ‘সূরা গাফির’-এর ৬০ নম্বর (উপরোল্লিখিত) আয়াতটি তেলাওয়াত করেন।\n\nআরো বর্ণিত আছে- قَالَ لَيْسَ شَئٌ اَكْرَمَ عَلَى اللهِ مِنَ الدُّعَآءِ\n\nঅর্থাৎ আল্লাহর কাছে দো‘আ ও মুনাজাতের চেয়ে আর কোন বস্তু অধিক সম্মানিত নেই।\n\nহুযূর-ই করীম সাল্লাল্লাহু তা‘আলা আলায়হি ওয়াসাল্লাম এরশাদ করেন-\n\nمَنْ سَرَّه اَنْ يَّسْتَجِيْبَ اللهُ لَه عِنْدَ الشَّدَآئِدِ وَالْكَرْبِ فَلْيُكْثِرِ الدُّعَآءَ فِى الرَّخَآءِ.\n\nঅর্থাৎ দুঃখ ও দুর্দশার অবস্থায় দো‘আ আল্লাহর দরবারে ক্ববূল হোক-এটা যে ব্যক্তি আশা রাখে, সে যেন স্বাভাবিক বা সচ্ছল অবস্থায় অধিকহারে দো‘আ-মুনাজাত করে।\n\nহুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম আরো এরশাদ করেন- اَلدُّعَآءُ مُخُّ الْعِبَادَةِ অর্থাৎ দো‘আ-মুনাজাতই ইবাদতের মগজ বা সারবস্তু। হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম আরো বলেন-لاَ يَرُدُّ الْقَضَآءَ اِلاَّ الدُّعَآءُ الخـ অর্থাৎ দো‘আর দ্বারাই তাক্বদীর বদল হয়।\n\nএভাবে দো‘আ ও মুনাজাতের গুরুত্ব সম্পর্কে অনেক হাদীসে পাক রয়েছে। সুতরাং দো‘আই আল্লাহর দরবারে গ্রহণীয় ইবাদত।\n\nদো‘আর মধ্যে হাত উঠানো প্রসঙ্গেও অনেক হাদীসে পাক বর্ণিত আছে।\n\nযেমন হযরত আবূ মূসা আশ্‘আরী রাদ্বিয়াল্লাহু তা‘আলা আনহু হতে বর্ণিত-\n\nدَعَا النَّبِىُّ صَلَّى اللهُ عَلَيْهِ وَسَلَّمَ ثُمَّ رَفَعَ يَدَيْهِ وَرَأَيْتُ بَيَاضَ اِبِطَيْهِ\n\nঅর্থাৎ হুযূর-ই করীম সাল্লাল্লাহু তা‘আলা আলায়হি ওয়াসাল্লাম দো‘আ করার সময় হাত মোবারক উত্তোলন করেন। তখন তাঁর দু’বগল শরীফের শুভ্রতা দেখার আমার সৌভাগ্য হয়েছে।\n\nহযরত ওমর রাদ্বিয়াল্লাহু তা‘আলা আনহুর বর্ণনা-\n\nكَانَ رَسُوْلُ اللهِ صَلَّى اللهُ عَلَيْهِ وَسَلَّمَ اِذَا رَفَعَ يَدَيْهِ فِى الدُّعَاءِ وَلَمْ يَحُطَّهُمَا حَتّى يَمْسَحَ بِهِمَا وَجْهَه.\n\nঅর্থাৎ হুযূর-ই করীম সাল্লাল্লাহু তা‘আলা আলায়হি ওয়াসাল্লাম যখন দো‘আর জন্য হাত মুবারক উত্তোলন করতেন, তা চেহারা মুবারককে বুলিয়ে নেয়ার পূর্বে নামিয়ে নিতেন না।\n\nহযরত ইবনে ওমর রাদ্বিয়াল্লাহু তা‘আলা আনহুমা বর্ণনা করেন-\n\nقَالَ رَسُوْلُ اللهِ صَلَّى اللهُ عَلَيْهِ وَسَلَّمَ اِنَّ رَبَّكُمْ حَىٌ كَرِيْمٌ يَسْتَحْىٖ اَنْ يَرْفَعَ الْعَبْدُ يَدَيْهِ فَيَرُدَّهُمَا صَفْرًا لاَ خَيْرَ فِيْهِمَا الخـ\n\nঅর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম এরশাদ করেন, নিশ্চয় তোমাদের রব অত্যন্ত লজ্জাশীল দয়াময়। তিনি লজ্জাবোধ করেন যে, তাঁর কোন বান্দা (দো‘আর জন্য) দু’খানি হাত উত্তোলন করবে আর তিনি তা খালি ফিরিয়ে দেবেন।\n\nইমাম যুহরীর বর্ণনা-\n\nكَانَ رَسُوْلُ اللهِ صَلَّى اللهُ عَلَيْهِ وَسَلَّمَ يَرْفَعُ يَدَيْهِ عِنْدَ صَدْرِه فِى الدُّعَاءِ ثُمَّ يَمْسَحُ بِهَا وَجْهَه\n\nঅর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম দো‘আ করার সময় উভয় হাত মুবারক পবিত্র বক্ষ মুবারক পর্যন্ত উত্তোলন করতেন। দো‘আ শেষে হাত দু’টি নিজ চেহারা মুবারকে বুলিয়ে নিতেন।\n\nদো‘আ করার অনেক নিয়ম-কানূন রয়েছে। ইমাম আহমদ রেযা বেরলভী রহমাতুল্লাহি তা‘আলা আলায়হির পিতা আল্লামা নক্বী আলী খাঁন তাঁর প্রসিদ্ধ লিখনী-اَحْسَنُ الْوِعَاءِ لِاٰدَابِ الدُّعَآءِ নামক কিতাবে দো‘আর ৬০টি নিয়ম বর্ণনা করেছেন। তন্মধ্যে ২৪তম নিয়ম হল অত্যন্ত বিনয়ের সাথে আপন দু’টি হাত আসমানের দিকে বক্ষ বা কাঁধ বরাবর অথবা চেহারা বরাবর উত্তোলন করা অথবা পুর্ণহাত উত্তোলন করা, যাতে বগল যুগল প্রকাশ পায়। ইমাম আহমদ রেযা রহমাতুল্লাহি তা‘আলা আলায়হি উক্ত কথার টীকায় বর্ণনা করেন, বিভিন্ন হাদীস দ্বারা প্রমাণিত হয় যে, নি’মাত চেয়ে দো‘আর সময় হাত দু’টি আকাশের দিকে করবে। বালা-মুসীবত দূরীভূত করার জন্য দো‘আর সময় হাতের পিঠ দিয়ে দো‘আ করবে। কখনো কখনো শুধু শাহাদাত আঙ্গুলের ইঙ্গিত দিয়ে দো‘আ করার কথা বর্ণনায় এসেছে।\n\nমুহাম্মদ ইবনে হানীফা রহমাতুল্লাহি তা‘আলা আলায়হির মতে দো‘আ চার প্রকারঃ\n\n১. আশা আকাক্সক্ষার দো‘আ। সেখানে হাত দু’টি আসমানের দিকে করবে।\n\n২. ভয়ের দো‘আ। এখানে হাতের পিঠ নিজ চেহারার দিকে রাখবে।\n\n৩. আহাজারীর দো‘আ। এখানে হাতের অনামিকা ও কনিষ্ঠা আঙ্গুল দু’টি বন্ধ রাখবে। আর মাধ্যমা ও বৃদ্ধাঙ্গুলী দিয়ে বৃত্ত করবে এবং শাহাদাত আঙ্গুল দিয়ে ইশারা করতে থাকা।\n\n৪. গোপনে দো‘আ। এখানে মনে মনে ফরিয়াদ করা ও মুখে কিছু না বলা।\n\nদো‘আ-মুনাজাতের আরো অনেক নিয়ম-কানূন রয়েছেঃ যেমন- আসমা-ই হুস্না, নবীগণের ওসীলা, ওলীগণের ওসীলা, মাতা-পিতার ওসীলা নিয়ে দো‘আ করলে তা ক্ববূল হওয়ার অধিক সম্ভাবনা থাকে।\n\nসুতরাং দো‘আ করার ব্যাপারে উপরোল্লেখিত নিয়ম-কানূন পালন করাই শ্রেয়। আর কিছু দো‘আ আছে সেখানে হাত উঠানো নেই। যেমন নামাযে দো‘আ-ই মা’সূরাহ্ বা শেষ বৈঠকের দো‘আ, হাম্মাম তথা বাথরুমে যাওয়া আসার দো‘আ, খোৎবার দো‘আ ইত্যাদি।\n\nনামায শেষে যে দো‘আ করা হয়, সেখানে হাতে উঠানোর বিধান ও নিয়ম আমাদের শরীয়তে প্রচলিত আছে।\n\nহযরত আস্ওয়াদ আমেরী তাঁর পিতা হতে বর্ণনা করেন-\n\nصَلَّيْتُ مَعَ رَسُوْلِ اللهِ صَلَّى اللهُ عَلَيْهِ وَسَلَّمَ اَلْفَجْرَ سَلَّمَ اِنْحَرَفَ وَرَفَعَ يَدَيْهِ وَدَعَا\n\nঅর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম-এর সাথে আমি ফজরের নামায পড়েছি। সালাম ফেরানোর পর মুসল্লীদের দিকে ফিরে গেলেন এবং হাত মুবারক উঠিয়ে দো‘আ করলেন।\n\nইমাম জালালুদ্দীন সুয়ূত্বী রাহমাতুল্লাহি তা‘আলা আলায়হি বলেন, দো‘আর মধ্যে হাত উঠানোর ব্যাপারে ১০০টির মত হাদীস আছে। সবগুলোকে আমি فَضُّ الْوِعَاءِ فِىْ اَحَادِيْثَ رَفْعِ الْيَدَيْنِ فِى الدُّعَاءِ নামক কিতাবে সংকলন করেছি। সব ক’টির মধ্যে এ কথার উল্লেখ আছে যে, হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম দো‘আ করার সময় হাত মুবারক উঠিয়েছেন। এ সব দো‘আ বিভিন্ন অবস্থার পরিপ্রেক্ষিতে করা হয়েছে; কিন্তু সব ক’টিতে হাত উঠানোর কথা উল্লেখ আছে। তাই এ বিষয়টি সর্বোত্তমরূপে متواتر (মুতাওয়াতির) হাদীস দ্বারা সাব্যস্ত হল এবং দো‘আর মধ্যে হাত উঠানো সুন্নাত প্রমাণিত হল।-০–"
  },
  {
    "1": "সদকায়ে জারিয়ার ফযিলত",
    "2": "সদকায়ে জারিয়ার ফযিলত- \n\nঅধ্যক্ষ মাওলানা মুহাম্মদ আবু তৈয়ব চৌধুরী\n\nমহান আল্লাহ্ তা‘আলা আমাদেরকে সৃষ্টির সেরা জীব হিসেবে সৃষ্টি করেছেন। পরকালের অনন্ত জীবনের সম্বল অর্জনের নিমিত্তে পৃথিবীতে আমরা কেউ স্থায়ী নই। সুন্দর পৃথিবীর মায়াজাল ছিন্ন করে সবাইকে যেতে হবে চির অন্ধকার কবরে। ক্ষণস্থায়ী পৃথিবীতে তারাই সফলকাম ও সত্যিকারের বুদ্ধিমান, যাঁরা দুনিয়াকে আখেরাতের শস্যক্ষেত্র হিসেবে গ্রহণ করেছেন। যেমন হাদীসে এসেছে-\n\n‘একজন আনসারী সাহাবী প্রিয় রাসূল সাল্লাল্লাহু তা‘আলা আলায়হি ওয়াসাল্লাম-এর নিকট জানতে চাইলেন মানুষের মধ্যে সবচেয়ে জ্ঞানী ও সম্মানিত ব্যক্তি কে? রাসূল সাল্লাল্লাহু তা‘আলা আলায়হি ওয়াসাল্লাম বললেন, যারা মৃত্যুকে সর্বাধিক স্মরণ করে এবং এর জন্য সর্বাত্মক প্রস্তুতি গ্রহণ করে তারাই সর্বাধিক জ্ঞানী ও বুদ্ধিমান; তারাই দুনিয়ার সম্মান ও আখেরাতের মর্যাদা অর্জন করে।’\n\nদুনিয়ার জীবন আখেরাতের জীবনের তুলনায় অত্যন্ত ছোট হলেও এ ক্ষুদ্র জীবনের অর্জনের উপরই নির্ভরশীল আখেরাতের সুদীর্ঘ জীবনের শান্তি ও মুক্তি। প্রিয় নবী সাল্লাল্লাহু তা‘আলা আলায়হি ওয়াসাল্লাম কবরে একজন মৃত মানুষকে মহা সাগরে পতিত অসহায় ব্যক্তির সাথে তুলনা করেছেন, যে সামান্য খড়কুটা আকঁড়ে ধরেও বাঁচার প্রাণপণ চেষ্টা করে। এ চরম অসহায়ত্বের মাঝে ঘোর অন্ধকার কবরে মানুষের একমাত্র সঙ্গী তার নেক আমল। বান্দা মৃত্যুর পর কোন নেক আমল করতে অক্ষম হলেও চলমান থাকবে সাদ্কায়ে জারিয়ার সাওয়াব।\n\nনবী আকরম সাল্লাল্লাহু তা‘আলা আলায়হি ওয়াসাল্লাম এরশাদ করেন-\n\nاِذَا مَاتَ الاِنْسَانُ اِنْقَطَعَ عَنْهُ عَمَلَهُ اِلَّا مِنْ ثَلَاثَةٍ صَدَقَةٍ جَارِيَةٍ اَوْعِلْمٍ يُنْفَعُ بِهِ اَوْوَلَدٍ صَالِحٍ يَدْعُوْلَهُ- (رواه مسلم)\n\nঅর্থ: ‘যখন আদম সন্তান মারা যায় তখন তার সকল আমল বন্ধ হয়ে যায়, তবে তিনটি বিষয় ব্যতীত। ১. সদকায়ে জারিয়াহ্, ২. এমন ইলম বা জ্ঞান যা দ্বারা মানব জাতি উপকৃত হয়, ৩. এমন সুসন্তান যে তার জন্য দো‘আ করে। [মুসলিম শরীফ] সদকায়ে জারিয়া কী\n\nপ্রবহমান সদকা তথা সদকায়ে জারিয়া হলো এমন সদকা যার ফলে বান্দাহর নেক আমলনামা মৃত্যুর পরও চলমান থাকে। আল্লাহর পথে এমন কিছু সদকাহ বা দান করা যার ফলাফল দ্রুত মিলে। যেমন কোন অনাহারী কে খাবার দান করা, যা দ্বারা সে একবার ক্ষুধা মেটাল। দাতা একবারই সাওয়াব পাবেন। পক্ষান্তরে এমন কিছু দান আছে ফলাফল বা সাওয়াব দীর্ঘস্থায়ী হয়। যেমন কোন অভাবীকে স্থায়ী আয়বর্ধক সম্পদ দান করা, যা দিয়ে আয় করে সে তার সাময়িক প্রয়োজন পূরণ করতে পারে এবং দীর্ঘ মেয়াদে এর দ্বারা অর্জিত সম্পদ দিয়ে প্রয়োজন পূরণের পাশাপাশি নিজেও যাকাত দিতে ও দান সদকা করতে পারে। যার সাওয়াব উক্ত দানকারীর আমলনামায় মৃত্যুর পরও পৌঁছে দেয়া হয়। তাছাড়া মসজিদ, রাস্তা, ঘাট, সাঁকো নির্মাণ করলে কিংবা জায়গা জমি ওয়াকফ করলে যতদিন পর্যন্ত তা কায়েম থাকবে ততদিন দাতার আমলনামায় সাওয়াব পৌঁছতে থাকবে। এভাবে শিক্ষা প্রতিষ্ঠান, মাদরাসা, মসজিদ, এতিমখানা, হাসপাতাল নির্মাণ করলে বা নির্মাণে বিভিন্নভাবে সাহায্য করলে, এসব প্রতিষ্ঠান যতদিন জারি থাকবে শিক্ষার্থীরা সুশিক্ষা অর্জন করবে, রোগাক্রান্তরা চিকিৎসা সেবা পাবে ততদিন ওই দাতার আমলনামায় সাওয়াব পৌঁছতে থাকবে। আর ওই জ্ঞান যার দ্বারা মানব জাতি উপকৃত হয়, যতদিন জ্ঞানের চর্চা থাকবে কিংবা ঐ জ্ঞান দ্বারা আমলের সিলসিলা জারি থাকবে ততদিন ওই জ্ঞানদাতার আমলনামায় সাওয়াব পৌঁছতে থাকবে।\n\nসদকায়ে জারিয়ার গুরুত্ব\n\nপবিত্র ক্বোরআনে আল্লাহ্ তা‘আলা পরকালীন অনন্ত জীবনের সুখ স্বাচ্ছন্দ, নিরাপত্তার জন্য বান্দাহদেরকে দান-সদকার ব্যাপারে নির্দেশ দিয়েছেন। তিনি বলেন-\n\nاَلَّذِيْنَ يُنْفِقُوْنَ اَمْوالَهُمْ بِاللَّيْلِ وَالنَّهَارِ سِرًّا وَعَلَانِيَةً فَلَهُمْ اَجْرُهُمْ عِنْدَ رَبِّهِمْ وَلَاخَوْفٌ عَلَيْهِمْ وَلَاهُمْ يَخْزَنُوْنَ- (سورة البقرة)\n\nঅর্থাৎ- ‘যারা রাতে ও দিনে প্রকাশ্যে ও গোপনে আল্লাহর পথে স্বীয় সম্পদ ব্যয় করে, তাদের জন্য পুরস্কার রয়েছে তাদের প্রভুর নিকট। তাদের কোন ভয় নেই আর তারা চিন্তিতও হবে না।’ [সূরা বাক্বারা: ২৭৪] অন্যত্র আল্লাহ্ এরশাদ করেন-\n\nمَثَلُ الَّذِيْنَ يُنْفِقُوْنَ اَمْوَالَهُمْ فِى سَبِيْلِ اللهِ كَمَثَلِ حَبَّةٍ اَنْبَتَتْ سَبْعَ سَنَابِلَ فِىْ كُلِّ سُنْبُلَةٍ مِأَئَةَ حَبَّةٍ وَاللهُ يُضَاعِفُ لِمَنْ يَّشَاء وَاللهُ وَاسِعٌ عَلِيْمٌ- (سورة البقرة)\n\nঅর্থ: ‘যারা নিজেদের সহায় সম্পদ আল্লাহর পথে ব্যয় করে, তাদের উপমা হল, একটি শস্য দানা যা সাতটি শিষ উৎপাদন করে, প্রত্যেক শিষে একশত শস্যদানা হয়, আল্লাহ্ যাকে ইচ্ছা বহুগুণে বাড়িয়ে দেন। আল্লাহ্ প্রাচুর্যময় ও জ্ঞানী। [সূরা বাক্বারা: ২৬১] নবী আকরাম সাল্লাল্লাহু তা‘আলা আলায়হি ওয়াসাল্লাম উম্মতদেরকে সদকায়ে জারিয়ার জন্য নানাভাবে উৎসাহিত করেছেন। এমর্মে তিনি এরশাদ করেন- হযরত আবু হুরায়রা রাদ্বিয়াল্লাহু তা‘আলা আনহু হতে বর্ণিত, তিনি বলেন, নবীজী এরশাদ করেন, ‘‘মানুষ বলে আমার সম্পদ আমার সম্পদ, আসলে সে ধরনের সম্পদই তার নিজের যা সে খেয়ে ফেলেছে, যা সে পরিধান করেছে। অতঃপর যা সে দান করেছে এবং মানুষকে সন্তুষ্ট করেছে, এতদ্ব্যতীত যে সম্পদ রয়েছে তাতো পড়ে থাকবে।’’ [মুসলিম শরীফ] অন্যত্র নবী করিম সাল্লাল্লাহু তা‘আলা আলায়হি ওয়াসাল্লাম এরশাদ করেন- ‘মানুষের বিচার ফায়সালা না হওয়া পর্যন্ত অর্থাৎ ক্বিয়ামতের ময়দানে উপস্থিত না হওয়া পর্যন্ত প্রত্যেকেই তার সদকার ছায়ায় অবস্থান করবে।\n\n[আহমদ] সাহাবীদের জীবনে সদকার আমল\n\nএকদিন হযরত উমর রাদ্বিয়াল্লাহু তা‘আলা আনহু খাইবর এলাকায় একখন্ড জমি পেলেন, তিনি রাসূল সাল্লাল্লাহু তা‘আলা আলায়হি ওয়াসাল্লামকে বললেন, আমি ‘খাইবরে’ একখন্ড জমি পেয়েছি, এর চেয়ে উত্তম কোন সম্পদ আমি কখনো পাইনি। এ ব্যাপারে কী করা আমার জন্য উত্তম হবে? তখন রাসূলে আকরাম সাল্লাল্লাহু তা‘আলা আলায়হি ওয়াসাল্লাম বললেন, তুমি তোমার মালিকানা অক্ষুণœ রেখে একে সদকা করে দিতে পার। অতঃপর হযরত ওমর রাদ্বিয়াল্লাহু তা‘আলা আনহু এটি দরিদ্র, নিকটাত্মীয়, দাস-দাসী, দুর্বল ও অসহায় মুসাফিরদের কল্যাণে সদকা করলেন এবং শর্তারোপ করলেন যে, এটি কখনো বিক্রি করা যাবে না।’\n\nএ মর্মে আল্লাহ্ তা‘আলার বাণী-\n\nمَنْ ذَا الَّذِىْ يُقْرِضُ اللهَ قَرْضًا حَسَنًا فَيُضَاعَفه لَهُ اَضْعَافًا كثيرة وَاللهُ يَقْبِضُ وَيَسْبُطُ وَاِلَيْهِ تُرْجَعُوْنَ-\n\nঅর্থ: কে সে যে আল্লাহ্ কে করযে হাসানা প্রদান করবে? তিনি তার জন্য তা বহুগুণে বৃদ্ধি করে দেবেন। আর আল্লাহ্ সংকুচিত ও সম্প্রসারিত করেন এবং তাঁর দিকেই তোমাদেরকে প্রত্যাবর্তন করতে হবে।\n\n[সূরা বাক্বারা: আয়াত ২৪৫] তাফসিরে ইবনে কাছিরে বর্ণিত আছে, হযরত আবদুল্লাহ্ ইবনে মাসঊদ রাদ্বিয়াল্লাহু তা‘আলা আনহু হতে বর্ণিত, তিনি বলেন, উক্ত আয়াত অবতীর্ণের পর হযরত আবু দাহদাহ্ আনসারী রাদ্বিয়াল্লাহু তা‘আলা আনহু বলেন, হে রাসূল সাল্লাল্লাহু তা‘আলা আলায়হি ওয়াসাল্লাম! আল্লাহ্ তা‘আলা কি আমাদের নিকট করযে হাসানা চান? রাসূল সাল্লাল্লাহু তা‘আলা আলায়হি ওয়াসাল্লাম বললেন, হ্যাঁ। তখন হযরত আবু দাহদাহ্ রাদ্বিয়াল্লাহু তা‘আলা আনহু বলেন, হে রাসূল সাল্লাল্লাহু তা‘আলা আলায়হি ওয়াসাল্লাম আপনার হাত মোবারক প্রদর্শন করুন, রাসূল আকরাম সাল্লাল্লাহু তা‘আলা আলায়হি ওয়াসাল্লাম হযরত আবু দাহদাহ্ রাদ্বিয়াল্লাহু তা‘আলা আনহু-এর সামনে স্বীয় হাত মোবারক বের করে ধরলেন। তখন হযরত আবু দাহদাহ রাদ্বিয়াল্লাহু তা‘আলা আনহু বললেন, আমি আমার প্রভুকে বাগানটি ‘‘করযে হাসানা’’ দিলাম। বর্ণনাকারী হযরত আবদুল্লাহ্ ইবনে মাসঊদ রাদ্বিয়াল্লাহু তা‘আলা আনহু বলেন, তাঁর বাগানে ছয়শতটি খেজুর গাছ ছিল।\n\nঅন্যত্রে হযরত আনাস ইবনে মালিক রাদ্বিয়াল্লাহু তা‘আলা আনহু হতে বর্ণিত, তিনি বলেন, হযরত আবু তালহা ছিলেন আনসারী সাহাবীদের মধ্যে সবচেয়ে বেশী সম্পদশালী এবং তাঁর নিকট অত্যন্ত পছন্দনীয় সম্পদ ‘বাইরোছা’ নামক বাগানটি। এটি ছিল মসজিদে নববীর সামনে। রাসূলে পাক সাল্লাল্লাহু তা‘আলা আলায়হি ওয়াসাল্লাম এতে প্রবেশ করতেন এবং পানি পান করতেন। যখনই আল্ ক্বোরআনের নিম্নোক্ত আয়াতটি অবতীর্ণ হল- তা হল-\n\nلَنْ تَنَالُ البِرَّ حَتَّى تُنْفِقُ مِمَّا تُحِبُّوْنَ\n\nঅর্থাৎ তোমরা তোমাদের পছন্দনীয় সম্পদ থেকে ব্যয় না করা পর্যন্ত পূর্ণ সাওয়াব অর্জন করতে পারবে না।\n\n[সূরা আলে ইমরান: আয়াত ৯২] তখন আবু তালহা রাদ্বিয়াল্লাহু তা‘আলা আনহু বললেন, হে আল্লাহর রাসূল সাল্লাল্লাহু তা‘আলা আলায়হি ওয়াসাল্লাম! আমার সবচেয়ে প্রিয় সম্পদ ‘বাইরোহা’। এটি আমি আল্লাহর সন্তুষ্টির জন্য দান করে দিলাম।\n\nআমি এর মাধ্যমে আল্লাহ্র নৈকট্য আশা করি। তারপর সরকারে দোজাহান সাল্লাল্লাহু তা‘আলা আলায়হি ওয়াসাল্লাম বললেন, ‘বাইরোহা’ লাভজনক সম্পদ। এটি তোমার গরীব নিকটাত্মীয়দের মধ্যে বন্টন করে দাও। এরপর তিনি তাদের মাঝে বন্টন করে দিলেন।\n\nদুনিয়ায় সম্পদের পাহাড় না গড়ে পরকালীন নাজাতের নিমিত্তে সাহাবাদের ন্যায় পার্থিব সম্পদকে সৎ পথে সদকা করার সদিচ্ছা মৃত্যুর পূর্বেই বাস্তবায়ন করা ঈমানদারী কাজ। কেননা মানুষের মৃত্যু এক মুহূর্তেও বিলম্বিত হবে না। এ মর্মে পবিত্র ক্বোরআনে এসেছে-\n\nوَاَنْفِقُوْا مِنْ مَّا رَزَقْنَاكُمْ مِنْ قَبْلِ اَنْ يَّاتِىَ اَحَدُكُمُ الْمَوْتُ فَيَقُوْلُ رِبِّ لَوْلَ اَخَّرْتَنِىْ اِلَى اَجَلٍ قَرِيْبٍ فَاَصَدَّقَ وَاَكُنْ مِنَ الصَّالِحِيْنَ وَلَنْ يُّوَخَّرَ اللهُ نَفْسًا اِذَا جَاءَ اَجَلُهَا وَاللهُ خَبِيْرٌ بِمَا تَعْمَلُوْن-\n\nঅর্থ: তোমরা মৃত্যু আসার পূর্বেই আল্লাহ্ প্রদত্ত রিযিক থেকে ব্যয় কর, যখন তোমরা এই বলে আফসোস করবে এবং বলবে হে আমার প্রভু আমাকে যদি অল্প সময়ের অবকাশ দেয়া হতো তাহলে আমি সদকা করতাম এবং নেককারদের অন্তর্ভুক্ত হতাম। কিন্তু কারো মৃত্যুর সময় উপস্থিত হলে আল্লাহ্ তা কখনো এক মুহূর্তের জন্যও পিছিয়ে দেননা। তোমরা যে আমল কর আল্লাহ্ সে সম্পর্কে পুরোপুরি অবগত আছেন। [সূরা মুনাফিকুন: ১০/১১] ইসলামী সভ্যতার বিকাশ, দ্বীনি শিক্ষার প্রসার, দাওয়াতে খাইরের খেদমত জরি রাখার নিমিত্ত মসজিদ, মাদরাসা, এতিমখানা তৈরি, রাস্তাঘাট তৈরি বা মেরামত, দান-খায়রাত করা এবং ভারসাম্য পূর্ণ আর্থ সামাজিক ব্যবস্থার ভূমিকা অনস্বীকার্য।\n\nএকটি প্রস্তাবনা: দেশের বৃহত্তম দ্বীনি সংস্থা আনজুমান-এ রহমানিয়া আহমদিয়া সুন্নিয়া ট্রাস্ট কর্তৃক পরিচালিত ঐতিহ্যবাহী দ্বীনি প্রতিষ্ঠানসমূহ আমাদের দ্বীনিয়াত, সঠিক আক্বিদা বিশ্বাস পোষণ এবং অকৃত্রিম ভালবাসার প্রাণ কেন্দ্র। এ প্রাণ প্রিয় প্রতিষ্ঠান সমূহের কাছে আমরা চিরঋণী। যা হাজার হাজার শিক্ষার্থী সঠিক আক্বিদা পোষণের মাধ্যমে প্রকৃত আলেম হয়ে বিশ্বের প্রত্যন্ত অঞ্চলে দ্বীনের আলো ছড়াচ্ছে। এ সব প্রতিষ্ঠানে সদকায়ে জারিয়ার মাধ্যমে ইহকালীন শান্তি পরকালীন মুক্তি অর্জনে সবাই সাধ্যমতো এগিয়ে আসতে পারেন।"
  },
  {
    "1": "তাওবার গুরুত্ব",
    "2": "তাওবার গুরুত্ব- \n\nমাওলানা মুহাম্মদ আবু তৈয়ব চৌধুরী\n\nনবী-রাসূল ব্যতীত যে কোন মানুষের জীবনে পাপ পুণ্যের মিশ্রণ থাকা স্বাভাবিক। পাপ কর্মে লিপ্ত হলে সাথে সাথে তাওবা করে পুণরায় কল্যাণকর কাজে জড়িত হওয়াই হচ্ছে মুমিনের চরিত্র। কেননা আল্লাহ্ তা‘আলা তাওবাকারীদের ভালোবাসেন।\n\nতাওবার পরিচয়\n\nতাওবার শাব্দিক অর্থ প্রত্যাবর্তন করা, স্বীকার করা, অনুশোচনা ইত্যাদি। পরিভাষায় তাওবা হলো গুনাহের মন্দত্বের কারণে তা পরিত্যাগ করা, অতীতে যা হয়েছে সেজন্য অনুশোচনা করা, পুনরায় গুনাহ করার ইচ্ছা পরিহারে দৃঢ় সংকল্প করা এবং যা সম্ভব তা পুনরায় করার মাধ্যমে ক্ষতিপূরণ করা। [নাদ্রাতুন নাঈম ৪র্থ খণ্ড, পৃ. ১৭১] হযরত আলী রাদ্বিয়াল্লাহু আনহু এর মতে তাওবার শর্ত ৬টি। ১. অতীত মন্দকাজের জন্য অনুতাপ করা, ২. যে সকল ফরজ, ওয়াজিব, পরিত্যাগ করা হয়েছে তার কাযা আদায় করা, ৩. কারো ধন সম্পদ অন্যায়ভাবে গ্রহণ করে থাকলে তা ফিরিয়ে দেয়া, ৪. কাউকে হাত বা মুখ দ্বারা কষ্ট দিলে ক্ষমা চেয়ে নেয়া, ৫. ভবিষ্যতে সে পাপ কাজ না করার দৃঢ় সংকল্প করা, ৬. নিজেকে যেমন আল্লাহর নাফরমানিতে দেখেছে তেমনি নিজেকে আল্লাহ তা‘আলার আনুগত্য দেখা। উপরিউক্ত বিষয়াবলীর সমাবেশের নামই তাওবা।\n\nক্বোরআন করিমে তাওবার নির্দেশ\n\nতাওবা হচ্ছে, মন্দের ব্যাপারে লজ্জিত ও অনুতপ্ত হওয়া। তাওবা বিষয়ে মহান আল্লাহ্ তা‘আলা এরশাদ করেন-\n\nوَاسْتَغْفِرُوْا رَبَّكُمْ ثُمَّ تُوبُوْا اِلَيْهِ اِنَّ رَبِّيْ رحِيْمٌ وَدُوْدٌ\n\nআর তোমরা তোমাদের পালনকর্তার নিকট ক্ষমা চাও, অতঃপর তাঁরই দিকে ফিরে এসো। নিশ্চয়ই আমার প্রতিপালক অত্যন্ত মেহেরবান ও অতি øেহময়।\n\n[সূরা হুদ: আয়াত- ৯০] আল্লাহ্ তা‘আলা ঈমানদারদেরকে উভয় জগতের সফলতা অর্জনের জন্য তাওবার নির্দেশ দিয়ে বলেন-\n\nوَتُوْبُوْا اِلَى اللهِ جَمِيْعًا اَيُّهَا الْمؤمِنُوْنَ لَعَلَّكُمْ تُفْلِحُوْنَ\n\nহে মুমিনগণ! তোমরা সকলে আল্লাহর নিকট তাওবা কর যাতে তোমরা সফলকাম হতে পার। [সূরা নূর: আয়াত-৩১] অন্যত্র আল্লাহ্ তা‘আলা খাঁটি তাওবা করার জন্য মুমিনদের নির্দেশ দেন-\n\nيَااَيُّهَا الَّذِيْنَ اَمَنُوْا تُوْبُوْا اِلَى اللهِ تَوْبَةً نَصُوْحَا\n\nহে ঈমানদারগণ! আল্লাহর নিকট তাওবা কর, খাটি তাওবা। [সূরা তাহরীম: আয়াত-৮] ক্বোরআন ও হাদীসে ব্যবহৃত বাক্যসমূহ দ্বারা তাওবা করা সর্বোত্তম।\n\nক্বোরআন করিমে তাওবার দো‘আসমূহ\n\nপবিত্র ক্বোরআনে ব্যবহৃত কিছু দো‘আ নিুরূপ-\n\n.رَبَّنَا ظَلَمْنَا اَنْفُسَنَا وَاِنْ لَمْ تَغْفِرْلَنَا وَتَرْحَمْنَا لَنَكُوْنَنَّ مَنَ الْخَاسِرِيْنَ\n\nহে আমাদের প্রভু, আমরা নিজেদের প্রতি জুলুম করেছি। যদি আপনি আমাদেরকে ক্ষমা না করেন এবং আমাদের প্রতি অনুগ্রহ না করেন তবে অবশ্যই আমরা ধ্বংস হয়ে যাব। [সূরা আ’রাফ: আয়াত- ২৪] \n\nرَبَّنَا اِنَّنَا اَمَنَّا فَاغْفِرْلَنَا ذُونُوْبَنا وَقِِنَا عَذَابَ النَّارِ\n\nহে আমাদের পালনকর্তা, আমরা ঈমান এনেছি, কাজেই আমাদের গুনাহ ক্ষমা করে দিন আর আমাদেরকে জাহান্নামের শাস্তি থেকে রক্ষা করুন।\n\n[সূরা আলে ইমরান: আয়াত- ১৬] \n\n رَبَّنَا فَاغْفِرْلَنَا ذُنُوْبَنَا وَكَفِّرْ عَنَّا سَيِّأَتِنَا وَتَوَفَّنَا مَعَ الْاَبْرَارِ\n\nহে আমাদের প্রতিপালক, আমাদের গুনাহগুলো ক্ষমা করে দিন এবং দোষত্র“টিসমূহ দূর করে দিন। আর আমাদেরকে নেক্কার বান্দাদের সাথে মৃত্যু দিন।\n\n[সূরা আলে ইমরান: আয়াত- ১৯৩] \n\nاَنْتَ وَلِيُّنَا فَاغْفِرْلَنَا وَارْحَمْنَا وَاَنْتَ خَيْرُ الغَافِريْنَ\n\nআপনি আমাদের রক্ষক, সুতরাং আমাদেরকে ক্ষমা করে দিন এবং আমাদের প্রতি করুনা করুন। আর আপনিতো সর্বাধিক ক্ষমাকারী। [সূরা আ‘রাফ: আয়াত- ১৫৫]\n\nহাদীস শরীফে তাওবার দো‘আ\n\nহযরত শাদ্দাদ ইবনে আউস রাদ্বিয়াল্লাহু আনহু হতে বর্ণিত, সরওয়ারে কায়েনাত সাল্লাল্লাহু তা‘আলা আলায়হি ওয়াসাল্লাম এরশাদ করেন, সয়্যিদুল ইসতিগফার তথা সর্বোত্তম তাওবা হল-\n\nاَللَّهُمَّ اَنْتَ رِبِّىْ لَااِلَهَ اِلَّا اَنْتَ خَلَقْتَنِىْ وَاَنَاعَبْدُكَ وَاَنَا عَلَى عَهْدِكَ وَوَعْدِكَ مَا اسْتَطَعْتُ اَعُوْذُبِكَا مِنْ شَرِّ مَا صَنَعْتُ اَبُؤْلَكَ بِنِعْمَتِكَ عَلَىَّ وَاَبُؤْلَكَ بِذَنْبِىْ فَاغْفِرْ لِىْ فَاِنَّهُ لَايَغْفِرُ الذُنُوْبَ اِلَّا اَنْتَ-\n\nহে আল্লাহ্, আপনি আমার প্রতিপালক। আপনি ছাড়া আর কোন প্রভু নেই। আপনি আমাকে সৃষ্টি করেছেন। আমি আপনার বান্দাহ্ এবং যথাসম্ভব আমি আপনার অঙ্গীকার ও ওয়াদার উপর স্থির আছি। আমার সকল পাপের অপকারিতা থেকে আপনার নিকট আশ্রয় প্রার্থনা করছি। আমি আপনার দেয়া সকল নেয়ামতের কথা স্বীকার করছি। আর আমার সকল গুনাহের কথাও স্বীকার করছি। আপনি আমাকে ক্ষমা করে দিন। কেননা আপনি ব্যতীত কেউ গুনাহ ক্ষমা করতে পারে না।\n\n[সহীহ বুখারী শরীফ: হাদীস নম্বর- ৫৯৪৭] তাওবার ফজিলত\n\nহযরত আবু সাঈদ খুদরী রাদ্বিয়াল্লাহু আনহু হতে বর্ণিত, তিনি রাসূলে আকরাম সাল্লাল্লাহু তা‘আলা আলায়হি ওয়াসাল্লাম থেকে বর্ণনা করেন, প্রিয় নবী সাল্লাল্লাহু তা‘আলা আলায়হি ওয়াসাল্লাম বলেন, যে মুমিন ব্যক্তি বিছানায় গমনের সময় তিনবার নিুোক্ত দো‘আ পাঠ করবে, তাহলো-\n\nاَسْتَغْفِرُ اللهَ الَّذِى لَااِلَهَ اِلَّا هُوَ الْحَىُّ القَيُّوْمُ وَاَتُوْبُ اِلَيْهِ\n\nঅর্থাৎ আমি আল্লাহর নিকট ক্ষমা প্রার্থনা করছি, যিনি ছাড়া আর কোন মাবুদ নেই, তিনি চিরঞ্জীব চিরস্থায়ী। আর আমি তাঁর নিকট তাওবা করছি। আল্লাহ্ তা‘আলা তার গুনাহসমূহ ক্ষমা করে দেবেন যদিও তা সমুদ্রের ফেনা পরিমাণ হয়, যদিও তা গাছের পাতা সংখ্যক হয়, যদিও তা মরুভূমির বালকুণা সংখ্যক হয়, যদিও তা পৃথিবীর দিবস সংখ্যক পরিমাণ হয়। [তিরমিযী: হাদীস- ৩৩৯০] তাওবার উপকারিতা\n\n১. ইহকালীন কল্যাণ: অফুরন্ত সুখ অর্জিত হয়। মহান আল্লাহ্ তা‘আলা তাওবাকারীদের ভালবাসেন। তিনি তাওবাকারীদেরকে অফুরন্ত সুখ সম্ভোগ দান করেন। যেমন- মহাগ্রন্থ আল্ ক্বোরআনে এরশাদ হয়েছে-\n\nوَاِنْ اسْتَغْفِرُوا رَبَّكُمْ ثُمَّ تُوْبُوْا اِلَيْهِ يُمَتِّعُكُمْ مَتَاعًا حَسَنًا\n\nআর যদি তোমরা তোমাদের প্রতিপালকের নিকট ক্ষমা প্রার্থনা কর। অতঃপর তাঁরই প্রতি তাওবা কর, তাহলে তিনি তোমাদেরকে অতি উত্তম সামগ্রী উপভোগ করতে দেবেন। [সূরা হুদ: আয়াত- ০৩] \n\n২.প্রচুর ধন সম্পদ ও সন্তান সন্ততি লাভ\n\nএ মর্মে আল্লাহ্ তা‘আলা এরশাদ করেন-\n\nفَقُلْتُ اسْتَغْفِرُوْا رَبَّكُمْ اِنَّهُ كَانَ غَفَّارًا يُرْسِلُ السَّمَاءَ عَلَيْكُمْ مِدْرَارًا وَيُمْدِدْكُمْ بِاَمْوَالٍ وَبَيْنَ وَيَجْعَلْ لَكُمْ جَنَّاتٍ وَيَجْعَلْ لَكُمْ اَنْهَارًا-\n\n(হযরত নূহ আলায়হিস্ সালাম তাঁর সম্প্রদায়কে তাওবার নির্দেশ দিতে গিয়ে যা বলেছিলেন তা ক্বোরআনে বিধৃত হয়েছে এভাবে) ‘‘আর আমি বললাম যে, তোমরা তোমাদের প্রতিপালকের নিকট ক্ষমা প্রার্থনা কর। নিঃসন্দেহে তিনি অতিশয় ক্ষমাশীল। তিনি তোমাদের উপর প্রচুর বৃষ্টি বর্ষণ করবেন, তোমাদের ধন-সম্পদ ও সন্তান সন্তুতিতে উন্নতি দান করবেন। আর তোমাদের জন্য উদ্যানগুলো রচনা করবেন ও নহরসমূহ প্রবাহিত করবেন।\n\n[সূরা নূহ: আয়াত- ১১-১২] \n\nপরকালীন মুক্তি: গুনাহকে নেকীতে পরিবর্তন\n\nআল্লাহ্ তা‘আলা তাওবাকারীদের অত্যন্ত পছন্দ করেন। তাদের পাপ কর্মকে নেকীতে পরিবর্তন করা হয়। এ মর্মে এরশাদ হল-\n\nاِلَّا مَنْ تَابَ وَاَمَن وَعَمِلَ عَمَلًا صَالِحًا فَاُوْلَئِكَ يُبَدِّلُ اللهُ سَيِّأتِهِمْ حَسَنَاتٍ-\n\nঅর্থাৎ- কিন্তু যারা তাওবা করে, বিশ্বাস স্থাপন করে ও সৎ কর্ম করে আল্লাহ্ তা‘আলা তাদের পাপকে পুণ্য দ্বারা পরিবর্তন করেন। [সুরা ফুরকান: আয়াত- ৭০] \n\n৪. গুনাহ্ মোচন ও জান্নাত দান\n\nএ মর্মে আল্লাহ্ তা‘আলা এরশাদ করেন-\n\nহে ঈমানদারগণ! তোমরা আল্লাহর নিকট খাঁটি তাওবা কর। তাহলে তোমাদেরকে এমন জান্নাতে প্রবেশ করাবেন, যার তলদেশে নহরসমূহ প্রবাহিত। [সূরা তাহরীম: আয়াত- ৮] \n\n৫. তাওবাকারী নিষ্পাপ হওয়া: এ মর্মে হাদীস শরীফে বর্ণিত, আছে যে-\n\nعن ابن عباس رضى الله عنهما قال قال رسولُ الله صلى الله عليه وسلم التَّائبُ مَنَ الذنب كمن لاذنب له-\n\nহযরত ইবনে আব্বাস রাদ্বিয়াল্লাহু আনহু হতে বর্ণিত, তিনি বলেন, রাসূলে আকরাম সাল্লাল্লাহু তা‘আলা আলায়হি ওয়াসাল্লাম এরশাদ করেন, তাওবাকারী ঐ ব্যক্তির ন্যায় যার কোন গুনাহ নেই। [সুনানে বায়হাকী শরীফ: হাদীস- ২০৩৫০] \n\nতাওবা কবুলের উত্তম সময়\n\nক. প্রতি রাতের শেষ তৃতীয়াংশে আল্লাহ্ তা‘আলা নিজ বান্দাদেরকে তাদের কার কি মিনতি আছে তা পূরণের জন্য আহ্বান করতে থাকেন। যেমন হাদীসে বর্ণিত আছে-\n\nعن ابى هريرة رضى الله عنه اَنَّ رسول الله صلى الله عليه وسلم قال ينزل ربّنا تبارك وتعالى كل ليلة الى السماء الدنيا حتى يبقى ثلاث الليل الاخر فيقولُ من يدعونى فاستجيب له ومن يسألنى فأعطيهُ ومن يستغفرلى فاغفرله-\n\nহযরত আবু হুরায়রা রাদ্বিয়াল্লাহু আনহু হতে বর্ণিত, তিনি বলেন, নবী করিম সাল্লাল্লাহু তা‘আলা আলায়হি ওয়াসাল্লাম এরশাদ করেন, প্রত্যেক রাতের শেষ তৃতীয়াংশে আল্লাহ্ তা‘আলা পৃথিবীর নিকটবর্তী আসমানে নাযিল হয়ে এই বলে ঘোষণা দেন যে, কে আছ আমার নিকট দো‘আ করবে? আমি তার দো‘আ কবুল করব। কে আছ আমার নিকট কিছু প্রার্থনা করবে? আমি তাকে দান করব। কে আছ আমার নিকট ক্ষমা প্রার্থনা করবে? আমি তাকে ক্ষমা করব। [সহীহ মুসলিম শরীফ: হাদীস- ১৮০৮] খ. দো‘আ ও তাওবা কবুলের অন্যতম সময় হল ফরজ নামাযের পর। প্রিয় নবী সাল্লাল্লাহু তা‘আলা আলায়হি ওয়াসাল্লাম নামাযের পরে ৩ তিনবার ইস্তিগফার পড়ে যে দো‘আ পড়তেন তা নিুরূপ-\n\nاللهُم انت السَّلامُ ومنكَ السَّلام تَبَاركتَ يَاذا الجلالِ والاكرام\n\nতাওবা কবুলের সময়সীমা\n\nক. পশ্চিম দিক থেকে সূর্য উদয়ের পূর্ব পর্যন্ত সকলের জন্য তাওবার দরজা খোলা থাকবে। হাদীসে বর্ণিত আছে-\n\nعن ابى موسى الاشعرى رضى الله تعالى عنه قال قال رسول الله صلى الله عليه وسلم ان الله يبسط يده بالليل يتوب مسئ النهار وبالنهار يتوب مَسِئ الليل حتى تطلع الشمسُ من مَغرِبِهَا-\n\nহযরত আবু মুছা আশআরী রাদ্বিয়াল্লাহু আনহু হতে বর্ণিত, তিনি বলেন, নবী করীম সরওয়ারে কায়েনাত সাল্লাল্লাহু তা‘আলা আলায়হি ওয়াসাল্লাম এরশাদ করেন, নিশ্চয়ই আল্লাহ্ তা‘আলা প্রতি রাতে স্বীয় ক্ষমার হাত প্রসারিত করেন দিনের গুনাহগারদের তাওবা কবুলের জন্য। এমননিভাবে দিনের বেলা স্বীয় ক্ষমার হাত প্রসারিত করেন রাতের গুনাহগারদের তাওবা কবুলের জন্য। পশ্চিম দিক থেকে সূর্য উদয়ের পূর্ব পর্যন্ত (রাতে ও দিনে) এটি অব্যাহত থাকবে। [মুসলিম শরীফ: হাদীস-৭১৬৫] \n\nখ. একজন মুমিন যতক্ষণ পর্যন্ত মৃত্যুর গরগর শব্দ না করে ততক্ষণ আল্লাহ্ তা‘আলা তাওবা কবুল করেন। হাদীসে বর্ণিত আছে যে-\n\nعن ابن عمر رضى الله عنه عن النبى صلى الله عليه وسلم قال ان الله تبارك وتعالى يقبل توبة العبد مالم يغرغر-\n\nহযরত আবদুল্লাহ্ ইবনে উমর রাদ্বিয়াল্লাহু আনহু হতে বর্ণিত, তিনি বলেন, নবী করিম সাল্লাল্লাহু তা‘আলা আলায়হি ওয়াসাল্লাম এরশাদ করেন, নিশ্চয়ই আল্লাহ্ তা‘আলা ততক্ষণ বান্দাহর তাওবা কবুল করেন যতক্ষণ মৃত্যুর গরগর শব্দ না আসে। [সহীহ ইবনে হিব্বান: হাদীস- ৬২৮] আল্লাহ্ তা‘আলার নির্দেশ অনুযায়ী অতীত গুনাহের কথা স্মরণ করে ভবিষ্যতে গুনাহ না করার সংকল্প করার মাধ্যমে তাওবা করা সকলের একান্ত কর্তব্য। মহান আল্লাহ্ রাব্বুল ইজ্জত আমাদেরকে খাঁটি তাওবা করে তাঁর প্রিয়ভাজন হওয়ার তৌফিক দিন। আ-মী-ন।"
  },
  {
    "1": "বিবাহ-সুন্নাত পদ্ধতির অনুসরণ প্রয়োজন",
    "2": "বিবাহ: সুন্নাত পদ্ধতির অনুসরণ প্রয়োজন- অধ্যাপক মুহাম্মদ মাসুম চৌধুরী\n\nবিবাহ ইসলাম ধর্মে একটি অত্যন্ত পবিত্র বিষয়। এই বিয়ে প্রথার মাধ্যমে পরিবার নামক একটি সংগঠনের সৃষ্টি হয়। সে সংগঠনটি সৃষ্টির শুরুতে যদি কুসংস্কৃতি অপসংস্কৃতি মুক্ত না থাকে তাহলে পুরো পারিবারিক জীবনে নেমে আসতে পারে অশান্তি। আজকাল পাত্রীর পক্ষ যেভাবে ধনবান, সৌখিন, স্পার্ট পাত্র খোঁজে সেভাবে সৎ নীতিবান ধার্মিক পাত্র খোঁজে না। মনের মত পাত্র পেলে প্রচুর যৌতুক পাত্রীর পক্ষ হতে প্রদান করা হয়। বিয়ে উপলক্ষে দুই পক্ষের নতুন নতুন কত আয়োজন-অনুষ্ঠান-প্রথা তার শেষ নেই। এমন নিকৃষ্ট অনুষ্ঠানও থাকে, যার ফলে পবিত্র আয়োজনটি অপবিত্র হয়ে যায়।\n\nঅনেক ধনাঢ্য পরিবার দেখেছি, ভালো পাত্র না খোঁজে ধনী পাত্র খোঁজতে গিয়ে মেয়ের বিয়ের বয়স অতিক্রম করে ফেলেছে। ইসলামে এ ধরনের চিন্তা, কর্ম সম্পূর্ণ নিষিদ্ধ। মেয়ের বিয়ের বয়স হলে বিয়ে না দিলে মারাত্মকভাবে পাপের ঝুঁকি থাকে। তার চেয়ে চরিত্রবান গরীব সন্তানকে পাত্র হিসেবে নির্বাচন করা খুবই উত্তম কাজ। মহানবী হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম গরীবকে বেশী ভালো বাসতেন। আল্লাহর দরবারে ফরিয়াদ করতেন, ‘‘হে আল্লাহ্ তুমি আমাকে গরীব অবস্থায় আমার জিন্দেগী অতিবাহিত কর, গরীব অবস্থায় ইন্তেকাল কর, গরীব অবস্থায় হাশর কর। কারণ গরীব ধনীর চেয়ে চল্লিশ বছর আগেই জান্নাতে যাবে।’’\n\nতিনি তাঁর উম্মতগণকে সম্পদ ও সৌন্দর্য্য নয় ধার্মিক দেখে বিয়ে করতে নির্দেশ দিয়েছেন। ধার্মিকতার সাথে সম্পদ ও সৌন্দর্য্য থাকতে পারে। এক হাদিসে প্রিয় নবী হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম ইরশাদ করেছেন, তিন ধরনের সম্পদের মধ্যে বরকত নেই। এক. জমির অর্থাৎ জমি বিক্রি করে পাওয়া অর্থে। দুই. মেয়ের টাকা যা পাত্র পক্ষ থেকে নিয়ে বিয়ের অনুষ্ঠান সম্পাদন করে। তিন. পাত্রীর পক্ষ হতে নেওয়া যৌতুক। এ সবের ওপর নির্ভর না করে নিজ পায়ে দাঁড়ানোতে তিনি নির্দেশ প্রদান করেছেন।\n\nবর্তমান বিয়েতে যৌতুক নামক একটি কুপ্রথা চালু হয়েছে। এই প্রথার কারণে অনেক মা-বাবা আর্থিক সংকটে জর্জরিত হয়ে অত্মহত্যার পথ বেচে নিয়েছে। যে প্রথা অন্য সবার পালন করা সম্ভব নয় সে প্রথা নিষিদ্ধ। যৌতুক হিসেবে নয় পাত্রীর পক্ষ ইচ্ছে করলে উপহার হিসেবে শুধু দুটি প্লেইট, দুটি গ্লাস, একটি লেপ-তোশক, দুটি বালিশ, একটি চাদর, বর কন্যার জন্য এক সেট করে কাপড়, একটি পবিত্র ক্বোরআন সামর্থবান হলে শুধু একপদ (বেশী দামী নয়) অলংকার দেওয়া জায়েয আছে, কিন্তু বাবার সম্পত্তির প্রাপ্ত অংশ বুঝিয়ে দিতে পারে। যে যৌতুক প্রথা নিষিদ্ধ তা আমাদের সমাজে অত্যন্ত ক্রিয়াশীল। আর মেয়ের প্রাপ্য সম্পত্তির অংশ যা আল্লাহ্ পাক নির্ধারণ করে দিয়েছেন তা দেওয়া হতে বঞ্চিত করি। বিয়ের অনুষ্ঠানে বর পক্ষের ওয়ালিমা (খাওয়ার আয়োজন) করা সুন্নাত, তা পালন না করে পাত্রীর পক্ষের খাওয়াকে প্রাধান্য দেয়া হয়। এ সব ইসলামের আদর্শ কথা আমরা জানি, কিন্তু কয়জনই মানি!\n\nকোনো কোনো পরিবার আছে যারা যৌতুক না পেলে নববধুকে তিরস্কার করে তাকে। এ ক্ষেত্রে পাত্রী তাদেরকে বলা উচিত আমি আল্লাহর রাসূল সাল্লাল্লাহু তা‘আলা আলায়হি ওয়াসাল্লাম-এর সুন্নাত তরিকায় হযরত ফাতেমাতুজ্জাহরা রাদ্বিয়াল্লাহু আনহার বিয়ে অনুসরণে তোমার ঘরে এসেছি। এ পদ্ধতিকে নিন্দা করা মানে সুন্নাতকে নিন্দা করা, ইসলামকে ভর্ৎসনা করা। মুসলমান তা কোনদিন করতে পারে না।\n\nএখন বিয়ের অনুষ্ঠানে যৌতুক প্রদানের প্রতিযোগিতা চলছে। এ সব সুস্থ সংস্কৃতি নয়। দুই-এক যুগ আগেও আমরা দেখেছি বিয়েতে উপহার হিসেবে ক্বোরআন শরীফ, অজিফা, বিভিন্ন ধর্মীয় বই, গল্পের বই ও উপন্যাস প্রদান করা হতো। সে যুগ বর্তমান আর নেই। এখন মন সাজানোর পরিবর্তে ঘর সাজানোর জিনিস প্রদানের প্রতিযোগিতা চলছে।\n\nহযরত ইমাম মুহাম্মদ রাহমাতুল্লাহি আলায়হি’র কাছে এক ব্যক্তি হাজির হয়ে বললেন, আমি অঙ্গীকার করেছি যে, আমার মেয়ের বিয়েতে যৌতুক হিসেবে সব জিনিস প্রদান করবো। আপনি বলুন সব জিনিস প্রদান করা রাজা-বাদশাহরও সম্ভব নয়। এখন আমি কী করব? তিনি বললেন, আপনার মেয়েকে একটি ক্বোরআন উপহার দিন, এ মহান গ্রন্থে প্রত্যেক জিনিস আছে।\n\nনবী নন্দিনী হযরত ফাতিমা রাদ্বিয়াল্লাহু আনহার বিয়ের অনুষ্ঠানটিকে আমরা সুন্নতি বিয়ের মডেল হিসেবে গ্রহণ করতে পারি। বিয়ের সময় তাঁর বয়স ছিল পনের। হযরত আলী রাদ্বিয়াল্লাহু আনহুর বয়স বাইশ। দু’জনের সম্মতিতে দ্বিতীয় হিজরিতে ১৭ রজব সোমবার বিয়ের অনুষ্ঠান সম্পন্ন হয়। সবাইকে খবর দেওয়া হলো মসজিদে নববিতে জোহরের নামায আদায় করতে। মসজিদে উৎসবের মত হলো। এক পাশে বসলেন হযরত আবু বকর সিদ্দিক রাদ্বিয়াল্লাহু আনহু ও হযরত ওমর ফারুক রাদ্বিয়াল্লাহু আনহু, অন্য পাশে হযরত ওসমান বিন আফ্ফান রাদ্বিয়াল্লাহু আনহু বসলেন, মাঝখানে বসলেন হযরত আলী রাদ্বিয়াল্লাহু আনহু। তাঁকে সামনে নিয়ে বসলেন মহানবী হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম। হুযূর করিম মাহবুবে খোদা হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম বিয়ের খোৎবা পাঠ করলেন। ১০৫ ভরি চান্দি মোহরানা হিসেবে ধার্য করা হলো। আক্দ পড়ানো হলো। অতঃপর খোরমা ছিটিয়ে দেওয়া হলো। প্রত্যেকে স্বাগত জানালেন। ঘর হতে বিদায় বেলায় হযরত ফাতেমা রাদ্বিয়াল্লাহু আনহা মায়ের স্মরণে কাঁদতে লাগলেন, তখন নবীজি তাঁকে সান্ত্বনা দিয়ে বললেন, তুমি কান্না কারছো কেন? তুমি তো সবদিক দিয়ে ভাগ্যবান। তোমার পিতা নবীদের ইমাম, আর তোমার স্বামী অলিদের ইমাম। হযরত ফাতেমা রাদ্বিয়াল্লাহু আনহা মাওলা আলীর ঘরে যাওয়ার একদিন পর দশ সের যবের রুটি, কিছু পনির এবং খোরমা দ্বারা ওয়ালিমার আয়োজন করা হয়। এই ধরনের অনাড়ম্বর খাবারের ব্যবস্থা করার নামই সুন্নতে রাসূল বা ওয়ালিমা। কাজেই সকল কুপ্রথা বাদ দিয়ে মুসলমানদের সুন্নাত তরিকা অনুসরণ করা উচিত।"
  },
  {
    "1": "মানবজীবনে তাকওয়ার প্রভাব",
    "2": "মানবজীবনে তাকওয়ার প্রভাব – কাজী আবুল কালাম সিদ্দীক\n\nমানুষের জীবনে সাফল্য অর্জনে তাকওয়ার প্রভাব অনবদ্য ও অপরিমেয়। বিশেষ করে সকল মুসলিমের ব্যক্তি ও সমাজ জীবনে তাকওয়ার সুদূর প্রসারী প্রভাব অনস্বীকার্য। সামাজিক শান্তি ও স্থিতিশীলতা আনয়নে তাকওয়া তথা সুস্থ মানসিকতা, মননশীলতা ও আল্লাহ ভীতির কোনো বিকল্প হয় না। সকল মুসলিমকেই তাকওয়া অবলম্বন করতে হয়। ঈমানের পরেই একজন মুমিনকে সর্বক্ষেত্রে যে নীতি অবলম্বন করতে হয় তার নাম তাকওয়া। আমরা ইবাদত-বন্দেগিসহ যেসব ভালো কাজ করি তা কিন্তু তাকওয়ার ভিত্তিতেই সম্পাদন করি। ভাবি, আমি যা করছি তা আল্লাহ দেখছেন। তাই তা সুন্দর করে আদায় করতে হবে। এমনইভাবে আমরা যখন পাপাচার থেকে বিরত থাকছি তখনও কিন্তু তাকওয়ার নীতি অবলম্বন করেই বিরত থাকছি। পাপ কাজ করলে আল্লাহ অসন্তুষ্ট হবেন, শাস্তি দেবেন তাই পাপাচারে লিপ্ত হওয়া যাবে না। এমন একটি ভাবনা নিয়ে আমরা পথ চলে থাকি। কাজেই তাকওয়া এমন একটি নীতি, একজন মুমিন ব্যক্তি একটি মুহূর্তও এ নীতির বাইরে কাটাতে পারে না।\n\nইসলামী পরিভাষায় তাকওয়া\n\nইসলামী শরীয়তের পরিভাষায় তাকওয়া অর্থ হলো  “আল্লাহ তা‘আলার ভয়ে নিষিদ্ধ বস্তুসমূহ হতে দূরে থেকে ইসলাম নির্ধারিত পথে চলার আপ্রাণ চেষ্টা করা। অথবা, যে কাজ করার কারণে মানুষকে আল্লাহর শাস্তির সম্মুখীন হতে হবে, তা থেকে নিজেকে রক্ষা করা হচ্ছে তাকওয়া। আল্লাহর পক্ষ থেকে প্রাপ্ত করুণা, ভালোবাসা, দয়া ও অনুগ্রহ হারানোর ভয় অন্তরে সদা জাগ্রত থাকার নাম তাকওয়া।” [ইসলামী বিশ্বকোষ : ১২শ খ-, পৃ. ১০৭।]\n\nসাহাবাদের দৃষ্টিতে তাকওয়া\n\nতাকওয়া সব কল্যাণের আধার, আল কোরানে সর্বাধিক উল্লিখিত একটি মহৎ গুণ। প্রকাশ্য-অপ্রকাশ্য, কাছের অথবা দূরের সকল কল্যাণের মূল হলো তাকওয়া। অনুরূপভাবে প্রকাশ্য-অপ্রকাশ্য, কাছের অথবা দূরের সকল অন্যায় ও পাপাচারের বিরুদ্ধে তাকওয়া হলো প্রতিরোধক দূর্গ। ঈমান হলো তাকওয়ার প্রথম ধাপ। অর্থাৎ এক আল্লাহর প্রতি বিশ্বাস করার মাধ্যমে তাকওয়ার জগতে একজন মবনুষের প্রবেশ ঘটে। যাদের ঈমান নেই তারা মুত্তাকিদের দলভুক্ত নয়। কেননা তাকওয়া হলো আল্লাহকে ভয় করার নাম। আর যে ব্যক্তি আল্লাহকে চেনে না, বিশ্বাস করে না; তার আল্লাহকে ভয় করার কোনো প্রশ্নই ওঠে না। তাকওয়ার কারণে আল্লাহর কাছে একজন মুত্তাকি ব্যক্তির মর্যাদা বেড়ে যায়।\n\n১. হযরত ওমর ইবনুল খাত্তাব রাযিয়াল্লাহু আনহু একবার উবাই ইব্নু কা’ব রাযিয়াল্লাহু আনহুকে বললেন, “আপনি তাকওয়া সম্পর্কে আমাকে বলুন। জবাবে তিনি বললেন, ‘আপনি কি কখনও কণ্টকাকীর্ণ পথ দিয়ে চলেছেন? আমীরুল মুমিনীন হযরত ওমর রাযিয়াল্লাহু আনহু বলেছেন, কাপড় চোপড় গুটিয়ে অত্যন্ত সাবধানে চলেছি। কা’ব রাযিয়াল্লাহু আনহু বললেন, ওটাই তো তাকওয়া।” [তাফসীর খাযেন : পৃ. ২৮; মা’আলিমুত তানযীল : পৃ. ৩৫] বস্তত বিবেকের সার্বক্ষণিক সচেতনতা ও সতর্কতা, চেতনা ও অনুভূতির স্বচ্ছতা, নিরবচ্ছিন্ন সাবধানতা, জীবন পথের কণ্টকসমূহ থেকে আত্মরক্ষার প্রবণতা, অব্যাহত ভীতি এ সবেরই নাম তাকওয়া। জীবন পথের কণ্টকসমূহ হচ্ছে প্রবৃত্তির কুৎসিত কামনা, বাসনা ও প্ররোচনা। অন্যায় লোভ-লালসা, মোহ, ভয়-ভীতি ও শংকা, আশা পূরণে সক্ষম নয় এমন কারো কাছে মিথ্যা আশা পোষণ করা, ক্ষতি বা উপকার সাধনে সক্ষম নয় এমন কারো মিথ্যা ভয়ে আক্রান্ত হওয়া ইত্যাদি।\n\n২. হযরত আলী ইবনে আবী তালিব রাযিয়াল্লাহু আনহু বলেন, “তাকওয়া হচ্ছে পাপ কাজে জড়িয়ে থাকাকে ছেড়ে দেয়া এবং সৎকাজে প্রতারিত হওয়াকে ছেড়ে দেয়া।”\n\n[ইমাম ফখরুদ্দীন আল রাযী, বৈরুত, দার ইহইয়াউত\n\nতুরাছ আল আরাবী, ১৯৯৭, খ–১, পৃ. ২৬৮] কোরআনে কারীমের বাণী\n\nيَا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَالَّذِينَ مِنْ قَبْلِكُمْ لَعَلَّكُمْ تَتَّقُونَ\n\n“হে মানবসমাজ! তোমরা তোমাদের প্রভুর ইবাদত কর, যিনি তোমাদেরকে এবং তোমাদের পূর্ববর্তীদেরকে সৃষ্টি করেছেন, যেন তোমরা তাকওয়া অর্জন করতে পার।” (সূরা বাকারাহ্ : আয়াত ২১) এর ব্যাখ্যা প্রসঙ্গে আল্লামা কাযী নাসিরুদ্দীন বায়যাবী রহ. বলেন, “এর দ্বারা বুঝা যাচ্ছে যে, তাকওয়া হচ্ছে আল্লাহর পথের পথিকদের সর্বশেষ স্তর। আল্লাহ ব্যতীত সবকিছু থেকে মুক্ত হয়ে কেবল আল্লাহমুখী হয়ে জীবন যাপন করা এবং ইবাদতকারী যেন তার ইবাদত দ্বারা প্রতারিত না হয়; বরং সে ভয় ও আশা নিয়ে ইবাদত করবে। যেমন আল্লাহ তা’আলা অন্যত্র বলেছেন “তারা তাদের প্রভুর ইবাদত করে ভয়ে ভয়ে ও আশায় আশায়। তারা তাঁর রহমতের প্রত্যাশা করে এবং তাঁর শাস্তিকে ভয় করে।”\n\n[তাফসীরে বায়যাবী : পৃ. ৪১]\n\n৩. হযরত আবদুল্লাহ ইবন ওমর রাযিয়াল্লাহু আনহু বলেন, “তাকওয়া হচ্ছে নিজেকে অন্য যে কারোর তুলনায় উত্তম মনে না করা।” [তাফসীরে খাযেন : খ- ১, পৃ. ৩৫] এ কথার অর্থ এ নয় যে, একজন মানুষ নিজেকে হীন, তুচ্ছ, নিকৃষ্ট ও অবহেলিত মনে করবে; বরং এ কথার প্রকৃত মর্ম হচ্ছে, আল্লাহ নির্দেশ পালন তথা ব্যক্তি জীবন থেকে রাষ্ট্রীয় ও আন্তর্জাতিক পর্যায়ে ইসলামের যে বিধি-নিষেধ রয়েছে তা মানার ক্ষেত্রে সে ইবলিসের মতো এ কথা বলবে না যে, “আমি তার (আদম আলাইহিস সালাম) চেয়ে উত্তম-শ্রেষ্ঠ; আপনি আমাকে আগুন দিয়ে সৃষ্টি করেছেন এবং তাকে মাটি দিয়ে সৃষ্টি করেছেন।” (আল কোরআন, ৭ : ১২) অর্থাৎ সে অহংকারী হবে না।\n\n৪. হযরত আবদুল্লাহ ইবনে আব্বাস রাযিয়াল্লাহু আনহু মুত্তাকীদের পরিচয় দিয়ে বলেন, “যারা মহান আল্লাহ শাস্তিকে ভয় করে এমন সব কর্মকাণ্ড ছেড়ে দিয়ে, যেগুলোর হারাম হওয়া সম্পর্কিত বিধান আল্লাহ দেয়া হেদায়েত তথা কোরআন ও হাদীস থেকে তারা জানে এবং অনুসরণের জন্য রাসূল সাল্লাল্লাহু আলাইহি ওয়াসাল্লাম যা নিয়ে এসেছেন তার প্রতি দৃঢ় বিশ্বাসী হয়ে আল্লাহ্র রহমত কামনা করে।”\n\n[তাফসীরে তাবারী : খ- ১, পৃ. ১৪; আদ্দুররুল মানসূর : পৃ ৬০] তিনি আরো বলেন, “যে ব্যক্তি নিজেকে শিরক, কবীরা গুনাহ্ ও অশ্লীল কাজকর্ম ও কথাবার্তা থেকে বিরত রাখে, তাকে মুত্তাকী বলা হয়।” [দৈনন্দিন জীবনে ইসলাম : পৃ. ৬৯৫] ৫. হযরত আবদুল্লাহ ইব্ন মুবারক রাযিয়াল্লাহু আনহু থেকে বর্ণিত, তিনি বলেন, “যদি কোন ব্যক্তি পরিহারযোগ্য একটি বিষয়ও করে তাহলে সে ব্যক্তি মুত্তাকীদের অন্তর্ভুক্ত হবে না।” [আদ্দুররুল মানসূর : পৃ. ৬১] ৬. হযরত আবূ দারদা রাযিয়াল্লাহু আনহু বলেন, “সম্পূর্ণ তাকওয়া হলো বান্দা আল্লাহকে ভয় করবে (করণীয় বিষয়) ত্যাগ করতে গিয়ে কিছু হালালও বর্জন করবে এই ভয়ে যেন তাকে হারামে পড়তে না হয়; আর সামান্য হালাল বর্জন যেন হারাম এবং হালালের মাঝখানে পর্দা-দেয়াল হয়ে যায়।” [আদ্দুররুল মানসূর : পৃ. ৬১]\n\nতাকওয়ার গুরুত্ব\n\nতাকওয়া হচ্ছে মূল্যবোধ, মানসিক শুদ্ধতা ও দৃঢ়তা। এটি যে কোন ধরনের পদঙ্খলন থেকে মানুষকে রক্ষা করে; সকল মন্দ অশালীন কথা, কাজ ও পরিবেশ থেকে ফিরিয়ে রাখে; ‘খাহেশাতে নাফসানী’ তথা প্রবৃত্তির খেয়াল-খুশি বা অভিলাষ ও দুষ্টচক্রের ফাঁদে পড়ে নিজের ক্ষতি করা থেকে এবং পরিবার, সমাজ ও দেশের ক্ষতি করা থেকে রক্ষা করে। জনমানব শূন্য নির্জন স্থানে বা দুর্নীতি করার অসংখ্য সহজ পথ উন্মুক্ত থাকার পরও যে শক্তি মানুষকে তাতে লিপ্ত হওয়া থেকে বিরত রাখে তা-ই তাকওয়া।\n\nতাকওয়া মানুষের মধ্যে ন্যায়-অন্যায় ও সত্য-মিথ্যা পার্থক্য করার শক্তি জাগ্রত করে। তাই সে সত্য-মিথ্যা ন্যায়-অন্যায় ও ভালো-মন্দ চিনতে এবং তা অনুধাবন করতে ভুল করে না। তার হাতে তাকওয়ার আলোকবর্তিকা থাকার ফলে জীবন পথের মন্দ দিকসমূহ সে স্পষ্টত দেখতে পায়। বিবেচনার শক্তির প্রখরতা ও বুদ্ধিদীপ্ততা তার মধ্যে এমনভাবে কাজ করে যে, তার কাছে তখন ইহ-পারলৌকিক যে কোন বিষয়ের কোনটি সঠিক আর কোনটি ভুল তা স্পষ্টতই ধরা পড়ে। ফলে সে কোন সংশয়, দ্বিধা-দ্বন্ধ, ইতস্তত, দুর্বলতা ও হীনমন্যতা ছাড়াই দিবালোকের মত সুস্পষ্ট ও সঠিক পথে চলতে সক্ষম হয়। অন্ধকারাচ্ছন্ন গভীর সমুদ্রে কম্পাস বা দিক-দর্শন যন্ত্র যেমন সমুদ্রাভযাত্রীকে সঠিক দিক-নির্দেশনা দিয়ে থাকে, সমস্যা-সংকুল জীবন পথে তাকওয়াও তেমনি মানুষকে নির্ভুল পথের সন্ধান দেয়। মানুষের ব্যক্তি ও সামাজিক চরিত্র গঠনে তাকওয়ার প্রয়োজনীয়তা ও গুরুত্ব অপরিসীম।\n\nতাকওয়ার ফলাফল\n\nমানুষের মনের রাজ্য নিয়ন্ত্রক তাকওয়া কারো ভেতরে থাকলে সে অসদাচরণ করতে পারবে না। সে দুর্নীতি করবে না, মানুষকে ঠকাবে না, প্রতারণা করবে না, সুদ-ঘুষের বাণিজ্য করবে না, কালোবাজারির আশ্রয় নেবে না, মিথ্যা কথা বলবে না ও অপরের সম্পদ অন্যায়ভাবে হরণ করবে না। ইসলামের সোনালী যুগে শক্তিশালী আইন-প্রশাসন তেমন ছিল না, কিন্তু মানুষের ভেতরে ছিল তাকওয়ার প্রভাব। আজও একটি সুষ্ঠু, সুন্দর, সুশীল ও কাক্সিক্ষত সমাজের জন্য তাকওয়ার কোনো বিকল্প নেই।\n\nহযরত আবু সাঈদ খুদরী রাযিয়াল্লাহু আনহু হতে বর্ণিত, বনী ইসরাঈলের জনৈক ব্যক্তি নিরানব্বই জন মানুষকে হত্যা করে দুনিয়ার সর্বশ্রেষ্ঠ আলেমের সন্ধান করল। অতঃপর তাকে একজন খ্রিস্টান পাদ্রীর কথা বলা হলে সে তার নিকট এসে বলল যে, সে নিরানব্বইজন ব্যক্তিকে হত্যা করেছে। এমতাবস্থায় তার জন্য তওবার কোন সুযোগ আছে কি? পাদ্রী বলল, নেই। ফলে লোকটি পাদ্রীকেও হত্যা করল। এভাবে তাকে হত্যা করে সে একশত সংখ্যা পূর্ণ করল। অতঃপর পৃথিবীর শ্রেষ্ঠ আলেমের সন্ধান করায় তাকে একজন আলেমের কথা বলা হল। সে তাঁর নিকট গিয়ে বলল যে, সে একশ’জনকে হত্যা করেছে, এখন তার জন্য তওবার কোন সুযোগ আছে কি? আলেম বললেন, ‘হ্যাঁ, আছে। তার ও তার তওবার মাঝে কিসে প্রতিবন্ধকতা সৃষ্টি করল? তুমি অমুক জায়গায় চলে যাও। সেখানে কিছু লোক আল্লাহর ইবাদত করছে। তুমিও তাদের সাথে ইবাদত কর। আর তোমার দেশে ফিরে যাবে না। কেননা ওটা খারাপ জায়গা। লোকটি নির্দেশিত জায়গার দিকে চলতে থাকল।\n\nঅর্ধেক পথ অতিক্রম করলে তার মৃত্যুর সময় উপস্থিত হলো। সে তার বক্ষদেশ দ্বারা সে স্থানটির দিকে ঘুরে গেল। মৃত্যুর পর রহমতের ও আযাবের ফেরেশতামণ্ডলীর মধ্যে মতবিরোধ দেখা দিল। রহমতের ফেরেশতা বললো, এ লোকটি নিখাদ তওবার মাধ্যমে আল্লাহর দিকে ফিরে এসেছে। পক্ষান্তরে আযাবের ফেরেশতা বলল, লোকটিতো কখনও কোন ভালো কাজ করেনি। এমন সময় অন্য এক ফেরেশতা মানুষের রূপ ধারণ করে তাদের নিকট আগমন করলেন। তখন তারা তাকেই এ বিষয়ের শালিস নিযুক্ত করল। তিনি বললেন, ‘তোমরা উভয় দিকের জায়গার দূরত্ব মেপে দেখ। যে দিকটি নিকটবর্তী হবে, সে দিকেরই সে অন্তর্ভুক্ত হবে’। আল্লাহ্ তা‘আলা সামনের ভূমিকে আদেশ করলেন, তুমি মৃত ব্যক্তির নিকটবর্তী হয়ে যাও এবং পেছনে ফেলে আসা স্থানকে আদেশ দিলেন, তুমি দূরে সরে যাও। অতঃপর জায়গা পরিমাপের পর যেদিকের উদ্দেশ্যে সে যাত্রা করেছিল, তারা তাকে সেদিকেরই এক বিঘত পরিমাণ নিকটবর্তী পেল। ফলে তাকে তাদের অন্তর্ভুক্ত করা হ’ল এবং রহমতের ফেরেশতা তার জান কবয করল।\n\n[সহীহ্ বোখারী : হাদীস নম্বর ৩৪৭০, সহীহ্ মুসলিম : হাদীস নম্বর ২৭৬৬] উপরিউক্ত হাদীস থেকে এ কথা সহজেই প্রতীয়মান হয় যে, পাপী যদি পাহাড় পরিমাণও পাপ করে তবুও সে আল্লাহর রহমত থেকে নিরাশ না হয়ে খালেস অন্তরে তওবা করলে আল্লাহ্ তাকে ক্ষমা করতে পারেন। যেমন তিনি বলেন \n\nقُلْ يَا عِبَادِيَ الَّذِينَ أَسْرَفُوا عَلَى أَنْفُسِهِمْ لَا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعًا إِنَّهُ هُوَ الْغَفُورُ الرَّحِيمُ\n\n‘বল, হে আমার বান্দাগণ! তোমরা যারা নিজেদের প্রতি অবিচার করেছ আল্লাহর অনুগ্রহ হ’তে নিরাশ হয়ো না; আল্লাহ্ সমুদয় পাপ ক্ষমা করে দেবেন। তিনি তো ক্ষমাশীল, পরম দয়ালু’। [সূরা যুমার : আয়াত ৫৩] এ হাদীস থেকে আমরা আরও শিখতে পারলাম যে, মূর্খ ব্যক্তি কোন সমস্যায় পড়লে কুরআন-সুন্নাহ্তে অভিজ্ঞ কোন আলেমের কাছে জিজ্ঞেস করে তার সমস্যার সমাধান করে নেবে। মহান আল্লাহ্ বলেন \n\nفَاسْأَلُوا أَهْلَ الذِّكْرِ إِنْ كُنْتُمْ لَا تَعْلَمُونَ\n\n‘যদি তোমরা না জান তাহ’লে সুস্পষ্ট দলীল-প্রমাণসহ জ্ঞানীদের কাছে জিজ্ঞেস কর’। [সূরা নাহ্ল : আয়াত ৪৪]\n\nতাকওয়া অর্জনের উপায়\n\nতাকওয়া অর্জনের উপায় হচ্ছে  মানুষ এই চিন্তা করবে যে, আমি আমার অনিবার্য পরিণতি মৃত্যু পরবর্তী অবধারিত যিন্দেগীর জন্য কী প্রস্তুতি গ্রহণ করেছি? আখিরাতের জন্য কী করলাম? উদাহরণ প্রতি রাতে নিয়মিত বিছানায় শুতে যাওয়ার পূর্বে কিছুক্ষণ বসে এই চিন্তা করা, কিয়ামত ও হিসাব দিবস কী জিনিস। মৃত্যুর পর আমাদের কী কী পরিস্থিতির সম্মুখীন হতে হবে, মৃত্যু থেকে নিয়ে জান্নাতে প্রবেশ করা পর্যন্ত কী কী দুঃসহ অবর্ণনীয় অবস্থার মুখে পড়তে হবে, সেই দিন সুনিশ্চিতই সমাগত যে দিন অবশ্যই আমাকে এই নশ্বর ক্ষণস্থায়ী পৃথিবীকে চিরবিদায় জানাতে হবে, ধন-সম্পদ, অর্থবিত্ত বাড়ি-গাড়ি, বাগ-বাগিচা, চাকর-নফর, সন্তান-সন্ততি, স্ত্রী-পরিজন, পিতা-মাতা, ভাই-বোন শত্রু-মিত্র সবই প্রতারণার এই খেলাঘরে রয়ে যাবে, আমাকে সহায় সম্বলহীন হয়ে সম্পূর্ণ নিঃসঙ্গ ও একাকী অবস্থায় কবর-গর্তে পড়ে থাকতে হবে, যেখানে দু’জন ফেরেশতা আসবে, আমার আমলনামা ভালো হলে সুন্দর আকৃতি ধারণ করে আসবে, মন্দ হলে অত্যন্ত ভয়ঙ্কর আকৃতি নিয়ে হাজির হবে, ততোধিক ভীতিকর ভাষায় প্রশ্ন করবে, কিছু জিজ্ঞাসাবাদ করবে, তাই হে মানুষ! তখন সেখানে তোমার কোন সহায় সম্বল ও বন্ধু-বান্ধব থাকবে না যারা তোমাকে সাহায্য করবে, সেখানে শুধু তোমার আমলই কাজে আসবে, অন্য কিছু নয় এবং কিছুমাত্রও নয় যদি সকল প্রশ্নের যথাযথ উত্তর দিতে পারলে কবরের দিকে জান্নাতের জানালা খুলে যাবে কিয়ামত অবধি নিশ্চিন্তে ঘুমানো যাবে। আল্লাহ না করুন যদি তাদের প্রশ্নমালার সঠিক উত্তর দিতে ব্যর্থ সে নিঃসঙ্গ ‘কবরবাস’ নরককুণ্ড ও জাহান্নামগর্তে পরিণত হবে। তারপর কিয়ামতের দিন কবর থেকে উঠানো হবে, আমলনামা হাতে প্রদান করা হবে, তাতে ভালো-মন্দ, ছোট-বড় সকল আমল লিপিবদ্ধ থাকবে। গোটা জীবনের প্রতিটি মুহূর্তের পাই পাই হিসাব দিতে হবে, চরম ঝুঁকিপূর্ণ পুলসিরাত পাড়ি দিতে হবে, হে দুরাত্মা নফস! তুমি কোন ধোকার ফাঁদে পড়ে আছ, এসবই তুমি বিশ্বাস কর নির্ভুল সত্য বলে জান যে, এসব ঘটবেই ঘটবে, এর বিন্দুমাত্র ব্যত্যয় হবে না। তারপরও কী করে গাফেল ও উদাসীন হয়ে থাক? কিভাবে অন্যায় ও পাপাচারে জড়িয়ে পড়ার ধৃষ্টতা প্রদর্শন কর? যেন দুনিয়ায় চিরকাল অবস্থান করবে। হে দুরাত্মা নফস! তুমি আপন মঙ্গলচিন্তা কর, তুমি যদি তোমার মঙ্গলকামী না হও তাহলে বল তোমার মঙ্গলকামী আর কে আছে। যদি এভাবে প্রতিদিন নিয়মিত ঘণ্টা দেড় ঘণ্টা চিন্তা করা হয় তাহলে আল্লাহ পাকের ইচ্ছা হলে দু’চার দিনের মধ্যেই দেখা যাবে অন্তরে ভয় জন্মে গেছে আর ভয় জন্মাতেই দেখবেন অতীতকৃত গোনাহ থেকে তওবা করার ভাবনায় তাড়িত হওয়া শুরু হবে এবং আগামীতে নেককাজ করা সহজ হতে থাকবে।\n\nযে ব্যক্তি স্বতঃস্ফূর্তভাবে আল্লাহর আনুগত্য করবে সে এই মহাদৌলত অর্জন করবে। ইশক ও মহব্বত ছাড়া স্বতঃস্ফূর্ত তাবেদারী ও আনুগত্য সম্ভব নয়। যতক্ষণ পর্যন্ত হৃদয় ও আত্মার গহীনে আল্লাহ এবং তাঁর রাসূলের মহব্বত গভীরভাবে প্রথিত না হয় ততক্ষণ পর্যন্ত খুশি মনে স্বতঃস্ফূর্ত আনুগত্য সম্ভব নয়। আল্লাহ এবং তাঁর রাসূলের স্বতঃস্ফূর্ত আনুগত্য তখনই সম্ভব যখন হৃদয়জুড়ে কেবল আল্লাহ ও তাঁর রাসূলের ভালোবাসা থাকে। আর আল্লাহ এবং আল্লাহর রাসূলের ইশক ও মহব্বত সৃষ্টি করার পদ্ধতি হল- বেশি বেশি আল্লাহ পাকের নেয়ামত ও অনুগ্রহসমূহ স্মরণ করা। এর জন্যেও একটি সময় নির্ধারণ করে নেয়া এবং প্রতিদিন চিন্তা করা যে, আল্লাহ তাআলার কী অপরিসীম নেয়ামত ও অনুগ্রহ আমাদের ওপর বিরাজমান। এমন করে ভাবতে থাকলে দু’ চার দিনের মধ্যে দেখতে পাব যে, আমরা আল্লাহ পাকের কী সীমাহীন দয়া ও অনুগ্রহে ডুবে আছি। আপাদমস্তক কেবল আল্লাহ পাকের দয়া আর দয়া মায়া আর মায়া করুণা আর করুণা দেখতে পাব। প্রিয় নবী সাল্লাল্লাহু আলাইহি ওয়াসাল্লামের প্রেম ও ভালোবাসা সৃষ্টির পদ্ধতিও এটি অর্থাৎ আমাদের প্রতি তাঁর দয়া ও অনুগ্রহের বিষয়গুলো স্মরণ করা যে, তিনি আমাদের জন্য কত অবর্ণনীয় দুঃখ-কষ্ট সহ্য করেছেন তা কি বর্ণনা করে শেষ করা যাবে, উম্মতের জন্য তাঁর দরদ ব্যথা মায়া মমতার কথা হয়ত বলা কিংবা লেখা শুরু করা যাবে কিন্তু শেষ তো করা যাবে না। প্রতিদিন কিছুটা সময় নির্ধারণ করে নিয়মিত উম্মতের প্রতি তাঁর দান-অবদান দয়া ও অনুগ্রহসমূহ চিন্তা করতে থাকলে ধীরে ধীরে অন্তরে তাঁর প্রেম ভালোবাসা ও মহব্বত সৃষ্টি হবে।\n\nহৃদয়ে যখন তাঁর প্রেমের আসন তৈরী হয়ে যাবে তখন আনুগত্যও স্বতঃস্ফূর্তভাবে হবে। একদিকে ভয় আরেক দিকে ভালোবাসা এই দুইয়ের শুভ সম্মিলন আমাদের দীন দুনিয়া সহজ সুন্দর ও সাফল্যমণ্ডিত করে তুলবে।\n\nতাকওয়ার পথে বাধা\n\n১. বাছ-বিচারহীন উদারতা: কেউ কেউ বলেন, ধর্ম নিয়ে খুব বেশি বাড়াবাড়ি করা উচিত না। তবে আমাদের জানা উচিত যে, ইসলামের চেয়ে উদার ও আধুনিক কোনো ধর্ম-দর্শন পৃথিবীতে আরেকটি নেই। মনোরঞ্জনের সেই সমস্ত মাধ্যম ও উপকরণকে ইসলাম অনুমোদন দিয়েছে, যা শরিয়তের সঙ্গে সাংঘর্ষিক নয় এবং যা করতে গিয়ে কোনো হারাম ও নিষিদ্ধ কাজে জড়িয়ে পড়তে হয় না। কিন্তু যেখানে শরিয়তকে হেয় করা হয়, ইসলামের নিদর্শনাবলীকে পিষ্ট করা হয় এবং যেসব কর্মকাণ্ড আকিদায়ে তাওহিদ ও ইসলামি দৃষ্টিভঙ্গির পরিপন্থী হয় সেখানে এতটুকু উদার ও শিথিল মনোভাব দেখানোর কোনো অবকাশ নেই।\n\nমুসলমান চূড়ান্ত পর্যায়ের আধুনিক চিন্তার অধিকারী। তবে তা হবে অবশ্যই শরিয়তের অনুমোদনসাপেক্ষে। কিন্তু যেখানেই হারাম ও দীনপরিপন্থী কর্মকাণ্ডে লিপ্ত হয়ে পড়ার আশঙ্কা দেখা দেয় এবং সমাজে প্রচলিত রুসম-রেওয়াজ দীন-শরিয়তের জন্য সমূহ আশঙ্কা সৃষ্টি করে সেখানেই মুসলমান সংকীর্ণতার পরিচয় দেয় এবং চোখ বন্ধ করে শরিয়তের হুকুমের অনুগামী হয়ে যায়। আর এখানে অবশ্যই তাদের এই সংকীর্ণতা কাম্য। যেমন কেউ বলল, বর্তমান সময়ে মহিলাদের ঘরের বাইরে নিয়ে পুরুষের সমান অধিকার দেওয়া উচিত। সহশিক্ষায় ক্ষতির কোনো আশংকা নেই। যুবক-যুবতীদের একত্রে মিলে তাদের চিন্তা আদানপ্রদান করার সাধারণ অনুমোদন দেওয়া উচিত। মহিলাদের চেহারা খুলে পরপুরুষের সামনে গেলে কোনো সমস্যা নেই। এসব কথা আওড়ানো শরিয়তের দৃষ্টিতে আদৌ উদারতা বলা যেতে পারে না। শরিয়তের ব্যাপারে চরম অজ্ঞতার কারণেই কেবল একজন মানুষ এই ধরনের কথা বলতে পারে।\n\nআধুনিকতার নামে এবং দীনের প্রতি আস্থাহীনতার কারণে মুসলিম-সমাজে দিনদিন শরিয়তবিরোধী কর্মকাণ্ড বেড়েই চলছে আর এর অন্যতম প্রধান ও মৌলিক কারণ হল আমাদের নতুন প্রজন্ম দীনি শিক্ষা থেকে যোজন যোজন দূরত্বে অবস্থান করছে। ভুল বিশ্বাসের পেছনে দৌড়াচ্ছে। তারা মনে করছে, আমাদের সন্তানরা মিশনারি, ইংলিশ-মাধ্যম ও অ-ইসলামি স্কুলে পড়াশোনা করছে, তাতে সমস্যা কোথায়! আমরা বাড়িতে তাদের জন্য আলাদা কুরআন শরিফ পড়ানোর ব্যবস্থা রেখেছি। বাড়িতে তারা নিয়মিত নামায আদায় করে। রোযা রাখে। হ্যাঁ, আপনি স্বীকার করছেন যে, সকালবেলা আপনার সন্তান স্কুলে গিয়ে শিরকি শিক্ষাব্যবস্থার অধীনে লেখাপড়া করছে। আর সন্ধ্যাবেলা বাড়িতে এসে তাওবা করছে। আপনার এই আচরণ অনেকটা এমন হয়ে যাচ্ছে যে, সকালবেলা কাউকে বিষ খাইয়ে দিলেন। তারপর তা থেকে নিরাময় লাভের জন্য সন্ধ্যাবেলা ওষুধ সেবন করালেন। বিষ তো বিষই। মৃত্যুর পূর্বে তার ক্রিয়া প্রকাশ পেয়েই যাবে। মানুষ যদি তাওবা না করে তা হলে শিরকযুক্ত চরিত্রহীন শিক্ষা-ব্যবস্থার প্রতিক্রিয়া মৃত্যুর পূর্বেই প্রকাশ পাবে। এমনিভাবে আপনি যদি তাদের দীনি-তালিমের বিষয়টি স্রেফে দেখে দেখে কুরআন পড়ার মধ্যেই সীমাবদ্ধ রাখেন তা হলে তাকে কখনোই দীনি-তালিম বলা যাবে না এবং এর মাধ্যমে কখনোই দীনি-তালিমের মাকসাদ ও উদ্দেশ্য পূর্ণ হবে না। যতক্ষণ পর্যন্ত অন্তরে আল্লাহ তায়ালার পরিপূর্ণ কুদরত ও শক্তি, অসাধারণ ইচ্ছাশক্তি ও কর্মক্ষমতার পূর্ণ একিন ও বিশ্বাস সৃষ্টি না হবে ততক্ষণ ঈমান পূর্ণাঙ্গ হবে না।\n\nআজকাল আবার অনেকেই এই ভেবে আনন্দিত হয় যে, আমরা আমাদের সন্তানদের এমন মুসলিম স্কুলে ভর্তি করিয়েছি, যেখানে দীনি শিক্ষার ব্যবস্থাও রয়েছে। সেসব স্কুল মেয়েদের স্কার্ফের প্রতি বেশ গুরুত্ব দিয়ে থাকে। ছেলেদের মাথায় টুপি ব্যবহার করা বাধ্যতামূলক। আধুনিক শিক্ষার সাথে সাথে সেসব স্কুলে কেরাত ও কুরআন হেফজ করার সুব্যবস্থা রয়েছে। আরবিভাষাও গুরুত্ব দিয়ে পড়ানো হয়। কিন্তু মনে রাখবেন, কুরআন ও হাদিসে যেই দীনি শিক্ষার ফযিলত বর্ণিত হয়েছে, তার সঙ্গে এই শিক্ষার দূরতম সম্পর্ক নেই। এসব ইসলামি স্কুলগুলোয় লেখাপড়া করার সুবাদে আপনার সন্তানের এতটুকু উপকার হবে যে, তারা মোটামুটি দীন-শরিয়ত মেনে চলার মতো যোগ্যতা অর্জন করতে পারবে। এর বেশি কিছু আশা করা যায় না। এর মাধ্যমে তারা কখনোই দীনি শিক্ষার গভীরে পৌঁছোতে পারবে না। এই অর্জন দিয়ে তারা জীবনচলার পথে হালাল ও হারাম এবং ঈমান ও কুফুরের মধ্যকার পার্থক্যও নির্ণয় করতে পারবে না।\n\nকয়েকটি ধর্মীয় পুস্তক অধ্যয়ন, কয়েকজন মুসলিম বক্তার আলোচনা শ্রবণ ও তাদের সঙ্গদান এবং আধুনিক বিভিন্ন মাধ্যম ব্যবহার করে হয়তো আপনি ইসলামকে বোঝার দাবি করতে পারেন। নিজেকে ইসলামিক স্কলার হিসাবে জাহির করতে পারেন। কিন্তু এই অসম্পূর্ণ জ্ঞান দিয়ে উম্মতকে রাহনুমায়ী ও পথপ্রদর্শনের ফরয দায়িত্ব আনজাম দেওয়া কখনোই সম্ভব না এবং পা-কাঁপানো জটিল ক্ষেত্রে জায়েয-নাজায়েযের ফতোয়া ও ফয়সালা দেওয়াও সম্ভব না। এই যোগ্যতা অর্জিত হতে পারে কেবল দীনি মাদরাসায় নিয়মতান্ত্রিক ১২-১৪ বছর গভীর মনোযোগের সাথে পড়াশোনা ও অধ্যয়নের মাধ্যমে। হালাল-হারাম, ঈমান ও কুফুর এবং জায়েয-নাজায়েযের ফতোয়া ও ফয়সালা প্রদানের ফরয দায়িত্ব আনজাম দেওয়ার যোগ্যতা, দায়িত্ব ও অধিকার একমাত্র ওলামায়ে-কেরামের। কারণ তারা সঠিক ও মূলধারার দীনি মাদরাসা থেকে নিয়মতান্ত্রিকভাবে শিক্ষাসমাপন করে বেরিয়ে এসেছেন। বর্তমান সময় ও পরিস্থিতিতে ঘরে ঘরে এইসব দায়িত্ব আনজাম দেওয়ার মতো যোগ্য আলেম গড়ে তোলা ফরযে-কেফায়া নয় বরং ফরযে-আইন হয়ে দাঁড়িয়েছে। অন্যথায় হালালের নামে হারামে লিপ্ত হওয়ার এবং ঈমানের নামে শিরকে জড়িয়ে পড়ার সমূহ আশঙ্কা রয়েছে। আল্লাহতায়ালা আমাদের হেফাযত করুন।\n\n২. মুখ ও লজ্জাস্থান : রাসূলুল্লাহ সাল্লাল্লাহু আলাইহি ওয়াসাল্লাম হযরত আবু হোরায়রা রাদ্বিয়াল্লাহু আনহু ও অন্যান্য সাহাবায়ে কেরামকে লক্ষ্য করে বললেন যে, দু’টি আমল এমন আছে, যা মানুষকে বেশি বেশি জান্নাতে প্রবেশ করায়। এক. আল্লাহ্র ভয়। দুই. উত্তম চরিত্র। এ দু’টি গুণ মানুষকে বেশি বেশি জান্নাতে প্রবেশ করায়।\n\nএরপর রাসূলুল্লাহ সাল্লাল্লাহু আলাইহি ওয়াসাল্লাম আবু হোরায়রা রাদ্বিয়াল্লাহু আনহুকে আবার জিজ্ঞাসা করলেন, বললেন اتدرون ما اكثر ما يدخل الناس النار. ‘তোমরা কি বলতে পার, তোমরা কি জানো এমন পাপের কথা, এমন গুনাহের কথা, যা মানুষকে বেশি বেশি দোযখে পৌঁছায়?’ এ কথা জিজ্ঞাসা করে রাসূলুল্লাহ সাল্লাল্লাহু আলাইহি ওয়াসাল্লাম নিজেই উত্তর দিলেন  الاجوفان: الـفم والـفرج. ‘দু’টি শূন্য গর্ত মানুষকে বেশি বেশি দোযখে প্রবেশ করায়। এক. মুখ। দুই. গুপ্তাঙ্গ।’\n\n[মিশকাতুল মাসাবীহ : পৃষ্ঠা ৪১২] রাসূলুল্লাহ সাল্লাল্লাহু আলাইহি ওয়াসাল্লাম সত্যই বলেছেন। এ দু’টি বস্তুর পাপ এমন যে, মানুষকে বেশি বেশি পাপ কাজে লিপ্ত করে এবং দোযখে নিক্ষেপ করে। এ দু’টি দ্বারা আমরা পাপ কাজ বেশি করে থাকি। সাধারণত অন্য অঙ্গের তুলনায় এ দু’টি অঙ্গ দ্বারা বেশি অন্যায় হয়। অন্য অঙ্গ দ্বারা কোন পাপ হলেও তার মূলে এ দুই অঙ্গই থাকে। এজন্য রাসূলুল্লাহ সাল্লাল্লাহু আলাইহি ওয়াসাল্লাম বলেছেন যে, এ দু’টি অঙ্গের কারণে মানুষ বেশি বেশি দোযখে যাবে। অন্যত্র রাসূলুল্লাহ সাল্লাল্লাহু আলাইহি ওয়াসাল্লাম ইরশাদ করেন \n\nمن يضمن لى ما بـين لـحيـيه وما بين رجليه اضمن له الـجنة\n\n‘যে ব্যক্তি মুখ এবং গুপ্তাঙ্গের পাপ থেকে হেফাযত থাকার দায়িত্ব নেবে, আমি রাসূল তাকে জান্নাতে পৌঁছানোর দায়িত্ব নেবো।’ [সহীহ্ বোখারী : পৃষ্ঠা ৪১১] সুতরাং এ দু’টি অঙ্গকে হেফাযত করতে হবে। এই মুখ আমাদের সর্বনাশ করে ফেলছে। এই গুপ্তাঙ্গ আমাদের জন্য দোযখের পথ প্রশস্থ করছে। এজন্য মুখ ও গুপ্তাঙ্গ হেফাযত করা একান্ত কর্তব্য।\n\nমুখ ও জিহ্বার ব্যাপারে রাসূলুল্লাহ সাল্লাল্লাহু আলাইহি ওয়াসাল্লাম ইরশাদ করেন \n\nاذا اصبح ابن ادم فان الاعضاء كلها تكفر اللسان، فتقول اتق الله فينا، فانا نـحن بك، فان استقـمت استقـمنا وان اعوججت اعوججنا\n\n‘বনি আদম যখন সকালে ঘুম থেকে ওঠে, তখন তার সমস্ত অঙ্গ-প্রত্যঙ্গ জিহ্বা ও মুখের নিকট বিনয়ের সাথে বলে- হে মুখ, হে জবান, হে জিহ্বা! তুমি আমাদের ব্যাপারে আল্লাহ্কে ভয় কর। আমাদের ভালো-মন্দের ভিত্তি হলে তুমি। তোমার ওপর আমাদের ভালো ও মন্দ নির্ভর করে। তুমি যদি সোজা থাকো, তাহলে আমরাও সোজা। আর তুমি যদি বাঁকা হয়ে যাও, তাহলে আমরাও বাঁকা।’\n\n[মিশকাতুল মাসাবীহ্ : পৃষ্ঠা ৪১৩] তার মানে যত অঙ্গ-প্রত্যঙ্গ আছে, সমস্ত অঙ্গ-প্রত্যঙ্গের অনিষ্ট এবং ভালো-মন্দ নির্ভর করে জিহ্বা ও মুখের ওপর। জিহ্বা যদি ভালো থাকে, মুখ যদি ভালো থাকে, তাহলে সমস্ত অঙ্গ-প্রত্যঙ্গ ভালো থাকবে। আর মুখ ও জিহ্বা যদি খারাপ হয়ে যায়, তাহলে শরীরের প্রতিটি অঙ্গই খারাপের দিকে যাবে। এজন্য মুখ ও জিহ্বা ভালোভাবে নিয়ন্ত্রণ করতে হবে।\n\nকিতাবে বর্ণিত আছে। হযরত আবু বকর সিদ্দীক রাদ্বিয়াল্লাহু আনহু চৌরাস্তায় বসে বসে জিহ্বা ধরে টানাটানি করছেন। এক ব্যক্তি জিজ্ঞাসা করল, কি ব্যাপার! কি হয়েছে? এমন করছেন কেন?\n\nসেই আবু বকর রাদ্বিয়াল্লাহু আনহু উত্তরে বললেন ‘এই জিহ্বা আমাকে বিভিন্ন বিপদে ফেলেছে। বেশি বেশি কথা বলে আমাকে বিপদে ফেলানোর কারণে আমি তাকে শাস্তি দিচ্ছি।’\n\nহযরত আবু বকর সিদ্দীক রাদ্বিয়াল্লাহু আনহু কখনো মিথ্যা কথা বলতে পারেন না। মিথ্যা বললে রাসূলুল্লাহ সাল্লাল্লাহু আলাইহি ওয়াসাল্লাম তাঁকে ‘সিদ্দীক’ উপাধি দিতেন না। ‘সিদ্দীক’ বলা হয়, যে ব্যক্তি জীবনে কোন দিন মিথ্যা কথা বলেননি। কখনো কারো গীবত করেননি। কখনো কোন অন্যায় কাজ করেননি। ইচ্ছাকৃত কোন পাপ কাজে লিপ্ত হননি। তারপরও তিনি জিহ্বা ধরে টানাটানি করে তাকে শায়েস্তা করছেন।\n\nএ ধরনের দৃষ্টান্ত তাকওয়ার সাথে সম্পর্কযুক্ত। কাজেই তাকওয়া অর্জন করতে হলে আমাদের চলাফেরা, কথা-বার্তা ও আচার আচরণে সতর্কতা অবলম্বন করতে হবে। এবং হৃদয়কে কলুষমুক্ত করে ইবাদত-বন্দেগিতে একনিষ্ঠ হতে হবে।"
  },
  {
    "1": "বাদশা আওরঙ্গজেবের কর্ম, জীবনের শেষপ্রান্তে অছিয়ত",
    "2": "বাদশা আওরঙ্গজেবের কর্ম, জীবনের শেষপ্রান্তে অছিয়ত – \n\nআহমদুল ইসলাম চৌধুরী\n\nমোগল বংশের বাদশা আওরঙ্গজেব বিখ্যাত নাম। তিনি ছিলেন ধার্মিক। দীর্ঘ প্রায় এক নাগাড়ে ৫০ বছর ভারত শাসন করেছিলেন। তার ইন্তেকালের সাথে সাথে মোগলদের পতনের সূচনা হয়। মোগল বংশে তিনিই বিশাল ভারতবর্ষে তার অগ্রজদের থেকে বেশি এলাকা শাসন করতে সক্ষম হয়েছিলেন। তার অপর তিন ভ্রাতাকে পরাজিত করে দিল্লীর মসনদ দখল করেছিলেন পিতা বাদশা শাহজাহানকে আগ্রার কিল্লাতে নজরবন্দী করে রেখে।\n\nভারতের পশ্চিমবঙ্গ থেকে দুই খণ্ডে প্রকাশিত সৈয়দ আবদুল হালিম রচিত ‘ইসলামের ইতিহাস’ গ্রন্থ আমার হস্তগত হয়। ভারতের মুর্শিদাবাদ থেকে ঢাকায় বসবাসকারী নুরুল আজিম কাদেরী আমাকে এ ইতিহাসগ্রন্থ প্রদান করেন। এখানে লেখক গোমল পূর্ববর্তী সুলতানী শাসকগণের নানান উদ্ধৃতির মাধ্যমে কড়া সমালোচনা করেন, তেমনি মোগল বাদশাগণের সমালোচনা করতে কুন্ঠাবোধ করেননি তিনি। আওরঙ্গজেব তাঁর ভ্রাতা দারা শুকোহকে আকবরের মত ধর্মত্যাগী বলে উল্লেখ করেছিলেন। বাদশা আওরঙ্গজেব মসনদে বসার পর নিুলিখিত নির্দেশনা জারি করেন।\n\n১. নববর্ষ বা নওরোজ উৎসব বন্ধ করে দেওয়া হয়। যেহেতু তার ভাবাদর্শের অনুকুলে ছিল না।\n\n২. মুসলমানগণের নৈতিক উন্নতির জন্য (শরীয়ত) অনুযায়ী ‘মুহতাসিব’ নামক কর্মচারী নিয়োগ করেন। পূর্বে এ পদ ছিল। কিন্তু তা যথাযথ কার্যকর অবস্থায় ছিল না।\n\n৩. মদ্যপান নিষিদ্ধ করেন পরিপূর্ণ ভাবে।\n\n৪. যেসব মসজিদ খানকাহ মেরামতের প্রয়োজন তা করার নির্দেশ দেন।\n\n৫. মসজিদের ইমাম ও মুয়াজ্জিনের নিয়মিত বেতন দেয়ার ব্যবস্থা করেন।\n\n৬. দারা শুকোহ এর সঙ্গী সাথীদের বিরুদ্ধে কড়া ব্যবস্থা গ্রহণ করা হয়। আর তাদের নেতা সারসাদকে প্রাণদণ্ড দেন।\n\n৭. তাঁর শাসনের একাদশ বছরে তিনি রাজসভা থেকে গান বাজনা তুলে দেন।\n\n৮. বাদশাহের জন্মদিনে তাকে বহু মুল্যবান পাথর ও সোনা রূপা দিয়ে ওজন করার প্রথা তুলে দেন।\n\n৯. রাজ সভায় পরস্পরকে সম্বোধনের ইসলাম বিরোধী রীতি তুলে দিয়ে ইসলাম তথা মুসলমান রীতি ‘আস্সালামু আলায়কুম’ রীতি চালু করেন।\n\n১০. জ্যোতির্বিদদের রাজসভা থেকে সরিয়ে দেন।\n\n১১. বাদশার ঝরোকা (ছোট জানালা) দেখার প্রথা বাতিল করেন।\n\n১২. সাধু সন্ন্যাসীদের ভাং তথা সিদ্ধি গাছের দ্বারা প্রস্তুত মাদকবিশেষ সেবন করা নিষিদ্ধ করেন দেন।\n\n১৩. সুফি দরবেশের দরগায় নারীদের যাওয়া বন্ধ করে দেন।\n\n১৪. রাজকীয় মুদ্রা থেকে কালিমা শরীফ তুলে দেন যাতে অপবিত্র অবস্থায় কেউ হাত দিতে না পারে।\n\n১৫. জুয়া খেলা বন্ধ করে দেন।\n\n১৬. হোলির দিন প্রকাশ্যে নৃত্যগীতাদি ও অশ্লীল আচরণ তুলে দেন।\n\n১৭. মহরমের শোভাযাত্রা নিষিদ্ধ করেন।\n\n১৮. নাচোয়ালী ও বেশ্যাদের নির্বাসন ও বিবাহ্ এ দুইটির মধ্যে একটিকে বেছে নেয়ার নির্দেশ দেন।\n\n১৯. তৎকালে প্রচলিত লোক দেখানো প্রথা উপেক্ষা করে এমন পোশাক পড়তে নির্দেশ দেয়া হয় যাতে মেয়েলীপনাকে প্রশ্রয় দেয়া না হয়।\n\n২০. সাধারণভাবে চিত্রকলা প্রদর্শনী নিষিদ্ধ করা হয়।\n\n২১. ইসলামে পদার্পণে পদোন্নতি ও পুরষ্কারের ব্যবস্থা করা হয়।\n\n২২. বিশৃঙ্খলা ও বিদ্রোহ দমনের উদ্দেশ্যে ১৬৬৯ খ্রিস্টাব্দে পুনরায় জিজিয়া কর প্রবর্তন করেন।\n\n২৩. চব্বিশ জন মুসলিম জ্ঞানীর সহযোগিতা নিয়ে ভারতীয় মুসলমানদের জন্য ফতোয়া-ই আলমগীরি সংকলন করেন।\n\nভারতের লেখক সৈয়দ আবদুল হালিম বাদশা আওরঙ্গজেবের শাসনের উপর নানান বিশ্লেষণ করে উক্ত বিষয়গুলো উল্লেখ করেন। বাদশা আওরঙ্গজেব জীবনের শেষপ্রান্তে এসে একটি অছিয়তনামা রেখে যান-\n\n১. হযরত খাজা মঈন উদ্দীন চিশতী রাহমাতুল্লাহি আলায়হির মাজারের উপর ছদর/ছাদুয়া বিছাতে বলেন। এর জন্য তার সন্তান আজমের কাছে অর্থ রেখে যান।\n\n২. নিজে টুপি সেলাই করে তার মূল্য হিসেবে ৪টাকা ৬ আনা মতান্তরে ২ আনা উপার্জন করেছিলেন। এর দ্বারা তার ইন্তেকাল পরবর্তী কাফনের কাপড়ের জন্য খরচ করতে বলেন। পবিত্র ক্বোরআন মাজীদ লিখে তিন শত পাঁচ টাকা জমা থাকে। ঐ টাকা ইন্তেকালের দিন খচর করতে বলেন।\n\n৩. তাঁর ইন্তেকাল পরবর্তী জানাযা দাফনের ব্যবস্থা করবেন তাঁর পুত্র মুহাম্মদ আজম।\n\n৪. মৃত্যু পরবর্তী অবস্থায় তথা জানাযা দাফনের সময় তার মাথা খোলা রাখতে বলেন।\n\n৫. তাঁর কাফনের দামি কাপড় পরিহার করে সাদা মোটা কাপড় দিতে বলেন। বাদ্যকরদের বাজনা ইত্যাদি পরিহার করতে বলেন।\n\n৬. তাঁর শাসনকালে তাঁর সহযোগীদের নিকট ক্ষমার আবেদন রেখে যান।\n\n৭. তিনি পারস্য ভাষীদের খুবই ভাল জানতেন। বাদশা আওরঙ্গজেবের মতে তারা বিশ্বাসঘাতকতা করেনি বা আনুগত্যহীনতার দোষে দোষী হয়নি ভবিষ্যতে এদের প্রতি বিশ্বাস রাখতে বলেন।\n\n৮. যুদ্ধক্ষেত্রে ভারতভাষীর চেয়ে পারস্য/তুরান দেশের লোকদেরকে গুরুত্ব দিতে হবে।\n\n৯. নবী পাক সাল্লাল্লাহু তা‘আলা আলায়হি ওয়াসাল্লাম-এর বংশধরদের প্রতি বিশেষ সম্মান ও সাহায্য সহযোগিতা করতে বলেন। কিন্তু তারা যাতে রাষ্ট্রীয় ব্যাপারে হস্তক্ষেপ করতে না পারে সে জন্য সাবধান থাকতে বলেন।\n\n১০. ঘরের তথা রাজপ্রাসাদে বসে সাম্রাজ্য পরিচালনা না করে ঘুরে ফিরে থাকতে বলেন।\n\n১১. সন্তানদের সাথে বেশি অন্তরঙ্গ মেলামেশা না করতে বলেন। উদাহরণ দেন তাঁর পিতা বাদশা শাহজাহান দারা শুকোহর সাথে ঐ রকম না করলে তার পরিণতিটা এমন দুঃখজনক হত না।\n\n১২. সাম্রাজ্যের নানা খবরা খবর ভালভাবে অভিহিত হওয়াকে গুরুত্ব দিতে বলেন। এ ব্যাপারে মুহূর্তের জন্যে সামান্য অবহেলা বহু জনের বহু বিপদের কারণ হতে পারে। তিনি এতে উদাহরণ স্বরূপ উল্লেখ করেন তার অসাবধানতার জন্য শিবাজী পালিয়ে গিয়েছিল। ফলে তাঁকে শেষ দিন পর্যন্ত মারাঠাদের বিরুদ্ধে কঠিন পরিশ্রম করতে হয়েছিল।\n\nতিনি বার সংখ্যাকে পবিত্র বলে উল্লেখ করেন এবং বারটি উপদেশ দিয়ে শেষ করেন।\n\nবাদশা আওরঙ্গজেব দীর্ঘ প্রায় ৫০ বছর বিশাল ভারতবর্ষ শাসন করে গেছেন। তিনি গোমল শাসকগণের মধ্যে ব্যতিক্রম ছিলেন। তাঁর সাম্রাজ্যের শাসন কার্য পরিচালনায় তার অত্যধিক কঠোর ছিল বলে দুর্নাম রয়েছে। একাধিক ইতিহাসবিদ তাঁকে উগ্র ধার্মিক বলে উল্লেখ করেছেন। তবে তিনি অগ্রজগণের মত অত্যধিক বিলাসিতা, বেপোরোয়া জীবনযাপন পরিহার করে ইসলামের মহান চার খলিফাগণের জীবন আদর্শকে বুকে ধারণ করে জীবন অতিবাহিত করেন। ৮৯ বছর বয়সে ১৭০৭ খ্রিস্টাব্দে দক্ষিণাত্যের আহমদ নগরে ইন্তেকাল করেন।\n\nদৌলতাবাদের ২৮ কি. মি. দূরত্বে হুলদাবাদে একটি পাহাড়ের ওপর সাদামাটা কবর নিয়ে তিনি চিরনিদ্রায় শায়িত আছেন।"
  },
  {
    "1": "খিদমতে মোস্তফা সাল্লাল্লাহু তাআলা আলায়হি ওয়াসাল্লাম-এ ধন্য কজন মহিয়সী তাহিয়্যা কুলসুম",
    "2": "খিদমতে মোস্তফা সাল্লাল্লাহু তা‘আলা আলায়হি ওয়াসাল্লাম-এ ধন্য ক’জন মহিয়সী\n\nতাহিয়্যা কুলসুম\n\nলেখিকা: শিক্ষার্থী- জামেয়া আহমদিয়া সুন্নিয়া মহিলা মাদ্রাসা, চট্টগ্রাম।\n\n\u003d\u003d\u003d\u003d\n\nমহান আল্লাহ্ তা‘আলার নামে শুরু করছি, যিনি পরম করুণাময়, অসীম দয়ালু। তিনি এক ও অদ্বিতীয়। তাঁর দরবারে লাখো কোটি শুকরিয়া আদায় করছি যে, তিনি আমাদেরকে তাঁর প্রিয়হাবীব হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম-এর উম্মত বানিয়ে ধন্য করেছেন। নিঃসন্দেহে রাসূল সাল্লাল্লাহু তা‘আলা আলায়হি ওয়াসাল্লাম-এর আগমন মানবজাতির জন্য অনুগ্রহ। মহান আল্লাহ তা‘আলার ইরশাদ মোতাবেক- ‘নিঃসন্দেহে আল্লাহ্ মুমিনের প্রতি তাঁর রাসূল পাঠিয়ে অনুগ্রহ করেছেন।’’ অসংখ্যা দরূদ ও সালাম সেই প্রিয় নবীর ওপর যিনি সমগ্র সৃষ্টির অস্তিত্বের মাধ্যম। তাঁর আগমনে সমগ্র অন্ধকার দূরীভূত হয়ে যায। বাঙালী কবি গোলাম মোস্তফার কবিতায় সে অনুরণ প্রতিধ্বনিত হয়।\n\n‘‘তুমি যে নূরের নবী, নিখিলের ধ্যানের ছবি,\n\nতুমি না এলে দুনিয়ায়, আঁধারে ডুবিত সবই।’’\n\nসাথে সাথে দরূদ-সালাম সে সকল বান্দা-বান্দিনীর ওপর যারা মহাসৃষ্টির সান্নিধ্য লাভে সৌভাগ্যশীল হয়েছেন। শুধুমাত্র সান্নিধ্য লাভেই তাঁরা থেমে থাকেনি বরং প্রিয়নবী হযরত মুহাম্মদ সাল্লাল্লাহু তা‘আলা আলায়হি ওয়াসাল্লাম-এর খিদমতে নিজেদের আঞ্জাম দিয়ে হয়েছে জগৎ বরেণ্য।\n\nস্রষ্টার ইবাদতের পরে যে কাজ ইসলামের অধিক গুরুত্ব রাখে তা হল সৃষ্টির সেবা। সৃষ্টির সেবা সম্পর্কে রাসূল সাল্লাল্লাহু তা‘আলা আলায়হি ওয়াসাল্লাম বলেন- ‘সফরে দলনেতা তাদের খাদেম। যে ব্যক্তি খিদমত করে তাদের অগ্রগামী হয়েছে- কোন ব্যক্তিই অন্য কোন কাজের মাধ্যমে তাকে অত্রিক্রম করতে পারে না।’’ [বায়হাকী]\n\nসমাজের সৃষ্টিকুলকে সেবা করার প্রতিদান যদি এতই বড় হয় তাহলে সৃষ্টিকুলের সর্দার সাইয়্যিদুল কাওনাইন হযরত মোস্তফা সাল্লাল্লাহু তা‘আলা আলায়হি ওয়াসাল্লাম-এর খিদমত করার প্রতিদান তো অকল্পনীয়। যারা রাসূল সাল্লাল্লাহু তা‘আলা আলায়হি ওয়াসাল্লাম-এর বারেগাহে খিদমতে নিয়োজিত ছিলন, তাঁরা সকলেই পুরুষ ছিলেন না; বরং অনেক মহিয়সী নারীরাও এ সৌভাগ্য অর্জনে ব্রত হয়েছে। সামান্য পরিসরে এমনই কয়েকজন মহিয়সী নারীর পরিচয় প্রদান সচেষ্ট হলাম।\n\n১. উম্মে আয়মান রাদ্বিয়াল্লাহু আনহা\n\nহুযূর আকরাম সাল্লাল্লাহু তা‘আলা আলায়হি ওয়াসাল্লাম-এর খিদমতে নিয়োজিত নারীদের মধ্যে একজন হলেন উম্মে আয়মান। এটি তাঁর উপনাম। মূল নাম বারাকাত। তিনি একজন হাবশী মহিলা। হযরত উসামা বিন যায়েদ রাদ্বিয়াল্লাহু আনহু নামকরা একজন সাহাবী। হযরত উম্মে আয়মান রাদ্বিয়াল্লাহু আনহা’র ঔরসে তিনি জন্মগ্রহণ করেন। তাঁর স্বামী ছিলেন হযরত যায়েদ বিন হারেছা রাদ্বিয়াল্লাহু আনহু, তিনি তাঁর স্বামীর সূত্রে প্রিয়নবী সাল্লাল্লাহু তা‘আলা আলায়হি ওয়াসাল্লাম-এর খিদমত করার সুযোগ লাভ করেন। তাঁর স্বামী যায়েদ নিব হারেছা রাদ্বিয়াল্লাহু আনহু রাসূল করীম সাল্লাল্লাহু তা‘আলা আলায়হি ওয়াসাল্লাম-এর আযাদকৃত গোলাম ছিলেন। বয়সে রাসূল সাল্লাল্লাহু তা‘আলা আলায়হি ওয়াসাল্লাম থেকে ১০/২০ বছর বড় ছিলেন। ৭/৮ বছর বয়সে তাঁকে ছিনতাই করে নিয়ে ওকায মেলায় বিক্রি করে দেয়। হাকীম ইবনে হেযাম তাঁর ফুফু হযরত খাদীজা রাদ্বিয়াল্লাহু আনহার জন্য ৪০০ দিরহাম দিয়ে কিনে নেয়। হযরত খাদীজা রাদ্বিয়াল্লাহু আনহা’র সাথে হুযূর করীম সাল্লাল্লাহু তা‘আলা আলায়হি ওয়াসাল্লাম-এর বিবাহ্ হলে তিনি হযরতের জন্য য়ায়েদকে হেবা করে দেন। তাঁর পিতা ও চাচা তাঁকে নিতে আসলে তিনি রাসূল সাল্লাল্লাহু তা‘আলা আলায়হি ওয়াসাল্লাম-এর সান্নিধ্য ছেড়ে অন্য কোথাও যেতে অস্বীকার করেন। তখন রাসূল সাল্লাল্লাহু তা‘আলা আলায়হি ওয়াসাল্লাম জনসম্মুখে তাঁকে নিজের পুত্র বলে ঘোষণা দেন। সেই সূত্রে উম্মে আয়মান রাদ্বিয়াল্লাহু আনহা’র জন্যও রাসূল সাল্লাল্লাহু তা‘আলা আলায়হি ওয়াসাল্লাম-এর খিদমত করার পথ প্রশস্ত হয়ে যায়।\n\n২. খাওলাহ্ রাদ্বিয়াল্লাহু আনহা\n\nহুযূর পুরনূর সাল্লাল্লাহু তা‘আলা আলায়হি ওয়াসাল্লাম-এর খিদতমকারী অন্য একজন সাহাবীয়্যা হলেন হযরত খাওলাহ্ রাদ্বিয়াল্লাহু আনহা। তিনি হযরত হাফস বিন সা’দ রাদ্বিয়াল্লাহু আনহু’র দাদি। যদিও হযরত খাওলাহ্ রাদ্বিয়াল্লাহু আনহু তত বেশি প্রসিদ্ধ ছিলেন না; তবে একটি হাদীস সূত্রে তিনি যে প্রিয় নবীর সাল্লাল্লাহু তা‘আলা\n\nআলায়হি ওয়াসাল্লাম-এর খাদিম ছিলেন তাঁর প্রমাণ পাওয়া যায়। হযরত আবু বকর বিন আবি শায়বা রাহমাতুল্লাহি আলায়হি এবং ইমাম তাবরানী রাহমাতুল্লাহি আলায়হি, আবি নাঈম মোল্লা রাহমাতুল্লাহি আলায়হি থেকে, তিনি হাফস বিন সা’দ রাদ্বিয়াল্লাহু আনহু থেকে, অতঃপর তিনি তাঁর পিতার মাধ্যমে তাঁর দাদী হযরত খাওলাহ্ রাদ্বিয়াল্লাহু আনহা থেকে বর্ণনা করেন, যিনি রাসূল সাল্লাল্লাহু তা‘আলা আলায়হি ওয়াসাল্লাম-এর সেবিকা ছিলেন। তিনি (খাওলাহ্) বলেন, ‘‘একদা রাসূল সাল্লাল্লাহু তা‘আলা আলায়হি ওয়াসাল্লাম’র ঘরে তাঁর চৌকির নিচে হঠাৎ করে একটি কুকুরের বাচ্চা এসে পড়ে। পরদিন সকালে আমি রাসূল সাল্লাল্লাহু তা‘আলা আলায়হি ওয়াসাল্লামকে চিন্তামগ্ন দেখতে পাই। আমি তখন হুযূর করীম সাল্লাল্লাহু তা‘আলা আলায়হি ওয়াসাল্লাম থেকে চিন্তিত হওয়ার কারণ জিজ্ঞেস করি। তখন তিনি বলেন, আজি রাতে হযরত জিবরাঈল আলায়হিস্ সালাম’র আগমনের কথা ছিল, কিন্তু তিনি এলেন না এবং তাঁর না আসার কারণটিও আমার জানা নেই। এরপর রাসূল সাল্লাল্লাহু তা‘আলা আলায়হি ওয়াসাল্লাম তাঁর চাদর মুবারক গায়ে দিয়ে বাইরে বেরিয়ে আসেন এবং আমাকে বলেন যেন তাঁর ঘরটি খুব ভাল করে পরিস্কার করে দিই। আমি ঘর পরিস্কার করার মুহূর্তে চৌকির নিচে একটি কুকুরের বাচ্চা মৃত অবস্থায় পাই। আমি সেটি বাইরে ফেলে দিই। অতঃপর রাসূল সাল্লাল্লাহু তা‘আলা আলায়হি ওয়াসাল্লাম ঘরে প্রবেশ করেন। সেই মুহূর্তে তাঁর দাড়ি মুবারক কাঁপছিল। তখন রাসূল সাল্লাল্লাহু তা‘আলা আলায়হি ওয়াসাল্লাম’র মধ্যে অহী আগমনের প্রভাব স্পষ্ট ছিল। এমতাবস্থায় রাসূল সাল্লাল্লাহু তা‘আলা আলায়হি ওয়াসাল্লাম আমাকে বলেন, ‘হে খাওলাহ! আমাকে একা রেখে যাও।’ এরপর রাসূল সাল্লাল্লাহু তা‘আলা আলায়হি ওয়াসাল্লাম এর ওপর পবিত্র ক্বোরআনের সূরা দোহা নাযিল হয়। তখন জিবরাঈল আলায়হিস্ সালাম থেকে প্রিয়নবী সাল্লাল্লাহু তা‘আলা আলায়হি ওয়াসাল্লাম রাতে না আসার কারণ জিজ্ঞেস করলে তিনি বলেন, ‘‘যে ঘরে কুকুর এবং ছবি থাকে সে ঘরে আমি প্রবেশ করতে পারি না।’’\n\n৩. উম্মে রাফে’ রাদ্বিয়াল্লাহু আনহা\n\nসরওয়ারে কায়েনাত রাসূল সাল্লাল্লাহু তা‘আলা আলায়হি ওয়াসাল্লাম’র অপর একজন সেবিকা হলেন উম্মে রাফে’ রাদ্বিয়াল্লাহু আনহা। তাঁর মূল নাম হল সালমা। তিনি হযরত আবু রাফে’ রাদ্বিয়াল্লাহু আনহু’র স্ত্রী ছিলেন। তিনি মূলত রাসূল সাল্লাল্লাহু তা‘আলা আলায়হি ওয়াসাল্লাম’র ফুফু হযরত সাফিয়্যা বিনতে আবদিল মুত্তালিব রাদিয়াল্লাহু আনহু’র বাঁদী ছিলেন। পরবর্তীতে তিনি উম্মে রাফে’ রাদ্বিয়াল্লাহু আনহাকে রাসূল সাল্লাল্লাহু তা‘আলা আলায়হি ওয়াসাল্লাম’র সেবা করার উদ্দেশ্যে তাঁর বারগাহে উৎসর্গ করে দেন। তিনি নবী তনয়া হযরত ফাতেমা তুয যাহরা রাদ্বিয়াল্লাহু আনহা এবং নবীপুত্র হযরত ইবরাহিম বিন রাসূল সাল্লাল্লাহু তা‘আলা আলায়হি ওয়াসাল্লাম’র ধাত্রী ছিলেন। খায়বার যুদ্ধে অংশগ্রহণকারী নারীদের মধ্যে তিনিও ছিলেন। হযরত উম্মে রাফে’ রাদ্বিয়াল্লাহু আনহা থেকে তাঁর পৌত্র আবদুল্লাহ্ বিন আলী রাদ্বিয়াল্লাহু আনহু একটি হাদীস বর্ণনা করেন।\n\nসৈয়্যাদাতুনা মা আয়েশা রাদ্বিয়াল্লাহু আনহা’র একটি বর্ণনায় উম্মে রাফে’ রাদ্বিয়াল্লাহু আনহা’র একটি ঘটনার উল্লেখ পাওয়া যায়। তিনি বলেন, একদা আবু রাফে’র স্ত্রী উম্মে রাফে’ রাসূল সাল্লাল্লাহু তা‘আলা আলায়হি ওয়াসাল্লাম’র দরবারে তাঁর স্বামীর বিপক্ষে অভিযোগ নিয়ে আসেন। অভিযোগ করে তিনি বলেন, আমার স্বামী আবু রাফে’ (রাদ্বিয়াল্লাহু আনহু) আমাকে প্রহার করেছে। এটি শুনে রাসূল সাল্লাল্লাহু তা‘আলা আলায়হি ওয়াসাল্লাম আবু রাফে’ রাদ্বিয়াাল্লাহু আনহু থেকে জিজ্ঞেস করেন, ‘‘হে আবু রাফে’! তুমি তার সাথে কেমন ব্যবহার কর? কেন তুমি তাকে প্রহার করেছ?’’ আবু রাফে’ বলেন, ‘সে আমাকে কষ্টদায়ক কথাবার্তা বলেছে।’ হুযূর আকরাম সাল্লাল্লাহু তা‘আলা আলায়হি ওয়াসাল্লাম ইরশাদ করেন, হে সালমা! তুমি তাকে কেন কষ্টদায়ক কথাবার্তা বলেছ। তখন তিনি বলেন, আমি কোন কষ্টদায়ক কথা বলিনি। তার নামায পড়া অবস্থায় ‘হাদছ’ (যেসব কাজের জন্য অযু ফরয হয়) সংঘটিত হয়েছে। তাই আমি তাকে বলেছি যে, ‘‘আল্লাহর প্রিয়নবী, মুসলমানদের নির্দেশ দিয়েছেন যে, যখন তাদের শরীর থেকে বায়ু বা এই জাতীয় কিছু বের হয় তখন সে যেন ওযু করে নেয়।’’ এটা শুনে সে আমাকে প্রহার করেছে। তখন রাসূল সাল্লাল্লাহু তা‘আলা আলায়হি ওয়াসাল্লাম মুচকি হেসে বললেন, ‘হে আবু রাফে’, তোমার স্ত্রী তোমাকে ভালো এবং কল্যাণকর কাজের নির্দেশ দিয়েছে। তাই তুমি তাকে মেরো না।’\n\n[বি. দ্র. আবু রাফে’ রাদ্বিয়াল্লাহু আনহু ইতোপূর্বে হাদাছ দ্বারা অযু নষ্ট হয়ে যাওয়ার হুকুম সম্পর্কে অবগত ছিলেন না]\n\n৪. মায়মুনা বিনতে সা’দ রাদ্বিয়াল্লাহু আনহা \n\nমহানবী সাল্লাল্লাহু তা‘আলা আলায়হি ওয়াসাল্লাম’র বারগাহে খিদমত করার সৌভাগ্য অর্জন করেছেন এমন আরেকজন সাহাবিয়্যা হলেন হযরত মায়মুনা বিনতে সা’দ রাদ্বিয়াল্লাহু আনহা। প্রিয়নবী সাল্লাল্লাহু তা‘আলা আলায়হি ওয়াসাল্লাম’র খাদেমাদের মধ্যে তিনি খুব প্রসিদ্ধ। হযরত মায়মুনা বিনতে সা’দ রাদ্বিয়াল্লাহু আনহা রাবীও ছিলেন। তিনি প্রিয়নবী সাল্লাল্লাহু তা‘আলা আলায়হি ওয়াসাল্লাম থেকে অসংখ্য হাদীস বর্ণনা করেছেন। তাঁর থেকে একদল সাহাবীও হাদীস গ্রহণ করেছেন। তাঁর বর্ণিত হাদীস সিরিয়াবাসীদের নিকট বেশ গ্রহণযোগ্যতা লাভ করে। তাঁর বর্ণিত হাদীসের মধ্যে প্রসিদ্ধ কয়েকটি হল- বায়তুল মুকাদ্দাসের ফযিলত, পেশাবের ফোঁটা থেকে রক্ষা না হওয়ার দরুণ কবরের আযাব সাব্যস্তকরণ, পোশাকের ধরণ বর্ণনা সম্বলিত হাদীস ইত্যাদি।\n\n৫. উম্মে আয়াশ রাদ্বিয়াল্লাহু আনহা \n\nপ্রিয়নবী সাল্লাল্লাহু তা‘আলা আলায়হি ওয়াসাল্লাম’র বারেগাহে খিদমতকারী সাহাবিয়্যাদের মধ্যে হযরত উম্মে আয়াশ রাদ্বিয়াল্লাহু আনহা’র বর্ণনাও পাওয়া যায়। তিনি নবী তনয়া হযরত রুক্বাইয়া রাদ্বিয়াল্লাহু আনহাকে অযু করিয়ে দিতেন। তাঁর বর্ণিত একটি হাদীস পাওয়া যায়। তিনি বলেন আমি রাসূল সাল্লাল্লাহু তা‘আলা আলায়হি ওয়াসাল্লামকে বলতে শুনেছি, ‘‘উম্মে কুলসুম রাদ্বিয়াল্লাহু আনহা’র বিয়ে মহান আল্লাহর নির্দেশে সংঘটিত হয়েছে।’’\n\nউপরে বর্ণিত সাহাবিয়্যাগণ ছাড়াও আরো অনেক প্রিয় নবী সাল্লাল্লাহু তা‘আলা আলায়হি ওয়াসাল্লাম’র বারগাহে খিদমত করার সৌভাগ্য অর্জন করেছেন। তবে তাঁরা তেমন প্রসিদ্ধ পায়নি বা তাঁদের বর্ণনা তেমন পাওয়া যায়নি। তখনকার মুসলমানরা প্রিয়নবীকে অধিক পরিমাণে মুহাব্বত করতো যার ফলে নবী করীম সাল্লাল্লাহু তা‘আলা আলায়হি ওয়াসাল্লাম’র সেবা করার সামান্য সুযোগও হাতছাড়া হতে দিত না। যারা প্রিয়নবী সাল্লাল্লাহু তা‘আলা আলায়হি ওয়াসাল্লামকে অন্তর থেকে ভালোবাসবে তাঁর হুকুম মেনে চলবে নিঃসন্দেহে তাঁরা মহান। মহানবী সাল্লাল্লাহু তা‘আলা আলায়হি ওয়াসাল্লাম’র খিদমতকারী মহিয়সী নারীরাও সম্মান প্রাপ্তিতে অগ্রগণ্য। মহান আল্লাহ্ আমাদের তা বুঝার তাওফীক দান করুন। আ-মী-ন।"
  },
  {
    "2": "ফরমানে রেযা : প্রচলিত কিছু গর্হিত কাজের পরিণাম –\n\nমুহাম্মদ আবদুল্লাহ আল মাসুম \u003e\n\n[বর্তমান সমাজে এমন কিছু কাজ খুব বেশী প্রচলন হচ্ছে, অবস্থাদৃষ্টে মনে হয় যেন তা মামুলি বিষয়! আ’লা হযরত ইমাম আহমদ রেযা রহমাতুল্লাহি তা‘আলা আলায়হি প্রণীত বিভিন্ন গ্রন্থ থেকে সংগৃহীত এ ধরনের কিছু বিষয়ের কুরআন-হাদীসের আলোকে প্রামাণ্য সমাধান বর্ণিত হলো]\n\nকুরআনুল করিম হিফয করে ভূলে যাওয়া\n\nআ’লা হযরত আযিমুল বরকত মুজাদ্দিদে দ্বীন ও মিল্লাত ইমাম আহমদ রযা খাঁন রহমাতুল্লাহি আলাইহি এ প্রসঙ্গে বলেন: ঐ ব্যক্তি থেকে মুর্খ আর কে আছে? যাকে মহান আল্লাহ তাআলা এমন শক্তি (অর্থাৎ পবিত্র কুরআন শরীফ মুখস্থ করার শক্তি) দান করেছেন, আর সে তা নিজেই হাতছাড়া করে দিয়েছে। যদি সে কুরআনুল করিম মুখস্থ করার গুরুত্ব অনুধাবন করতে পারতো এবং কুরআন মাজীদ মুখস্থ করার মাঝে কি সাওয়াব ও মর্যাদা রয়েছে তা জানতো, তবে সে কুরআন মুখস্থ করাকে নিজের প্রাণের চেয়েও বেশি প্রিয় মনে করতো। তিনি আরো বলেন: যতটুকু সম্ভব কুরআন শরীফ শিক্ষা দেয়া, মুখস্থ করানো এবং নিজে মুখস্থ রাখার চেষ্টা করবে। যেন এর মাধ্যমে আল্লাহ কর্তৃক নির্ধারণকৃত সাওয়াব লাভ করা যায় এবং কিয়ামত দিবসে অন্ধ ও খোঁড়া হয়ে পুনরুত্থান থেকে মুক্তি পাওয়া যায়।  ইরশাদ হচ্ছে: যে ব্যক্তি কুরআনুল করিমের কোন আয়াত মুখস্থ করার পর তা আবার ভুলে যায়, কিয়ামত দিবসে তাকে অন্ধ অবস্থায় উত্তোলন করা হবে।  (নাউজুবিল্লাহ মিন জালিক)\n\nমসজিদে দুনিয়াবী কথাবার্তা\n\nআ’লা হযরত রহমাতুল্লাহি আলাইহি একটি রেওয়ায়াত উদ্ধৃত করে বলেন: বর্ণনায় এসেছে, একটি মসজিদ আপন  প্রতিপালকের নিকট অভিযোগ করতে গেলো যে, লোকেরা আমার মধ্যে দুনিয়াবী কথাবার্তা বলে থাকে। ফিরিশতারা আসার সময় তার সাথে সাক্ষাত হয় এবং বলে: আমাদেরকে তাদের (মসজিদে কথোপকথনকারী) ধ্বংস করার জন্য পাঠানো হয়েছে।  এ প্রসঙ্গে হুযূর পুরনূর সাল্লাল্লাহু আলাইহি ওয়াসাল্লাম ইরশাদ করেন: একটি যুগ এরূপ আসবে, মসজিদের মধ্যে মানুষের কথাবার্তা নিজেদের দুনিয়াবী অবস্থাদির ব্যাপারে হবে, তোমরা এরূপ ব্যক্তিদের সাহচর্যে বসো না। কেননা, এরূপ লোকেদের আল্লাহ তায়ালার কোন প্রয়োজন নেই।  প্রসিদ্ধ মুফাসসীর হাকীমুল উম্মত মুফতী আহমদ ইয়ার খাঁন রহমাতুল্লাহি আলাইহি উক্ত হাদীস শরীফের ব্যাখ্যায় বলেন: আল্লাহ তা’আলা এ ধরনের ব্যক্তিদের প্রতি দয়া করবেন না। বস্তুত রব তা‘আলার এমন কোন বান্দারই প্রয়োজন নেই, তিনি প্রয়োজন থেকে পবিত্র।\n\nহযরত সায়্যিদুনা সায়েব বিন ইয়াজিদ রাদ্বিয়াল্লাহু আনহু থেকে বর্ণিত,তিনি বলেন: একদা আমি মসজিদে দাঁড়িয়ে ছিলাম, কেউ আমাকে পাথর কণা নিক্ষেপ করলো। আমি ফিরে দেখলাম, তিনি আমীরুল মু’মিনিন হযরত সায়্যিদুনা ওমর ইবনুল খাত্তাব রাদ্বিয়াল্লাহু আনহু ছিলেন। তিনি (উচ্চ আওয়াজে কথা বলা দু’জন ব্যক্তির দিকে ইশারা করে) আমাকে বললেন যে, যাও! এবং ঐ দু’জনকে আমার নিকট নিয়ে আসো। আমি সেই দু’জনকে নিয়ে উপস্থিত হলাম। ফারুকে আযম রাদ্বিয়াল্লাহু আনহু তাদেরকে জিজ্ঞাসা করলেন: তোমরা কোথাকার অধিবাসী? তারা আরয করলো: আমরা তায়েফের অধিবাসী। তিনি বললেন: যদি তোমরা উভয়ই মদীনার অধিবাসী হতে তবে আমি তোমাদের শাস্তি দিতাম। কেননা, তোমরা রাসূলূল্লাহ সাল্লাল্লাহু আলাইহি ওয়াসাল্লামের মসজিদে উচ্চ আওয়াজে কথা বলছিলে।  হাকীমুল উম্মত মুফতী আহমদ ইয়ার খাঁন রহমাতুল্লাহি আলাইহি উপরোক্ত হাদীস শরীফের আলোকে বলেন: তারা দুনিয়াবী বিষয়ে উচ্চ আওয়াজে কথোপকথন করছিলো, নয়তো মসজিদে দরস, শিক্ষা দেয়া, আল্লাহ তায়ালার যিকির (এবং) নাত শরীফ ইত্যাদি উচ্চ আওয়াজে করতে পারবে, যদি নামাযীর কষ্ট না হয়।\n\nমসজিদের কয়েকটি আদব\n\n১. অনেক মসজিদে নিয়ম রয়েছে যে, রমযানুল মুবারকে লোকেরা নামাযীদের জন্য ইফতারী প্রেরণ করে। তা ই’তিকাফের নিয়্যত ছাড়া সেখানেই তা নির্বিঘেœ খাওয়া হয় এবং মেঝে ময়লা করা হয়, তা না-জায়িয। ২. ওযু করার পর ওযুর অঙ্গ প্রত্যঙ্গ থেকে এক ফোঁটা পানির ছিটাও যেন মসজিদের মেঝেতে না পড়ে। ৩. মসজিদে যদি হাঁচি আসে তবে চেষ্টা করতে হবে, আওয়াজ যেন ধীরে বের হয়, এমনিভাবে কাঁশিও। কেননা,আল্লাহ তা‘য়ালার প্রিয় হাবীব সাল্লাল্লাহু আলাইহি ওয়াসাল্লাম মসজিদে জোরে হাঁিচ দেয়াকে অপছন্দ করতেন।  ৩. মসজিদে দুনিয়াবী কোন কথা না বলা। হ্যাঁ! যদি কোন দ্বীনি কথা কাউকে বলতে হয় তবে নিকটে গিয়ে নি ম্নস্বরে বলা উচিৎ।\n\nবদ মাযহাবীর সাথে সম্পর্ককরণ\n\nইমাম আ’লা হযরত রহমাতুল্লাহি আলাইহি বলেন: অন্য মাযহাবীদের (নারী ও পুরুষ) সাহচর্য হচ্ছে আগুন তুল্য। জ্ঞানী, বিবেক সম্পন্ন, প্রাপ্ত বয়স্ক মানুষের মাযহাবও তাদের কারণে বিগড়ে গেছে। ইমরান বিন হাত্তান রাকাশী- এর একটি গল্প প্রসিদ্ধ রয়েছে, সে তাবেঈনের যুগে একজন বড় মুহাদ্দীস ছিলো। বদ মাযহাবের মহিলাকে বিয়ে করে তার সংস্পর্শে থেকে নিজেও বদ মাযহাবী হয়ে গিয়েছে এবং সে এই দাবী করতো যে, (তাকে বিয়ে করে) সুন্নি বানাতে চায়। যখন সংস্পর্শের এই অবস্থা (যে, এত বড় মুহাদ্দীস পথভ্রষ্ট হয়ে গেলো) তখন (বদ মাযহাবীকে) শিক্ষক বানানো কত বড় নিকৃষ্ট কাজ হবে। কেননা, শিক্ষকের প্রভাব অনেক বেশী এবং দ্রুত হয়ে থাকে, তবে অন্য মাযহাবের মহিলার (বা পুরুষের) সমর্পনে বা শিষ্যত্বে নিজের সন্তানকে সেই দেবে, যে নিজেও দ্বীনের সাথে সম্পর্ক রাখে না এবং নিজের সন্তান বদ মাযহাব হয়ে যাওয়াতে ভ্রুক্ষেপ করে না।\n\nআ’লা হযরত রহমাতুল্লাহি আলাইহি এই বিষয়ে বুযুর্গদের আমলকে উদ্ধৃত করে বলেন: আব্দুল্লাহ্ বিন আব্বাস রাদ্বিয়াল্লাহু আনহুর শিষ্য হযরত সায়্যিদুনা সা’আদ বিন জুবাইর রাদ্বিয়াল্লাহু আনহুমার সাথে পথে একজন বদ মাযহাবের লোকের সাক্ষাৎ হলো। লোকটি বললো: হুযূর! কিছু আরয করতে চাই। তিনি বললেন: আমি শুনতে চাই না। আরয করলো: একটি বাক্য। তিনি বৃদ্ধাঙ্গুলী ও কনিষ্টাঙ্গুল একত্র করে বললেন: অর্ধেক শব্দও নয়। লোকেরা আরয করলো: এর কারণ কি? বললেন: সে হলো তাদেরই দলভূক্ত অর্থাৎ পথভ্রষ্ট।\n\n(এমনিভাবে) ইমাম মুহাম্মদ ইবনে সীরিন রহমাতুল্লাহি আলাইহির নিকট দু’জন বদ মাযহাবী লোক  এসেছিলো। আরয করলো: কিছু আল্লাহ্ তা‘আলার আয়াত আপনাকে শুনাই! তিনি বললেন: আমি শুনতে চাই না। আরয করলো, কিছু হাদীসে নববী শুনাই! তিনি বললেন: আমি শুনতে চাই না। তারা জোরাজোরি করলো। বললেন: তোমরা দু’জন চলে যাও নয়তো আমি চলে যাচ্ছি। অবশেষে তারা চলে গেলো। লোকেরা আরয করলো: হে ইমাম! আপনার কি সমস্যা ছিলো, যদি তারা কিছু আয়াত বা হাদীস শুনাতো? বললেন: আমি ভয় করেছি যে, তারা আয়াত ও হাদীসের সাথে নিজেদের কিছু মতবাদী ব্যাখ্যা লাগিয়ে দেবে এবং তা আমার অন্তরে গেঁথে যাবে, তবে আমি ধ্বংস হয়ে যাবো।\n\nআ’লা হযরত রহমাতুল্লাহি আলাইহি এই ঘটনা উদ্ধৃত করার পর বলেন: ইমামদের তো এই ভয় এবং সাধারণের কিরূপ সাহস দেখো! নিরাপত্তার পথ তাই, -যা তোমাদেরকে প্রিয় নবী সাল্লাল্লাহু আলাইহি ওয়াসাল্লাম ইরশাদ করেছেন: “তাদের (বদ মাযহাবীদের) থেকে দূরে থাকো এবং তাদেরকে নিজেদের থেকে দূরে রাখো, যেন তারা তোমাদের পথভ্রষ্ট করতে না পারে, যেন তোমাদের ফিতনায় ফেলতে না পারে। দেখো! মুক্তির পথ তাই যা তোমাদের মহান আল্লাহ তা‘আলা ইরশাদ করেছেন: অতঃপর স্মরণে আসতেই যালিমদের নিকট বসো না।  ভুলে তাদের কারো সাথে বসে গেলে তবে স্মরণ আসতেই দ্রুত দাঁড়িয়ে যাও।\n\nযদি পিতামাতা পরস্পর ঝগড়া করে তবে সন্তান কি করবে?\n\nআ’লা হযরত রহমাতুল্লাহি আলাইহি বলেন: যদি পিতা-মাতার পরস্পরের মধ্যে মনোমালিন্য হয় তখন সন্তান মায়ের পক্ষও অবলম্বন করবে না, পিতার পক্ষও অবলম্বন করবে না। কখনো যেনো এমন না হয় যে, মায়ের ভালবাসায় পিতার উপর কঠোরতা করবে। পিতার মনে দুঃখ দেওয়া বা তাঁর সাথে তর্ক করা কিংবা বেয়াদবীর সাথে চোখ রাঙ্গিয়ে কথা বলা এসব কিছু হারাম এবং আল্লাহ তাআলার অবাধ্য হয়ে সন্তানের এভাবে পিতামাতার মধ্যে কারো পক্ষ অবলম্বন করা কখনো জায়িয নয়। তাঁরা উভয়েই তার জন্য জান্নাত ও জাহান্নাম। যাকেই কষ্ট দিক না কেনো জাহান্নামের উপযুক্ত হয়ে যাবে। আল্লাহ তা‘আলার অবাধ্যতার ব্যাপারে কারো আনুগত্য বৈধ নয়। যেমন; মা চায় যে, সন্তান তার পিতাকে কষ্ট প্রদান করুক আর যদি সন্তান না শুনে অর্থাৎ পিতার উপর কঠোরতা প্রদর্শন করতে রাজি না হয় তবে অসন্তুষ্ট হয়ে যাবে, এমতাবস্থায় মা অসন্তুষ্ট হোক তবুও কখনো এ বিষয়ে মায়ের কথা শুনবে না, অনুরূপ, মায়ের ব্যাপারেও পিতার কথা শুনবে না। ওলামায়ে কিরাম এভাবে ভাগ করেছেন যে, খিদমতের ব্যাপারে মা প্রাধান্য পাবে এবং সম্মানের ব্যাপারে পিতা বেশী প্রাধান্য পাবে। কেননা, তিনি তার মায়েরও শাসক এবং মুনিব।  প্রিয় নবী সাল্লাল্লাহু আলাইহি ওয়াসাল্লাম ইরশাদ করেন- তিন ধরনের লোক জান্নাতে প্রবেশ করবে না। যথা- ১.মাতা-পিতাকে কষ্টদাতা ২. দায়্যুস ৩.পুরুষের বেশ ভূষাধারণী মহিলা।\n\nসৈয়দ হওয়ার প্রমাণ চাওয়া কেমন?\n\nআ’লা হযরত রহমাতুল্লাহি আলাইহি থেকে সৈয়দ বংশীয়দের সৈয়দ হওয়ার প্রমাণ চাওয়া এবং না পাওয়াতে গালমন্দকারী ব্যক্তি সম্পর্কে জিজ্ঞাসা করা হলে, তিনি উত্তরে বলেন: ফকির (অর্থাৎ নিজেকে তিনি ফকির বলে উল্লেখ করেছেন) অনেক ফতোয়া দিয়েছি যে, কাউকে সৈয়দ মনে করা এবং তাঁকে সম্মান করার জন্য আমাদের নিজেদের ব্যক্তিগতভাবে তার সৈয়দ হওয়া সম্পর্কে জানা আবশ্যক নয়, যে লোকেরা সৈয়দ পরিচয় দেয়, আমরা তাঁদের সম্মান করবো, আমাদের অনুসন্ধান করার প্রয়োজন নেই, সৈয়দ হওয়ার প্রমাণ চাওয়ারও আমাদের আদেশ দেয়া হয়নি এবং জোরপূর্বক প্রমাণ দেখানোর প্রতি বাধ্য করা এবং না দেখানোতে গালমন্দ করা, বদনাম করা নাজায়িয তথা বৈধ নয়। তবে হ্যাঁ! যাদের পূর্বপুরুষ সম্পর্কে আমরা ভালভাবে জানি যে, তারা সৈয়দ নয় এবং তারা নিজেকে সৈয়দ দাবী করছে, তবে তাদের সৈয়দ হিসেবে সম্মান করবো না, না তাদের সৈয়দ বলবো আর উচিৎ হবে যে, অনবহিতদেরকে তাদের ধোঁকা সম্পর্কে জানিয়ে দেয়া।\n\nযাদের সৈয়দ বংশীয়দের সম্মান ও মর্যাদা এবং আদব রক্ষা বা তাঁদের চাহিদা পূরণ করার ততক্ষণ পর্যন্ত মানসিকতাই তৈরী হয়না, যতক্ষণ সৈয়দ বংশীয়রা নিজেদের বংশনামা সম্পর্কে কোন সাক্ষ্য উপস্থাপন করতে পারে না বা সনদ দেখাতে পারে না- এরূপ লোকদের ভয় করা উচিৎ যে, তাদের এই মন্দ স্বভাবের কারণে যদি নানা-ই হাসানাইন, তাজেদারে হারামাইন, নবী করীম সাল্লাল্লাহু আলাইহি ওয়াসাল্লাম অসন্তুষ্ট হয়ে যান এবং কিয়ামতের দিন তার থেকে মুসলমান হওয়ার প্রমাণ চান, তবে মনে রাখুন! তখন ভয়াবহ লজ্জায় পড়তে হবে। সৈয়দ বংশীয়দের কেনইবা ভালবাসবো না, কেননা এই ব্যক্তিদের প্রতি ভালবাসা পোষণ করার জন্য তো কোরআনে করীমেও ইরশাদ হয়েছে: হে হাবিব! আপনি বলুন,‘আমি সেটার জন্য তোমাদের নিকট থেকে কোন পারিশ্রমিক চাই না, কিন্তু চাই নিকটাত্মীয়তার ভালোবাসা।  বর্ণনাকৃত আয়াতে করিমার তাফসীরে আ’লা হযরত, ইমামে আহলে সুন্নাত মাওলানা শাহ ইমাম আহমদ রযা খাঁন রহমাতুল্লাহি আলাইহি বলেন: قربي  দ্বারা উদ্দেশ্য হলো সৈয়দ বংশীয়রা এবং আহলে বাইত।  সৈয়দ বংশীয়দের সম্মান করা ফরয এবং তাঁদের অসম্মান করা হারাম বরং ওলামায়ে কিরাম বলেন: যে ব্যক্তি কোন আলিমকে মাওলাভীয়া বা কোন মীর (সৈয়দ) কে মীরুয়া তুচ্ছ করে বলবে, সে কাফির সাব্যস্ত হবে।\n\nআ’লা হযরত এবং সৈয়দের সম্মান\n\nহায়াতে আ’লা হযরত কিতাবে রয়েছে: জনাব সৈয়দ আইয়ুব আলী সাহেব বর্ণনা করেন: একজন অল্প বয়স্ক ছেলে ঘরের কাজ কর্মে সাহায্য করার জন্য আ’লা হযরত রহমাতুল্লাহি আলাইহির ঘরে চাকরি নেয়। হুযূর পরে জানতে পারলেন যে, ইনি হচ্ছেন সৈয়দজাদা। অতঃপর তিনি পরিবারের সদস্যদের সতর্ক করে বলে দিলেন, সাবধান! সৈয়দজাদাকে দিয়ে কোন কাজ করাবে না, কেননা ইনি হচ্ছেন প্রিয় আক্বা সাল্লাল্লাহু আলাইহি ওয়াসাল্লামের বংশধরদের অন্তর্ভূক্ত। তাঁর থেকে খেদমত গ্রহণ করবে না বরং তাঁর খেদমত করা উচিৎ। সুতরাং পানাহার এবং যা কিছুই প্রয়োজন হয় তাঁর খেদমতে পেশ করবে। যে বেতনের কথা হয়েছিলো তা উপহার স্বরূপ পেশ করতে থাকবে। এভাবে হুযূরের আদেশ অনুযায়ী আমল হতে থাকলো। কিছুদিন পর সেই সৈয়দজাদা নিজ থেকেই বিদায় নিয়ে চলে গেলেন।\n\nআলিমের পরিচয়\n\nআলিমের পরিচয় এই যে, তাঁকে আক্বীদা সম্পর্কে পরিপূর্ণ রূপে ধারণা রাখতে হবে, অটল ও স্বাধীনচেতা হতে হবে এবং নিজের প্রয়োজনের বিষয়াদি অন্য কারো সাহায্য ব্যতিরেকে নিজে নিজে কিতাবাদি থেকে বের করার যোগ্যতা থাকতে হবে। কিতাবাদি অধ্যয়ন করে এবং আলিমদের নিকট শুনে শুনেও ইলম হাসিল করা যায়।  বুঝা গেল, আলিম হবার জন্য দরসে নেজামীর (কিংবা আলিয়া মাদ্রাসার) সার্টিফিকেট যেমন জরুরি ও যথেষ্ট নয়, তেমনি আরবি, ফার্সী ইত্যাদি জানাও শর্ত নয়; বরং জ্ঞান থাকা জরুরী। আ’লা হযরত রহমাতুল্লাহি আলাইহি বলেছেন: সার্টিফিকেট কোন বিষয়ই নয়। এমন অনেকই রয়েছে, যাদের সার্টিফিকেট আছে কিন্তু বিন্দুমাত্র ইল্েম দ্বীন নেই। অথচ এমন অনেক রয়েছেন যাঁদের সার্টিফিকেট বলতেই নেই, কিন্তু অনেকে সার্টিফিকেটধারী তাঁদের ছাত্র হওয়ার যোগ্যতাও রাখে না। মোটকথা, ইলম (জ্ঞান) থাকাই জরুরী।\n\nআলিম নন এমন কেউ বয়ান করার হুকুম\n\nআ’লা হযরত রহমাতুল্লাহি আলাইহি বলেন, ওয়াজ বলুন আর যে কোন ধরনের কথাবার্তাই বলুন  এতে সব চেয়ে প্রথম কথা হল আল্লাহ্ তাআলা ও তাঁর রাসুল  সাল্লাল্লাহু আলাইহি ওয়াসাল্লামের অনুমতি। যে ব্যক্তি যথেষ্ট জ্ঞানের মালিক নন, তার পক্ষে ওয়াজ করা হারাম। সেই ব্যক্তির ওয়াজ শোনাও জায়েয নেই। কেউ যদি বদ-মাযহাবী হয়ে থাকে, তাহলে সে তো শয়তানেরই প্রতিনিধি। তার কথা শোনা তো জঘন্য ধরনের হারাম। (মসজিদে বয়ান দেবার ক্ষেত্রে তাকে বাধাঁ প্রদান করতে হবে)। আবার কারো বয়ান দ্বারা যদি ফিতনা সৃষ্টি হয়ে থাকে, তাহলে তাকেও ইমাম সাহেব সহ মসজিদের উপস্থিত লোকজন বাধা দেবার হক রাখেন। আর যদি বিশুদ্ধ আকীদাসম্পন্ন পরিপূর্ণ সুন্নী আলেমে দ্বীন ওয়াজ করে থাকেন, তাহলে তাঁকে বাধা দেবার অধিকার কেউ রাখে না।  যেমন: মহান আলাøহ তা‘আলা ইরশাদ করেছেন: কোন্ ব্যক্তি তার চেয়ে অধিক অত্যাচারী, যে আল্লাহ্র মসজিদ সমূহে তাঁর নাম নেওয়ায় বাধা প্রদান করে?\n\nআলিম নন, এমন ব্যক্তির বয়ানের ব্যাপারে দিক নির্দেশনা দিতে গিয়ে আ’লা হযরত রহমাতুল্লাহি আলাইহি বলেন: কেবল উর্দু জানা কোন জ্ঞানহীন লোক যদি নিজের পক্ষ থেকে কিছু না বলে বরং কোন আলিমের লেখা থেকে পড়ে শোনায় তাহলে তাতে কোন বাধা নেই।  এমন ব্যক্তির পক্ষে বয়ান দেওয়ার সহজ উপায় হল, ওলামায়ে আহ্েল সুন্নাতের কিতাবাদি থেকে প্রয়োজন মত ফটোকপি করিয়ে নিয়ে সেগুলোর কাটিংগুলো নিজের ডায়েরীতে লাগিয়ে নেবেন এবং তা থেকে পড়ে পড়ে শুনাবেন। নিজ থেকে কিছুই বলবে না। নিজের মতামত থেকে পবিত্র কুরআনের কোন আয়াতের কিংবা হাদিস শরীফের কোন ব্যাখ্যা প্রদান করবে না। কেননা, ‘তাফসীর বির রায়’ বা নিজের মন থেকে তাফসীর করা হারাম। নিজের অনুমান ও ধারণা করে কুরআনের আয়াত থেকে দলিল গ্রহণ করা কিংবা হাদীস শরীফের ব্যাখ্যা করার শরীয়াতে অনুমতি নেই। নবী করীম রউফুর রহীম সাল্লাল্লাহু আলাইহি ওয়াসাল্লাম ইরশাদ করেছেন: “যে ব্যক্তি জ্ঞান না থাকা সত্ত্বেও কুরআন শরীফের তাফসীর বা ব্যাখ্যা করে সে যেন নিজের ঠিকানা জাহান্নামে বানিয়ে নেয়।”\n\nঅজ্ঞাত ব্যক্তির কবর যিয়ারতের হুকুম\n\nইমাম আ’লা হযরত রহমাতুল্লাহি আলাইহি বলেন: যে কবরের পরিচয় জানা যাবে না অর্থাৎ এটা মুসলমানের কবর নাকি বিধর্মীর? তবে এমন কবরের যিয়ারত করা, ফাতেহা দেয়া জায়েয নেয়। বস্তুত মুসলমানের কবর যিয়ারত করা সুন্নাত এবং ফাতেহা দেয়া মুস্তাহাব। আর কাফেরের কবর যিয়ারত করা হারাম এবং তার প্রতি ইসালে সাওয়াবের নিয়ত করাও কুফরী।\n\nকবরে পানি ছিটানো\n\nআ’লা হযরত রহমাতুল্লাহি আলাইহি বলেন: দাফনের পর কবরে পানি ছিটানো মাসনুন তথা সুন্নাত। প্রখ্যাত সাহাবী হযরত জাবির রাদ্বিয়াল্লাহু আনহু বলেন, নবী করিম সাল্লাল্লাহু আলাইহি ওয়াসাল্লামের কবর মুবারকের উপর পানি ছিটানো হয়েছিল। হযরত বিলাল ইবনে রাবাহ মাথা মুবারক থেকে পানি ছিটানো শুরু করেছেন এবং কদম মুবারকে সমাপ্ত করেছেন। তিনি আরো বলেন: কিছু লোক আপন প্রিয়জনের কবরে উদ্দেশ্যহীন প্রথাগতভাবে পানি ছিঁটিয়ে থাকে, এটা নাজায়েয। (তবে রোপনকৃত চারা বা গাছে পানি দেয়ার উদ্দেশ্যে ছিটালে জায়েয। অন্যথায়) এটা অপচয়। [ফতোয়ায়ে রযবীয়া,৯/৩৭৩]\n\nমসজিদের জামাআতে ও মাযার যিয়ারতে মহিলাদের অংশগ্রহণ\n\nমহিলা বৃদ্ধা হোক কিংবা যুবতী নামায আদায়ের জন্য মসজিদে গমন করাই নিষেধ। হাদীস শরীফে বর্ণিত আছে, মহিলাদের জন্য  নিজ কক্ষে নামায আদায় করা আন্দর মহলে আদায় করা থেকে উত্তম। আন্দর মহলে আদায় করা দালানে আদায় করা থেকে উত্তম। দালানে আদায় করা উঠানে আদায় করা থেকে উত্তম।\n\nকানযুল উম্মাল,৭/২৭৬, হাদীস:৮৬৫\n\nঅত:পর বলেন: মসজিদে ও জামাআতে অংশগ্রহণ  করা মহিলাদের জন্য ক্ষমা করে দেয়া হয়েছে, বরং নিষিদ্ধ।\n\nমালফুযাতে আ’লা হযরত, ২/৩৫৯-৩৬০,\n\nদুররে মুখতার, ২/২৬৭/, ফতহুল কাদীর, ১/৩৭৬] তিনি বলেন: গুনিয়া কিতাবে রয়েছে, মহিলারা মাযারে গমন করা জায়েয কি নাজায়েয- এ কথা জিজ্ঞেস করো না,বরং জিজ্ঞাসা করো ঐ মহিলার উপর আল্লাহ তা‘আলা ও কবরবাসীর পক্ষ থেকে কি পরিমাণ লানত বর্ষিত হয়, যখন সে ঘর থেকে সংকল্প করে তখন থেকে লা’নত শুরু হয়ে যায়। আর যতক্ষণ পর্যন্ত পূনঃরায় ঘরে ফিরে আসে না ততক্ষণ পর্যন্ত ফেরেস্তারা লা’নত করতে থাকে।\n\n[গুনিয়াতুল মুতাল্লিম,জানাযা পরিচ্ছেদ,পৃ:৫৯৪] হুযূর পুরনূর সাল্লাল্লাহু আলাইহি ওয়াসাল্লামের রওজায়ে আকদাস ব্যতিত কোন মাযারে মহিলাদের গমন করার অনুমতি নেই। রাসূলুল্লাহর রওজায় উপস্থিত হওয়া সুন্নাত, ওয়াজিবের নিকটবর্তী এবং কুরআনুল করিমে পাপরাশি মোচনের ও মাগফিরাতের ঠিকানা হওয়ার ব্যাপারে  ইঙ্গিত প্রদান করা হয়েছে। ইরশাদ হচ্ছে\n\nولو أنهم إذ ظلموا أنفسهم جاءوك فاستغفروا الله واستغفر لهم الرسول لوجدوا الله توابا رحيما\n\nঅর্থাৎ “এবং যখন তারা নিজ আত্মার উপর জুলুম করে আপনার দরবারে উপস্থিত হয়ে ক্ষমা প্রার্থনা করবে, আর রাসূল তাদের জন্য শুপারিশ করবে তবে অবশ্যই আল্লাহ তায়ালাকে তারা তাওবা কবুলকারী এবং অতি দয়ালু হিসাবে পাবে।” [সুরা নিসা:আয়াত-৬৪] নবী করিম সাল্লাল্লাহু আলাইহি ওয়াসাল্লাম ইরশাদ করেন: من زار قبري وجبت له شفاعتي অর্থাৎ “যে ব্যক্তি আমার রওজা যিয়ারতে উপস্থিত হবে, তার জন্য আমার শুপারিশ অবধারিত। [শুয়াবুল ঈমান,৩/৪৯০, হাদীস:৪১৫৯] অন্যত্র ইরশাদ করেন:  من حج ولم يزرني فقد جفا ني   অর্থাৎ “যে ব্যক্তি হজ্ব করেছে আর আমার রওজা যিয়ারত করেনি, নিশ্চয় সে আমাকে কষ্ট দিলো।”\n\nমাকাসিদুল হাসানা,পৃ:৪১৬,হাদীস:১১১\n\nপ্রথমত: এটা (রওজার যিয়ারত) ওয়াজিব আদায়, দ্বিতীয়ত: তাওবা কবুল, তৃতীয়ত: শুপারিশের মহাধন অর্জন, চতুর্থত: নবীজিকে কষ্ট দেয়া থেকে পরিত্রাণের মাধ্যম। পক্ষান্তরে অন্যান্য কবরস্থান, মাযার সমুহের ব্যাপারে এমন কোন জোর তাকিদ নেই। ফিতনা-ফ্যাসাদের সম্ভাবনাও রয়েছে। যদি প্রিয়জনের কবর হয়, তবে ধৈর্যহারা হবে। আর আউলিয়ায়ে কেরামের মাযারে পার্থক্যকরণ ব্যতিরেকে বেয়াদবী করা কিংবা অজ্ঞতাবশত সম্মানে অতিরঞ্জিত করার সম্ভাবনা রয়েছে। যেমনটা পরিলক্ষিত হয় এবং অনুমেয়। তাই বিরত থাকাটাই নিরাপদ।\n\n \n\nলিখক-আরবী প্রভাষক, রাণীরহাট আল আমিন হামেদিয়া ফাযিল মাদরাসা",
    "1": "ফরমানে রেযা - প্রচলিত কিছু গর্হিত কাজের পরিণাম"
  },
  {
    "1": "মাতৃভাষার প্রতি ইসলামের গুরুত্ব",
    "2": "মাতৃভাষার প্রতি ইসলামের গুরুত্ব-\n\nঅধ্যাপক কাজী সামশুর রহমান \u003e\n\nমনের ভাব প্রকাশ করতে মাতৃভাষাই শ্রেষ্ঠতম মাধ্যম। মাতৃভাষায় মনের ভাব প্রকাশ করা যত সহজ অন্য ভাষায় তত সহজে ব্যক্ত করা যায় না। মহান আল্লাহ্ জাল্লাশানুহুর সৃষ্ট জগতে মানুষই সর্বোত্তম, শ্রেষ্ঠ। মানুষকে আল্লাহ্ মনের ভাব প্রকাশের শক্তি দান করেছেন তিনিই মানুষকে মনের ভাব প্রকাশ করতে শিক্ষা দিয়েছেন। [সূরা র্আ রাহমান: আয়াত-৩-৪] বিশ্বে অনেক ভাষা প্রচলিত আছে। ইতোপূর্বে বহুভাষা বিলুপ্ত হয়ে গেছে। মানুষকে সত্য পথের সন্ধান দেয়ার জন্য আল্লাহ্ তা’আলা অসংখ্য নবী-রাসূল পৃথিবীতে পাঠিয়েছেন। নবীগণ যে দেশে বা জনপদে এসেছেন সে দেশের বা জনপদের মানুষের মাতৃভাষাতেই উপদেশ বাণী প্রচার করেছেন। রাব্বুল আলামীন ইরশাদ করেন, ‘আমি প্রত্যেক রাসূলকেই তাঁর নিজ জাতির ভাষাভাষি করে প্রেরণ করেছি তাদের নিকট সুস্পষ্টভাবে ব্যাখ্যা করবার জন্য। [সূরা ইব্রাহীম: আয়াত-৪] এ আয়াতে করীমায় মাতৃভাষার গুরুত্ব স্পষ্ট হয়ে যায়। ভাষার বৈচিত্রতা আল্লাহ্ পাকের কুদরত ও নিয়ামতেরই অপূর্ব নিদর্শন। এ অপূর্ব নিদর্শন সম্পর্কে পবিত্র ক্বোরআন মজীদে ইরশাদ হয়েছে- এবং তাঁর (আল্লাহ্) নিদর্শনাবলীর মধ্যে রয়েছে আকাশমন্ডলী ও পৃথিবীর সৃষ্টি এবং তোমাদের ভাষা ও বর্ণের বৈচিত্র। [সূরা রুম: আয়াত-২২] করুণাময় আল্লাহ্ পাক যে সকল ছহীফা ও কিতাব নাযিল করেছেন তার সব ক’টিই স্ব স্ব নবী রাসূলগণের মাতৃভাষায়। প্রিয়নবীকে উদ্দেশ্য করে আল্লাহ্ তা’আলা ইরশাদ করেন, ‘আমিতো আপনার ভাষায় ক্বোরআনকে সহজ করে দিয়েছি, যাতে আপনি এর মুত্তাকীদের সুসংবাদ দিতে পারেন এবং এর দ্বারা চিন্তাপ্রবন সম্ভ্রদায়কে সতর্ক করে দিতে পারেন।’ [সূরা মরিয়ম: আয়াত- ৯৭] ইসলাম প্রচার-প্রসারে বিভিন্ন অঞ্চল ও দেশে দেশে ধর্ম প্রচারক দল গেছেন। তাঁরা সেখানকার ভাষা রপ্ত করার ওপর জোর দিয়েছেন। স্থানীয় ভাষায় ধর্মপ্রচারের ওপর সর্বাধিক গুরুত্ব আরোপ করেন। আমাদের প্রিয় নবী আবিসিনিয়ায় একদল সাহাবী প্রেরণের পূর্বে সে দেশের ভাষা আয়ত্ব করার জন্য অত্যন্ত মেধাবী সাহাবী হযরত জাফর ইবনে আবু তালিব রাদ্বিয়াল্লাহু তা’আলা আনহুমাকে পাঠান। পারস্য দেশ হতে একদল প্রতিনিধি এসে প্রিয় নবীর নিকট ইসলাম গ্রহণ করেন। দেশে প্রত্যাবর্তন করার পূর্বে তারা ক্বোরআন পাকের কিছু অংশ ফার্সী ভাষায় অনুবাদ করার অনুমতি প্রার্থনা করলে নবীজি হযরত সালমান ফার্সী রাদ্বিয়াল্লাহু তা’আলা আনহুকে অনুবাদ করার নির্দেশ দেন। ইসলামী কিতাবাদি ফার্সী ভাষায় অনুদিত হবার কারণে পারস্য দেশে ইসলামের প্রচার-প্রসার তরান্বিত হয়, পারস্য দেশীয় কবি শেখ সা’দী, মাওলানা জালাল উদ্দীন রুমী, হাফিজ জামী, আলওয়ারী ও ফেরদৌসি সহ অসংখ্য কবি দার্শনিক ইসলাম সম্পর্কে লেখালেখি করে বিখ্যাত হয়েছেন।\n\nআমীরুল মু’মিনীন হযরত ওমর বিন খাত্তাব’র খেলাফতকালের মধ্যভাগ সময় হতে বাংলাদেশে ইসলাম প্রচার শুরু হয় (৬৪০ খ্রি.)। সুদূর আরব, ইয়েমেন, ইরাক, পারস্য, তুরস্ক, মিশর খোরাসান প্রভৃতি ভাষাভাষী অঞ্চল থেকে যে সকল ধর্ম প্রচারক এদেশে শুভাগমন করেছেন তাঁরা সকলেই স্থানীয় ভাষা কমবেশী রপ্ত করেই এদেশীয় ভাষাতেই ইসলামের দিকে আহ্বান করেছেন।\n\nএদেশে বাংলা সাহিত্য চর্চার সুদূরপ্রসারী অগ্রগতির সুচনা হয় বাংলার সুলতানের একান্ত পৃষ্ঠপোষকতায় ত্রয়োদশ শতাব্দী থেকে। এ প্রসংগে ড. দীনেশ চন্দ্র সেনের একটি উক্তি প্রনিধান যোগ্য। তিনি লিখেছেন মুসলমানের আগমনের পূর্বে বঙ্গভাষা কোন কৃষক রমনীর ন্যায় দীন-হীন বেশে পল্লী কুটিরে বাস করিতেছিল। বাংলা ভাষা মুসলমান প্রভাবের পূর্বে অতীব অনাদর উপক্ষোয় বঙ্গীয় চাষাগণের কথঞ্চিত আত্মপ্রকাশ করিতেছিল এবং তৈলধারপাত্র কিংবা পাত্রধার তৈল লইয়া ঘোর বিচারে প্রবৃত্ত ছিলেন, তাহারা হর্ষচরিত হইতে ‘হারং দোই সে হরিনি’ প্রভৃতি দৃষ্টান্ত আবিষ্কার করায় আত্মতৃপ্তি লাভ করিতেছিল।\n\nআমাদের মহানবীর ওপর মাতৃভাষায় ক্বোরআন মজীদ নাযিল করে আল্লাহ্ তা’আলা মাতৃভাষার গুরুত্ব যে কত অপরিসীম তা স্পষ্ট করে দিয়েছেন। হুযূর সাল্লাল্লাহু তা’আলা আলায়হি ওয়াসাল্লামকে উদ্দেশ্য করে আল্লাহ্ তা’আলা ইরশাদ করেন, ‘আমি আপনার ভাষায় ক্বোরআনকে সহজ করে দিয়েছি যাতে ওরা উপদেশ গ্রহণ করে। [সূরা দোখান: আয়াত-৫৮] মাতৃভাষার প্রতি ইসলামের গুরুত্ব আরোপ করায় মুসলিমরা যেখানেই গিয়েছেন সেখানকার জনগণের ভাষাকে আপন করে নিয়েছেন এবং তাঁকে যথাযথ পরিচর্যা করার প্রেরণায় উদ্দীপ্ত হয়েছেন। বর্তমান বিশ্বে বাংলা ভাষাভাষিদের দুই-তৃতীয়াংশই মুসলমান।\n\nআমাদের এদেশে বাংলাকে রাষ্ট্রভাষা করার আন্দোলনে যাঁরা শহীদ হন তারা হলেন, আবুল বরকত, জব্বার, রফিক, সালাম, শফিক প্রমুখ। তারা জীবন উৎসর্গ করে কালোত্তীর্ণ ইতিহাস সৃষ্টি করেন। বাংলা আজ আন্তর্জাতিক ভাষা এবং ২১ ফেব্রুয়ারী আন্তর্জাতিক মাতৃভাষা দিবস হিসেবে স্বীকৃত। বিশ্বের দুই শতাধিক দেশে বাংলা ভাষার গৌরব ছড়িয়ে পড়েছে। বাংলাকে জাতি সংঘের দাপ্তরিক ভাষার স্বীকৃতি আদায়ে বাংলাদেশ সরকার প্রচেষ্টা চালিয়ে যাচ্ছেন।\n\nপরিতাপের বিষয়, বাংলা শুদ্ধ লিখন পঠন সম্পর্কে মাননীয় হাইকোর্ট’র নির্দেশ থাকা সত্ত্বেও অনেকেই তা রপ্ত করেনি বা করতে চায় না। তারা বাংলা ইংরেজী মিশিয়ে ইংরেজী ভাষায় কথা বলতে দেখা যায়, বিদেশী ভাষা শিক্ষা করা প্রয়োজন বটে, তবে তাও শুদ্ধভাবে রপ্ত করা অবশ্যই বাঞ্ছনীয়। মিডিয়া ও গণমাধ্যম রেডিও এফএম প্রভৃতি এখনো শুদ্ধ বাংলা লিখন পঠনে অভ্যস্থ হয়ে উঠেনি। মিডিয়া ও রেডিও গণমাধ্যম ইলেক্ট্রনিক মিডিয়া ও সাংবাদপত্রে ভুল বানান ভুল উচ্চারণ কোনভাবেই গ্রহণ যোগ্য নয়। এ দিকে সংশ্লিষ্ট সকলের দৃষ্টি দেয়া প্রয়োজন। ইংলিশ মিডিয়াম কিন্ডার গার্টেন নামক বিদষুটে নাম সর্বস্ব শিক্ষা নিকেতন ব্যাঙের ছাতার মতো রাতারাতি গজিয়ে উঠছে। শহর মফ:স্বল কোথাও বাকী নেই রমরমা ব্যবসা। অশিক্ষিত-অর্ধশিক্ষিত বিত্তবান শ্রেণি হন্যে হয়ে ছুটে চলছে ইংলিশ মিডিয়াম স্কুলের দিকে। ফলশ্রুতিতে শিক্ষার্থীরা হয় ‘না ঘরকা না খটকা।’ অর্থাৎ শুদ্ধ ইংরেজী বা বাংলা কোনটাই রপ্ত করতে পারে না সঠিকভাবে শুধু ড্যাডি, মাম্মী, আন্টী ছাড়া। ইংরেজী বা ভাল বাংলা জানলে সে ভাষায় সে দক্ষ হবে নিঃসন্দেহে, আমাদের দেশে উঠতি পুঁজিপতির ইংলিশ আভিজাত্য হয়ে উঠার প্রতিযোগতায় পড়ে কিম্বুৎ কিমাকার কিছু একটা হয়ে যায়।\n\nস্বাধীনতা পরবর্তীকালে (১৯৭২ ইং) সরকারি দাপ্তরিক ভাষা করার মাধ্যমে বাংলা প্রচলন শুরু হলেও ৭৫ পরবর্তীকালে ইংরেজী সমাদর শুরু হয়।\n\nপ্রিয় নবী ফরমান, দেশপ্রেম ঈমানের অঙ্গ। দেশপ্রেম শব্দের মধ্যে মাতৃভাষার প্রশ্নটিও এসে যায়। এর সম্পর্ক ওতপ্রোতভাবে জড়িত। এ থেকে বুঝা যায় মাতৃভাষা বাংলাকে সম্মান দেখানো, বাংলাকে সর্বস্তরে প্রাধান্য দেয়া, এবং মাতৃভাষায় কথা বলার অধিকার নিশ্চিত করা প্রত্যেক দেশেপ্রেমিক নাগরিকের কর্তব্য। মাতৃভাষার বিরুদ্ধে অবস্থানকারীদের লক্ষ্য করে মধ্যযুগীয় কবি আবদুল হাকিম বলেছেন:\n\n‘‘যেজন বঙ্গেতে জন্ম হিংসে বংগবাণী\n\nসেজন কারজন্ম নির্ণয় ন জানি।’’\n\nস্মরণ রাখা প্রয়োজন ধর্ম ও মাতৃভাষার মধ্যে কোন বিভেদ নেই। কুপমন্ডুকদের অপপ্রচারে বিভ্রান্ত হওয়া উচিত নয়। দেশপ্রেমে উদ্বুদ্ধ হতে হবে, মাতৃভাষাকে সম্মান দেখাতে হবে, তাহলেই বিশ্বে আমরা গর্বিত জাতি হিসেবে সম্মান ও শ্রদ্ধায় গৌরবের আসনে অধিষ্ঠিত হতে পারব। পরাশক্তি যুক্তরাষ্ট্র, যুক্তরাজ্য, ফ্রান্স, রাশিয়া ও চীন সকলেই মাতৃভাষার ওপরই অধিষ্ঠিত। ধার করা ভাষা তাদের কাছে অগ্রহণযোগ্য ও অপমানকর।\n\n২১ ফ্রেব্রুয়ারী আন্তর্জাতিক মাতৃভাষা দিবসে ভাষার জন্য আত্ম দানকারী শহীদদের মাগফেরাত কামনা করি। এ মহান ভাষা দিবসকে সামনে রেখে কবির ভাষায় বলতে চাই-\n\n‘‘উদয়ের পথে শুনি কার বাণী\n\nভয় নাই তার ভয় নাই\n\nনিঃশেষে প্রাণ যে করিবেন দান\n\nক্ষয় নাই তার ক্ষয় নাই।’’\n\nআসুন আমরা সকলেই মাতৃভাষা বাংলার প্রতি যত্নবান হই। এ হোক আমাদের প্রতিজ্ঞা, সকল স্তরে মাতৃভাষা প্রয়োগ করব, এ হোক অঙ্গীকার।"
  },
  {
    "1": "বৃদ্ধাশ্রম ও পিতা-মাতার অধিকার",
    "2": "বৃদ্ধাশ্রম ও পিতা-মাতার অধিকার –\n\nমুহাম্মদ আবদুল্লাহ আল মাসুম \u003e\n\nপিতা-মাতা দুনিয়ার সবচেয়ে বড় আপনজন, যাদের মাধ্যমে একটি সন্তান এই সুন্দর পৃথিবীর মুখ দেখে। তারাই হলেন সন্তানের প্রতি সর্বাধিক অনুগ্রহ ও দয়া প্রদর্শনকারী। তাদেরকে সম্মান করা, শ্রদ্ধা করা, ভক্তি করা প্রত্যেকটি সন্তানের জন্য অপরিহার্য কর্তব্য। শুধু তাই নয়; বরং এগুলো তাদের অধিকার। তাদের খেদমত করতে পারা বড়ই সৌভাগ্যের বিষয়। সন্তান যদি একনিষ্ঠভাবে আল্লাহ তাআলার ইবাদাত করার পাশাপাশি পিতা-মাতার সেবা-যত্ন এবং উত্তম আচরণ করে; তবে সে দুনিয়া ও পরকালে সাফল্য লাভ করবে। আর যদি মা-বাবার সঙ্গে অসদাচরণ করে অথবা সন্তানের কোনো কাজের কারণে পিতা-মাতা অসন্তুষ্ট হয়, তবে তার জন্য জাহান্নাম সুনিশ্চিত। সন্তানের প্রতি এমন নির্দেশ থাকা সত্ত্বেও পিতা-মাতার সাথে খারাপ ব্যবহার করার যথেষ্ট চিত্র রয়েছে বর্তমান সমাজে। মাতা-পিতার ব্যয়ভার বহন না করে তাদেরকে বৃদ্ধাশ্রমে বা বস্তায় ভরে লঞ্চ বা রেল স্টেশনে ফেলে যাওয়ার চিত্রও রয়েছে এ সমাজে। যারা তাদের বৃদ্ধাশ্রমে রেখে আসে, তারা আর যাই হোক মানুষ নয়। তাদের পরিণতির চিত্রও ভয়াবহ। সংক্ষিপ্ত পরিসরে তা তুলে ধরা কষ্টকর। পিতা-মাতার সঙ্গে উত্তম ব্যবহারের সুফল এবং মন্দ আচরণের ক্ষতিকর কিছু দিক কুরআন-সুন্নাহর আলোকে তুলে ধরার চেষ্টা করবো ইনশাল্লাহ।\n\nউন্নত পশ্চিমাবিশ্বে বৃদ্ধাশ্রম আছে। সেগুলোতে বৃদ্ধ-বৃদ্ধাদের লালন-পালন করা হয়। সার্বিক সেবা প্রদান করা হয়। কারণ পাশ্চাত্য দেশসমূহে ছেলে-মেয়ের বয়স ১৮ পেরিয়ে যাবার পর বাবা-মার সঙ্গে থাকার বা স¤পর্ক রাখার কোনো বাধ্যবাধকতা নেই। রুজি-রোজগার করে সে অর্থ পিতা-মাতাকে দেয়ার কোনো বাধকতা নেই। কেউ তার মা-বাবার সঙ্গে থাকা কিংবা টাকা-পয়সা দেওয়াটা তার একান্ত নিজস্ব^ ব্যাপার। কিন্তু এ রকম কোন প্রথা নেই, নেই কোন সংস্কৃতি। ফলে সেখানকার প্রবীণরা জীবনের এক পর্যায়ে এসে চরম হতাশা ও অসহায়ত্বের শিকার হন। এ কারণেই বৃদ্ধাশ্রমের উদ্ভব ও ব্যবস্থাপনা। এ বৃদ্ধাশ্রমগুলো দু’ধরনের। কিছু এমন আছে, যেগুলো সেবা দেয় টাকার বিনিময়ে। যেন এটা একটা ব্যবসা। আর কিছু এমন আছে, যেগুলো সরকার চালায় কিংবা কোনো দাতব্যসংস্থা চালায়। তারা কেবল সেসব প্রবীণদের বিনা পয়সায় সেবা দেয়, যাদের কেউ নেই, কোনো স্বজন নেই। এ ধরনের বৃদ্ধাশ্রমগুলো পাশ্চাত্যে আছে, থাকবে। কারণ, তাদের রীতিনীতি ও সংস্কৃতি এমনই। হয়ত কোনো সন্তান তার মা-বাবাকে চেনেও না কিংবা কেউ মাকে চিনলেও পিতা কে- তা জানে না। তাই পাশ্চাত্যে বৃদ্ধাশ্রম হতে পারে। কিন্তু এগুলো মুলিমবিশ্বে সংক্রমিত হবে কেন? দুঃখজনক হলেও সত্য যে, বিভিন্ন মুসলিম দেশে এর অস্তিত্ব বিদ্যমান। বাংলাদেশেও বেশ কয়েকটি আছে! মুসলিম রীতি-নীতি তো এমন নয়। ইসলামী সংস্কৃতিও এমন নয়। মুসলিমরা এটা গ্রহণ করবে কেন? এ ব্যবস্থাপনায় বাবা-মার হক কি আদায় হবে? এতে তারা কি শান্তি পাবে? আমি স্ত্রী- সন্তানসহ নিজ বাসায় স্বজনদের মনোরম পরিবেশে অবস্থান করলাম। আর মা-বাবাকে বৃদ্ধাশ্রমে দিয়ে এলাম। যদিও তাদের ভরণ-পোষণ এবং চিকিৎসাসহ যাতীয় খরচ বহন করছি। কিন্তু ওখানে তারা যে সেবা পাবে, সেই সেবা হলো প্রাণহীন, নীরস। সেই সেবা হবে কাম্য ভালোবাসাহীন, নিষ্ঠা ও শ্রদ্ধাহীন। বৃদ্ধাশ্রমওয়ালারাও হয়ত স্নেহ- শ্রদ্ধা ও ভালোবাসা প্রদর্শন করে। কিন্তু তাদের প্রদর্শিত স্নেহ-মমতা প্রবীণদের কাছে পরম কাম্য নয়। কারণ, ওরা আপন নয়, ওরা পর। এরা যা প্রদর্শন করে তা কৃত্রিম ও লৌকিকতা। নিষ্ঠ খাঁটি ও প্রাণোৎসারিত নয়। মা-বাবাকে আশ্রমে তোলে দিলাম। কিন্তু তারা প্রত্যহ তো দূরে, কখনো সপ্তাহ, পক্ষ বা মাস চলে যায়, সন্তানদের দেখে না, ছেলেবৌ দেখে না, নাতি-নাতনিদের দেখে না। তাদের স্পর্শ পায় না। কল-কোলাহল শোনে না। নাতি-নাতনিদের আদর-সোহাগ করতে পারে না। আশ্রমে বাহ্যিক যতই তারা ভালো থাকুক, প্রকৃতপক্ষে এটা ভালো থাকা নয়। একটা অপ্রাপ্তি, অপূর্ণতা এবং অভাববোধ সর্বদা তাদের তাড়িত করবে। সন্তানের মুখে আব্বা-আম্মা ডাক যখন মা-বাবা শোনে; নাতি-নাতনির মুখে যখন দাদু ডাক তারা শোনে, তখন তাদের মনে যে তৃপ্তি শান্তি ও মিষ্টতা অনুভব করে, সেটা তারা আশ্রমে কোথায় পাবে?\n\nকুরআনুল করিমে পিতা-মাতা স¤পর্কে তিন ধরনের আয়াত এসেছে। প্রথমত: শুধু মা-বাবার প্রতি সন্তানের দায়িত্ব স¤পর্কিত আয়াত (কি করতে হবে)। দ্বিতীয়ত: পিতা-মাতার অধিকার ও অন্যান্যদের অধিকার (একসঙ্গে) স¤পর্কিত আয়াত। তৃতীয়ত: বাবা-মার অধিকারের সীমা সম্পর্কিত আয়াত (কোন কোন ক্ষেত্রে পিতা-মাতার কোনো অধিকার নেই)।\n\nমহান আল্লাহ তা‘আলা তাদের প্রতি উত্তম ব্যবহার করতে নির্দেশ প্রদান পূর্বক ইরশাদ করেন: আর তোমরা আল্লাহর ইবাদত করো, তাঁর সঙ্গে কাউকে শরিক করো না এবং পিতা-মাতার সঙ্গে সুন্দর আচরণ করো। অন্যত্র ইরশাদ করেন: তোমার প্রতিপালক আদেশ দিয়েছেন তিনি ব্যতীত অন্য কারও ইবাদত না করতে এবং মাতা-পিতার সঙ্গে সদ্ব্যবহার করতে। তাদের একজন অথবা উভয়ে তোমার জীবদ্দশায় বার্ধক্যে উপনীত হলে তাদেরকে উফ (বিরক্তিসূচক ও অবজ্ঞামূলক কথা) বলবে না এবং তাদেরকে ধমক দেবে না; তাদের সঙ্গে সম্মানের সাথে কথা বলবে। মমতাবশে তাদের প্রতি নম্রতার ডানা প্রসারিত করো এবং বলো, হে আমার প্রতিপালক! তাদের প্রতি দয়া করো যেভাবে শৈশবে তারা আমাকে প্রতিপালন করেছে।\n\nপিতা তার রিযিক ও জীবিকার জন্য প্রচেষ্টা করে। অসুস্থ হলে চিকিৎসার ব্যবস্থা করে। সন্তানের ঘুমের জন্য মাতা-পিতা রাত জাগরণ করে। তার প্রশান্তির জন্য তারা উভয়ে কষ্ট করে। তার সব ধরনের সুব্যবস্থার জন্য নিজেদের ওপর সার্বিক চাপ সহ্য করে। সন্তানের সুখের জন্য বিভিন্ন কষ্ট স্বীকার করে। তার পরিপক্বতা ও পরিপূর্ণতার জন্য তাকে সুশিক্ষা প্রদান করে। আর মা তার পেছনে সবচেয়ে বড় বড় তিনটি কষ্ট স্বীকার করে থাকেন। এজন্য হাদীস শরীফে মাকে তিনগুণ অধিকার দেয়া হয়েছে। হযরত আবু হুরায়রা বর্ণনা করেন, এক ব্যক্তি বারেগাহে রিসালতে আরজ করল, ইয়া রাসূলাল্লাহ! আমার সাহচর্যে সদ্ব্যবহার পাওয়ার সবচেয়ে উপযুক্ত ব্যক্তি কে? রাসূলুল্লাহ সাল্লাল্লাহু আলাইহি ওয়াসাল্লাম ইরশাদ করেন, তোমার মা। সে আবার প্রশ্ন করল, তারপর কে? নবী করিম সাল্লাল্লাহু আলাইহি ওয়াসাল্লাম ইরশাদ করেন, তোমার মা। সে আবার প্রশ্ন করলেন, তারপর কে? প্রিয় নবী সাল্লাল্লাহু আলাইহি ওয়াসাল্লাম ইরশাদ করেন, তোমার মা। সে আবার প্রশ্ন করলেন, তারপর কে? নবীজি সাল্লাল্লাহু আলাইহি ওয়াসাল্লাম ইরশাদ করেন, তোমার পিতা। অতঃপর ধারাবাহিকভাবে নিকট আত্মীয়। আল্লামা ইবনে কাছীর রহমাতুল্লাহি আলাইহি এ প্রসঙ্গে বলেন, এ হাদিস দ্বারা প্রমাণিত হয় যে, সন্তানের ওপর জননীর অধিকার পিতার চেয়ে তিন গুণ বেশি। কেননা, রাসূলুল্লাহ মায়ের কথা তিনবার উল্লেখ করেছেন, চতুর্থবারে পিতার কথা উল্লেখ করেছেন। এছাড়াও মায়ের অধিকার বেশি হওয়ার স্বতন্ত্র কয়েকটি কারণ রয়েছে। এক. গর্ভধারণের কষ্ট। দুই. প্রসবকালে জীবনের ঝুঁকি নিয়ে সন্তান প্রসবের কষ্ট । তিন. দুগ্ধপান করানো এবং সন্তানের সেবা-যতেœ নিয়োজিত থাকার কষ্ট। এসব কারণ পিতার মধ্যে বিদ্যমান নেই। মহান আল্লাহ তাআলা ইরশাদ করেন, আমি মানুষকে তার পিতা-মাতার সঙ্গে সদ্ব্যবহারের আদেশ দিয়েছি। তার মা তাকে কষ্টসহকারে গর্ভে ধারণ করেছে এবং কষ্টসহকারে প্রসব করেছে। আর দুধপান করানো, এটা তো আল্লাহ তাআলার নিদর্শনগুলির একটি। ইরশাদ হচ্ছে: জননী সন্তানকে কষ্টের পর কষ্ট বরণ করে গর্ভে ধারণ করে এবং তার দুধ ছাড়ানো হয় দুই বৎসরে। সুতরাং আমার প্রতি ও তোমার পিতা-মাতার প্রতি কৃতজ্ঞ হও। প্রত্যাবর্তন তো আমারই নিকট।\n\nমাতা-পিতা জান্নাতপ্রাপ্তির প্রধান মাধ্যম। যে তাদের সঙ্গে সদ্ব্যবহার করবে সে জান্নাতে প্রবেশ করবে। রাসূলুল্লাহ সাল্লাল্লাহু আলাইহি ওয়াসাল্লাম ইরশাদ করেন, তার নাক ধূলায় ধূসরিত হোক, তার নাক ধূলায় ধূসরিত হোক, তার নাক ধূলায় ধূসরিত হোক। বলা হলো- ইয়া রাসূলাল্লাহ! কার? তিনি বললেন, যে তার মাতা-পিতাকে অথবা দুইজনের একজনকে বৃদ্ধাবস্থায় পেল অথচ জান্নাতে যেতে পারল না। যদি মাতা-পিতাকে সন্তুষ্ট করা যায় তাহলে আল্লাহ তাআলাও সন্তুষ্ট হন। নুরনবী সাল্লাল্লাহু আলাইহি ওয়াসাল্লাম ইরশাদ করেন: আল্লাহর সন্তুষ্টি পিতার সন্তুষ্টিতে এবং আল্লাহ তাআলার অসন্তুষ্টি পিতার অসন্তুষ্টিতে। এক ব্যক্তি রাসূলে আরাবিকে জিজ্ঞাসা করল, সন্তানের ওপর পিতা-মাতার হক কী? উত্তরে বিশ্বনবি সাল্লাল্লাহু আলাইহি ওয়াসাল্লাম ইরশাদ করেন: তারা উভয়েই তোমার জান্নাত অথবা জাহান্নাম। অর্থাৎ যারা পিতামাতার প্রতি যথাযথ দায়িত্ব পালন করবে, তারা সফলকাম। আর যারা তাদের অবাধ্যতায় লিপ্ত হবে তাদের জন্য লাঞ্ছনা। এমনকি যদি কারো পিতা-মাতা অমুসলিম হয়, তাহলে তাদের সাথেও সদ্ব্যবহার করার জন্যও ইসলাম জোর নির্দেশ দিয়েছে। হযরত আসমা বিনতে আবু বকর রাদ্বিয়াল্লাহু আনহুমা বলেন, আমার মা মুশরিক অবস্থায় আমার নিকট আসলেন, আমি হুযূর পুরনূর সাল্লাল্লাহু আলাইহি ওয়াসাল্লাম কে জিজ্ঞেস করলাম, ইয়া রাসূলাল্লাহ! আমার মা আমার নিকট দেখা করতে আসেন, আমি কি তার সাথে সদাচরণ করতে পারবো? নবী করিম সাল্লাল্লাহু আলাইহি ওয়াসাল্লাম বললেন, হ্যাঁ! তার সাথে সদ্ব্যবহার করো। রাসূলুল্লাহ সাল্লাল্লাহু আলাইহি ওয়াসাল্লাম আরো ইরশাদ করেন: যে ব্যক্তি তার আয়ু ও রিযিক বৃদ্ধি করতে ইচ্ছুক, সে যেন তার বাবা-মার সাথে ভাল ব্যবহার করে এবং আত্মীয়তার বন্ধন অটুট রাখে। মাতা-পিতার অধিকার ও কর্তব্য যথাযথ আদায় করা কখনও সম্ভব নয়। তবে একটি অবস্থা আছে যার মাধ্যমে তাদের প্রতি কর্তব্য আদায় করা সম্ভব। প্রিয়নবী সাল্লাল্লাহু আলাইহি ওয়াসাল্লাম ইরশাদ করেন: সন্তান তার পিতার অবদানের মূল্য তখন দিতে পারবে, যখন সে তার পিতাকে দাস পেয়ে ক্রয় করে মুক্ত করবে।\n\nপিতা-মাতার প্রতি সন্তানের কর্তব্যগুলি কয়েকটি ভাগে ভাগ করা যায়। যেমন-জীবিত অবস্থায় তাদের প্রতি সন্তানের উল্লেখযোগ্য কর্তব্যগুলি হলো- ক) তাদের সাথে নরম স্বরে কথা বলা, খ)তাদেরকে কষ্ট না দেওয়া, গ) তাদেরকে ধমক না দেওয়া। ঘ)পিতা-মাতার প্রতি শ্রদ্ধাশীল হওয়া, তাদের সাথে নম্র ব্যবহার করা এবং সংযত আচরণ করা। ঙ) তাদের সাথে সদ্ভাবে সহাবস্থান করা। চ) তাদের অবাধ্য না হওয়া। ছ)তাদের অভিশাপে অভিশপ্ত হওয়ার কারণ না হওয়া। এবং জ) মাতা-পিতা থেকে দূরে থাকলে যে কোনভাবে যোগাযোগ করা কিংবা তাদের খোঁজ-খবর নেয়া এবং তাদের জন্য সামর্থ অনুযায়ী খরচের টাকা পাঠানো। ঝ) তাদের আশা-আকাক্ষা পূরণ করার চেষ্টা করা ইত্যাদি। পিতা-মাতার ইন্তেকালের পরেও তাদের প্রতি সন্তানের বহুবিধ কর্তব্য রয়েছে। যেমন-ক) তাদের জানাযা ও দাফন-কাফনের উত্তম ব্যবস্থা করা। খ) তাদের ঋণ পরিশোধ করা। গ) তাদের অসিয়াত পূর্ণ করা। ঘ) তাদের মাগফিরাতের জন্য দোয়া করা ও তাদের কবর জিয়ারত করা। ঙ) তাদের পক্ষে দান-সদকা করা, তাদের কৃত মানত পূরণ করা। চ) তাদের সঙ্গী-সাথী ও আত্মীয়-স্বজনদের সাহায্য করা, সম্মান করা এবং ভাল স¤পর্ক রাখা। ইত্যাদি। আর উপরোক্ত যে কোন বিষয়ের বিপরীত করাই হচ্ছে তাদের সঙ্গে অবাধ্যতা ও অসদাচরণ। তবে পিতা-মাতা যদি অন্যায় কাজের আদেশ করে তাহলে সেক্ষেত্রে তাদের আনুগত্য করা যাবে না। মহান আল্লাহ তাআলা ইরশাদ করেন: তোমার পিতা-মাতা যদি তোমাকে পীড়াপীড়ি করে আমার সাথে কাউকে শরীক করতে যে বিষয়ে তোমার কোন জ্ঞান নেই, তুমি তাদের কথা মানবে না। তবে পৃথিবীতে তাদের সাথে সৎভাবে বসবাস করবে। নবীজি সাল্লাল্লাহু আলাইহি ওয়াসাল্লাম ইরশাদ করেন: স্রষ্টার অবাধ্যতায় সৃষ্টির কোন আনুগত্য নেই। হাদিস শরীফে আরো এসেছে- যে ব্যক্তি আল্লাহর সন্তুষ্টির উদ্দেশ্যে পিতা-মাতার আনুগত্য করে তার জন্য জান্নাতের দুটি দরজা খোলা থাকবে; আর যে ব্যক্তি তাদের অবাধ্য হয় তার জন্য জাহান্নামের দুটি দরজা খোলা থাকবে। এ কথা শুনে এক ব্যক্তি প্রিয়নবীকে প্রশ্ন করল, ইয়া রাসূলাল্লাহ! জাহান্নামের এ শাস্তির বাণী কি তখনো বলবৎ থাকবে? পিতা-মাতা যখন এ ব্যক্তির প্রতি জুলুম করে। উত্তরে রাসুলে আরাবি সাল্লাল্লাহু আলাইহি ওয়াসাল্লাম ইরশাদ করেন: এই শাস্তির বিধান তখনো প্রযোজ্য হবে।\n\nপিতা-মাতার সাথে সদ্ব্যবহার করা যেমন সন্তানের কর্তব্য, তেমনি তাদের সাথে স¤পর্কছেদ করা কবীরা গুনাহ। রাসূলল্লাহ সাল্লাল্লাহু আলাইহি ওয়াসাল্লাম ইরশাদ করেন: আমি কি তোমাদেরকে সবচেয়ে বড় গুনাহ স¤পর্কে অবগত করব না? সাহাবীগণ বললেন, হ্যাঁ, অবশ্যই ইয়া রাসূলাল্লাহ! তিনি বললেন, আল্লাহর সাথে শিরক করা, পিতা-মাতার সাথে স¤পর্ক ছিন্ন করা এবং মিথ্যা সাক্ষ্য প্রদান করা। আর মাতা-পিতার অবাধ্য হওয়ার পরিণতিও খুবই ভয়াবহ। যেমন – ১. দোযখে প্রবেশের কারণ। ২. এতে দুনিয়া এবং আখেরাতের জীবন সংকটাপন্ন হয়ে যায়। ৩. নিজ সন্তানও অনুরূপ অবাধ্য হয়। ৪. সমস্ত কাজে ও নিজ বয়সের বরকত নষ্ট হয়ে যায়। নবী করিম সাল্লাল্লাহু আলাইহি ওয়াসাল্লাম ইরশাদ করেন: সমস্ত গোনাহের শাস্তির ব্যাপারে আল্লাহ তাআলা যেগুলো ইচ্ছা করেন কিয়ামত পর্যন্ত পিছিয়ে নিয়ে যান। কিন্তু পিতা-মাতার হক্ব নষ্ট করা এবং তাদের প্রতি অবাধ্য আচরণ করা এর ব্যতিক্রম। এর শাস্তি পরকালের পূর্বে ইহকালেও দেয়া হয়। তিনি আরো ইরশাদ করেন: পিতা-মাতার আবাধ্যতা ও আত্মীয়তার স¤পর্ক ছিন্ন করার শাস্তি দুনিয়াতে অন্যান্য পাপের চেয়ে দ্রুত অপরাধীর উপর কার্যকর হয়। পরকালের শাস্তি তো আছেই। মাতা-পিতার সঙ্গে অবাধ্যতা বেড়ে যাওয়া হচ্ছে কিয়ামাতের আলামত। আর মাতা-পিতার সঙ্গে সবচেয়ে বড় অবাধ্যতা হচ্ছে, সন্তান আপন মাতা-পিতার ভরণ-পোষণ ও সেবা-যত্ন বাদ দিয়ে তাদের বৃদ্ধাশ্রমে পাঠিয়ে দেয়া। এটা ঈমানদারের চরিত্র নয়, এছাড়া বড় অবাধ্যতা হচ্ছে, মাতা-পিতার সঙ্গে অহঙ্কার করা, তাদের মারধর করা গালমন্দ, অপমান ও তুচ্ছ-তাচ্ছিল্য করা। রাসূলুল্লাহ সাল্লাল্লাহু আলাইহি ওয়াসল্লাম ইরশাদ করেন: ৫০ হাজার বছরের দূরত্বে জান্নাতের ঘ্রাণ পাওয়া যায়। কিন্তু অবাধ্য (সন্তান) এ ঘ্রাণও পাবে না।\n\nঅনেকে নিজে অহরহ নিজের বাবা -মার সাথে ধমকের সুরে কথা বলে, রেগে গেলে রূঢ় আচরণ করে; কিন্তু স্ত্রীকে নির্যাতন করে এই অজুহাতে যে, সে তার শ্বশুড়-শ্বাশুড়ীর সঙ্গে যথেষ্ট ভালো আচরণ করছে না এবং আমাদের সমাজে এমন আচরণকে অনেক ক্ষেত্রেই খোদা ভীরু আচরণ মনে করা হয়। মনে করা হয় তারা এটা করছেন নিজের বাবা মায়ের সাথে তার স্ত্রীর ভালো ব্যবহার নিশ্চিত করার জন্য। অনেকে শুধু স্ত্রীর সাথে খারাপ ব্যবহার করেই ক্ষান্ত হন না বরং এই অজুহাতে নিজ শ্বশুড়-শাশুড়ীর সাথেও খারাপ আচরণ করে। এই ধরণের আচরণকারী তিন ভাবে কোরআনের বিরুদ্ধ আচরণ করছে- ১. কোরআন সবার আগে বলেছে নিজেকে বাবা-মায়ের সঙ্গে নম্র ভাষায় ব্যবহার করতে ও বিনয়াবনত থাকতে কিন্তু লোকটি তা করছে না । ২. স্ত্রীর উপর নির্যাতন করছে,অথচ কুরআনে তার সাথে সুন্দর আচরণ করতে নির্দেশ দেওয়া হয়েছে। ৩. নিজে শ্বশুড়-শ্বাশুড়ীর সাথে সদ্ব্যবহার করছে না (অথচ স্ত্রীর কাছে চাইছে- সে তার শ্বশুড়-শ্বাশুড়ীর সাথে ভালো ব্যবহার করুক)। ইরশাদ হচ্ছে-“এবং পিতা-মাতা , আত্মীয়-স্বজন , ইয়াতিম , অভাব গ্রস্থ, নিকট প্রতিবেশী, দূর প্রতিবেশী, সঙ্গী সাথী , পথচারী এবং তোমাদের অধিকারভুক্ত দাস-দাসীদের প্রতি সদ্ব্যবহার করবে।”\n\nপিতা-মাতার খেদমত যেমন ইবাদত, তাঁদের অনুপস্থিতিতে তাঁদের বন্ধুবান্ধব ও সমবয়সীদের খেদমত করাও অনুরূপ ইবাদত। যেহেতু মেয়েরা স্বামীর সংসারে গেলে পিতা-মাতার সরাসরি খেদমত করার সুযোগ কম থাকে, তাই শ্বশুর-শাশুড়ির খেদমত করলে পিতা-মাতার খেদমতের সওয়াবের অধিকারী হবে। পুত্রবধূর ওপর শ্বশুর-শাশুড়ির খেদমত করা নফল। নফল ইবাদতে কাউকে বাধ্য করা যায় না বা জোর-জবরদস্তি করা যাবে না। যেহেতু সংসারের রীতি অনুযায়ী নারীদের নিজ পিতা-মাতা ছেড়ে স্বামীর সংসারে যেতে হয় এবং তার পিতা-মাতার সংসারে অন্য আরেকজন নারী বধূ হয়ে আসে; তাই প্রত্যেক নারী যদি শ্বশুর-শাশুড়িকে পিতা-মাতা জ্ঞান করে সেবা ও খেদমত করেন, তবে সব পিতা-মাতা ও সব শ্বশুর-শাশুড়ি সমানভাবে সেবা ও খেদমত পাবে। শ্বশুর-শাশুড়িরও উচিত পুত্রবধূকে মেয়ে মনে করা এবং সেইরূপ আচরণ করা। সবাই সবার আপন আপন দায়িত্ব পালন করলেই সবার নিজ নিজ অধিকার সংরক্ষিত হয়। মনে রাখতে হবে, ভালোবাসা দিলে ভালোবাসা পাওয়া যায়। ¯েœহ করলে সম্মান ও শ্রদ্ধা পাওয়া যায় আর সেবা ও খেদমত করলে ¯েœহাশীষ হওয়া যায়। এভাবেই সংসারজীবন ও দা¤পত্য জীবনে সুখ, শান্তি ও সমৃদ্ধি আসবে, পারিবারিক বন্ধন দৃঢ় হবে, সমাজ স্থিতিশীল হবে। আজ যারা সন্তান, আগামী দিনে তারাই হবে পিতা-মাতা। আজ যারা বধূ বা জামাতা, আগামীকাল তারাই হবে শ্বশুর বা শাশুড়ি। সুতরাং, আজকের সন্তানেরা যদি তাদের পিতা-মাতার খেদমত করে, তবে তাদের সন্তানেরা তাদের থেকে দেখে শিখবে কীভাবে পিতা-মাতার খেদমত করতে হয় এবং তাদের বার্ধক্যেও তারা তাদের সন্তানের কাছ থেকে অনুরূপ খেদমত পাবে। আজকের বধূ ও জামাতারা যদি শ্বশুর-শাশুড়ির প্রতি দায়িত্ব পালনে যতœশীল হয়, তবে পরবর্তী প্রজন্ম তা দেখে শিখবে এবং তারা যখন শ্বশুর-শাশুড়ি হবে, তখন সেইরূপ সেবা ও সম্মান পাবে। এভাবেই গড়ে উঠবে সুখী, সুন্দর ও আনন্দময় পারিবারিক পরিবেশ। জান্নাতি সুখে ভরে উঠবে দুনিয়ার পরিবেশ।\n\nপিতা-মাতার ভরণ পোষণ আইন\n\nবিগত সরকারের সংসদ সদস্য মজিবুল হক চুন্নু ২০১০ সালে জাতীয় সংসদে এ বিষয়ে একটি বেসরকারি বিল হিসাবে উত্থাপন করেন। বেসরকারি বিল হিসাবে এই বিলটি ছিল একটি অন্যতম গুরুত্বপূর্ণ ও আলোচিত বিল। বিলটি নিয়ে সংসদীয় কমিটি যাচাই বাছাই ও কিছু সংযোজন ও বিয়োজন করার পর বিলটি পাস করার জন্য চূড়ান্ত সুপারিশ করে । এই আইনের শুরুতই বলা হয়েছে, প্রত্যেক সন্তানকে তার পিতা-মাতার ভরণ পোষণ নিশ্চিত করতে হবে। কোনো, পিতা-মাতার একাধিক সন্তান থাকলে সেই ক্ষেত্রে সন্তানগণ নিজেদের মধ্যে আলাপ আলোচনা করে তাদের পিতা-মাতার ভরণ পোষণ নিশ্চিত করবে। এছাড়াও এই আইনে বলা হয়েছে, প্রত্যেক সন্তান তার পিতা-মাতার স্বাস্থ্য স¤পর্কে নিয়মিত খোঁজখবর রাখবে, প্রয়োজনীয় চিকিৎসাসেবা ও পরিচর্যা করবে, যা আমাদের পিতা-মাতারা যুগে যুগে করে এসেছেন। আমাদের শত ব্যস্ততায় যেন আমরা পিতা-মাতার শারীরিক সুস্থতার কথা বিবেচনায় রাখি সেই উদ্দেশ্যেই আইনের এই ধারাটি। আইনের ৪ নং ধারায় পিতার অবর্তমানে দাদা-দাদীকে এবং মাতার অবর্তমানে নানা-নানীকে ভরণ পোষণের কথা বলা হয়েছে এবং তাদের এই ভরণ-পোষণ পিতা-মাতার ভরণ-পোষণ হিসেবে গণ্য হবে। আইনটি এতটাই মানবিক যে, এই আইনের ৬নং ধারায় যদি কোনো সন্তান পিতা-মাতার থেকে দূরেও বাস করে সেক্ষেত্রেও পিতা-মাতার সঙ্গে নিয়মিত যোগাযোগ রক্ষা করা বা সাক্ষাৎ করার বিষয়টি সুনিশ্চিত করতে বলা হয়েছে। যদি পিতা বা মাতা কিংবা উভয়ে সন্তানদের সঙ্গে বসবাস না করে সেক্ষেত্রে সন্তান তার দৈনন্দিন/মাসিক/বাৎসরিক আয় রোজগার থেকে কমপক্ষে ১০% পিতা-মাতাকে প্রদান বাধ্যতামূলক করা হয়েছে। কোনো অভিযোগ যদি এ ধরনের স্বাভাবিক প্রক্রিয়ায় স¤পন্ন না হয় সেক্ষেত্রে বিচারিক আদালতেই বিষয়টির পুনরায় বিচার কাজ শুরু হবে। আইনটিতে সংঘটিত অপরাধকে আমলযোগ্য, জামিন অযোগ্য ও আপসযোগ্য বলে গৃহীত হয়েছে। কেবলমাত্র সন্তানই এই অভিযোগে অভিযুক্ত হবে সেটা নয়, যদি এমন হয় যে সন্তান এই সকল দায়িত্ব পিতা-মাতা বা তাঁদের অবর্তমানে দাদা-দাদী, নানা-নানীর প্রতিও পালন করতে পারছে না কিংবা তাকে তার স্বামী/স্ত্রী পালন করতে দিচ্ছে না অথবা দায়িত্ব পালনে বাধা সৃষ্টি করছে, সেক্ষেত্রে এই আইন অনুযায়ী পিতা-মাতার ভরণ পোষণের বাধা প্রদানের দায়ে এবং ভরণ পোষণ প্রদানে অসহযোগিতা করার কারণে বাধা প্রদানকারী ব্যক্তি স্বামী বা স্ত্রী যেই হোক উক্ত অপরাধ সংঘটনের দায়ে দন্ডিত হবে। তবে আইন সব সময়ই মানুষকে রক্ষা করার জন্যই সৃষ্টি হয়, সেই হিসাবে এই অপরাধের সাজার মাত্রা খুবই সীমিত করা হয়েছে। মাত্র তিন মাসের কারাদন্ড এবং ১ লাখ টাকা জরিমানা এর সাজার পরিমাণ। তবে এই আইনের অধীনে মামলা দায়ের হলে ৭ দিনের মধ্যেই চার্জশীট দাখিল করতে হবে। সার্বিক দিক বিবেচনায় এটি একটি মানবিক গুণাবলি সমৃদ্ধ আইন, যা একদিকে বৃদ্ধ পিতা-মাতাকে তাদের বার্ধক্য জীবনের অনিশ্চয়তার হাত থেকে নিরাপদ জীবন যাপনের নিশ্চয়তা প্রদান করেছে, অপরদিকে সন্তানকে তার নিজ দায়িত্ব ও কর্তব্য স¤পর্কে সচেতন করার ক্ষেত্রে ভূমিকা রেখেছে। আইনটি আমাদের নগর জীবনে তো বটেই অসহায় যে পিতা-মাতা গভীর দুঃখ-কষ্ট করে সন্তান লালন-পালন করে সন্তানকে দিয়েছে এক আলোকময় জীবন, সেই সন্তান যখন পিতা-মাতার প্রতি দায়িত্ব কর্তব্য জ্ঞানহীন হয়ে পড়ে তাদের জন্যও নতুন আলোকবর্তিকা হিসাবেই কার্যকর ভূমিকা রাখবে বলেই আমাদের বিশ্বাস।\n\nসন্তান তার পিতা-মাতার খেদমত করবে, তাদের ভরণ-পোষণ ও দেখভাল করবে, সম্মান ও শ্রদ্ধা করবে- এটাই স্বভাব ও প্রকৃতির চাহিদা মানবতার দাবি। ইসলামের বিধান ও স্রষ্টার নির্দেশ। সন্তান যত বড় শিক্ষিত, জ্ঞানীগুণী আধুনিক আর প্রগতিশীলই হোক- সে যদি তার পিতা-মাতাকে মর্যাদা না দেয়, খেদমত না করে, সে তো মানুষই না। অন্যান্য বহুবিধ গুণ তার থাকলেও মনুষ্যত্ব বা মানবতা-গুণ থেকে সে বঞ্চিত। সন্তানের কাছে এমন অসদগুণ থাকা অপ্রত্যাশিত। যে সেবার মধ্যে স্নেহ-মমতা আছে, সম্মান-শ্রদ্ধা আছে, সংবেদনশীল দরদ আছে- সেটিই খেদমত। সেটিই প্রত্যাশিত যে সেবা এসব থেকে মুক্ত, সেটা খেদমত নয়। খেদমত নাম দিলেও, খেদমতের সুরতে করা হলেও- সেটা খেদমত নয়। এমন খেদমতে পিতা-মাতা শান্তি পান না; সন্তুষ্ট হন না। নিজেদের বরং পরনির্ভরশীল, অন্যের ঘাড়ে বোঝা মনে করে কষ্ট পান। মর্মযাতনায় ভোগেন। সন্তানের কাছ থেকে বর্ণিত অর্থে খেদমত পাওয়া- এ তো সন্তানের ওপর মা-বাবার অধিকার। এটা সন্তানের কোনো অনুগ্রহ নয়, দয়া-দাক্ষিণ্য নয়। এটা আদায় না করলে আল্লাহর আদালতে কাঠগড়ায় দাঁড়িয়ে জবাবদিহি করতে হবে।"
  },
  {
    "1": "মৃত্যুর স্বাদ -মূল-- শাহ্ সুফি আল্লামা আলম ফক্বরী",
    "2": "মৃত্যুর স্বাদ -মূল: শাহ্ সুফি আল্লামা আলম ফক্বরী\n\nভাষান্তর: মাওলানা মুহাম্মদ জসিম উদ্দিন আবিদী\n\nআল্লাহ্ তা’আলার প্রিয় বান্দার উপর বিপদ বেশী আসে\n\nআল্লাহ্ তা’আলার নৈকট্য প্রাপ্তরাই হচ্ছেন তাঁর বিশেষ প্রিয় বান্দাহ। যাঁদের মধ্যে আম্বিয়ায়ে কেরাম আলায়হিমুস্ সালাম, শোহাদায়ে কেরাম রাদ্বিয়াল্লাহু তা‘আলা আনহুম ও আউলিয়ায়ে কেরাম রাহমাতুল্লাহি আলায়হিম পরিগণিত হয় সর্বাগ্রে। তাঁদের উপর দুনিয়া ও আখিরাতে আল্লাহ্ তা’আলার বিশেষ পুরষ্কারের অবতারণা হয়। তাঁদের সম্মান ও মর্যাদা অনেক উচ্চপর্যায়ের। এ ধারাবাহিকতায় তাঁদের উপর যখন কোন বিপদ বা রোগ আসে, তখন সাধারণ মানুষের চাইতে অনেক গুণ বেশী হয়ে আসে। যেমন হাদীসে পাকে ইরশাদ হয়েছে-\n\nعَنْ سَعْدٍ قَالَ سُئِلَ النَّبِىُّ صَلَّى اللهُ عليه وسَلَّمَ اَىُّ النَّاسِ اَشَدُ بَلَاءً قَالَ الانْبِيَاءُ ثُمَّ الْاَمْثَلُ فَلْاَمْثَلُ يُبْتَلىَ الرَّجُلُ عَلى حَسْبِ دِيْنِه فِاِنْ كَانَ فِىْ دِيْنِه صُلْبًا اِشْتَدَّ بَلَاءُهُ وَاِنْ كَانَ فِىْ دِيْنِه رِقَّةٌ صُعونَ عَلَيْهِ فَمَا زَالَ كَذَالِكَ حَتَّى يَمْشِىَ عَلَى الْاَرْضِ مَالَه ذَنْبٌ- (ترمذى-ابن ماجه)\n\nঅর্থ: হযরত সা‘আদ রাদ্বিয়াল্লাহু তা‘আলা আনহু থেকে বর্ণিত, তিনি বলেন- নবী করীম সাল্লাল্লাহু তা‘আলা আলায়হি ওয়াসাল্লামকে জিজ্ঞেস করা হয়েছে যে, মানুষের মধ্যে ভয়াবহ বিপদের সম্মুখীন কে হয়ে থাকেন? প্রতিত্তোরে তিনি ফরমান- আম্বিয়ায়ে কেরাম (আলায়হিমুস্ সালাম), অতঃপর যারা তাদের সাথে সাদৃশ্যমান (অনুসরণগত দিক থেকে), অতঃপর এর পরবর্তীদের সাদৃশ্যমান। মানুষকে তাদের দ্বীন অনুসারে পরীক্ষার সম্মুখীন করা হয়। কেউ স্বীয় দ্বীনে নড়বড়ে অবস্থায় থাকে, তার উপর বিপদাপদ ও হালকাভাবে দেয়া হয়। আল্লাহ্ তা‘আলার প্রিয় বান্দাহ্রা যমীনের উপর এভাবে চলতে থাকেন, তাদের একটি গোনাহ্ ও অবশিষ্ট থাকেনা (তারা নিস্পাপ)। [সহীহ তিরমিযী শরীফ ও সহীহ ইবনে মাজাহ্ শরীফ] উক্ত হাদীস শরীফে এটা বর্ণনা করা হয়েছে যে, আম্বিয়ায়ে কেরাম আলায়হিমুস্ সালাম সব চাইতে বেশী বিপদাপদের সম্মুখীন হয়ে থাকেন। তাঁরা এ সমস্ত বিপদাপদে এত বেশী আনন্দ উপভোগ করেন, যেমনিভাবে সাধারণ লোকেরা নি’মাত ও সুখ-শান্তি প্রাপ্ত হয়ে আনন্দ উপভোগ করে থাকেন। তাঁদের পরের স্তরের সমস্ত লোক বিপদাপদের সম্মুখীন হয়ে থাকেন। যাঁরা তাঁদের সাথে সাদৃশ্য বজায় রাখেন, অর্থাৎ আউলিয়ায়ে কেরাম রাহমাতুল্লাহি আলায়হিম ও সৎ আমল সম্পাদনকারীগণ (সালেহীন রাহ.) তাঁরা ও বিপদাপদের কঠিন পরীক্ষার সম্মুখীন হয়ে থাকে। যাতে করে এর মাধ্যমে তাঁরা অত্যধিক পূণ্যের অধিকারী হয়ে যান। তাঁদের বিপদাপদের ভয়াবহতা আম্বিয়ায়ে কেরাম আলায়হিমুস্ সালাম’র তুলনায় অপ্রতুল। এরপর ঐ সমস্ত লোকদের ক্রমিক আসে যাঁরা সম্মান ও মর্যাদার দিক থেকে আউলিয়ায়ে কেরাম (রাহ.) ও সালেহীনে ইযাম (রাহ.)’র চাইতে কম যে ব্যক্তি স্বীয় দ্বীনের উপর সুদৃঢ় অবস্থানে থাকেন, অন্যান্য বিষয় ও তাঁর পদস্খলন হয় না তাঁর বিপদাপদের পরীক্ষা ও কঠিন হয়ে থাকে। তিনি সুদৃঢ় অবস্থার অধিকারী। এ কারণে তিনি যখন তাঁর বিপদের কাঠিণ্যতা তথা ভয়াবহতার উপর ধৈর্যধারণ করেন এবং এটা বুঝতে সচেষ্ট হন যে, স্বীয় গোনাহের কারণে এটার ভাগী হয়েছি, তবে এর পরিপ্রেক্ষিতে তাঁর ঈমানের পরিপূর্ণতা এসে যায়। সাথে সাথে আল্লাহ্ তা‘আলার সাথে তাঁর সম্পর্ক আরো সুদৃঢ় হয়ে যায়, ফলশ্রুতিতে তাঁর গোনাহ্ বিদূরিত হয়ে যায় এবং তাঁর মর্যাদা ও উচ্চাসনে পর্যবসিত হয়।\n\nপক্ষান্তরে যে ব্যক্তি স্বীয় দ্বীনে নড়বড় অবস্থায় থাকেন, তার বিপদও স্বল্প হয়ে থাকে। যাতে করে তার ধৈর্যহীনতার বিষয়টি প্রকাশ না পায়। স্বীয় ঈমান ও আল্লাহ্ তা‘আলার সাথে সম্পর্ক সুদৃঢ় না হওয়ার কারণে দ্বীনের সীমানা বেরিয়ে না পড়ে। যেমন হাদীসে পাকে রয়েছে-\n\nعَنْ اَبِىْ هُرَيْرَةَ قَالَ قَالَ رَسُوْلُ الله صلى الله عَلَيْهِ وسلم مَثَلُ الْمُؤْمِنِ كَمَثَلِ الزَّرْعِ لَاتَزَالُ الرِّيْحُ تَمِيْلُه وَلايَزَالُ الْمُؤْمِنُ يُصِيْبُهُ الْبَلَاءُ وَمَثَلُ الْمَنَافِقِ كَمَثَلِ شَجْرَةِ الْاَرْزَةِ لَاتَهْتَزُّ حَتَّى تُسْتَحْصَدُ- (مسلم)\n\nঅর্থ: হযরত আবূ হুরায়রা রাদ্বিয়াল্লাহু তা‘আলা আনহু থেকে বর্ণিত, তিনি বলেন- রাসূল করীম ইরশাদ করেছেন- ঈমানদারের দৃষ্টান্ত ক্ষেতের সাথে। যেটাকে বাতাস নাড়াতে থাকে। অপরদিকে ঈমানদার বিপদাপদের বাতাসে নিমজ্জিত থাকে আর মুনাফিকের দৃষ্টান্ত হলো দেব দারু বৃক্ষের ন্যায়। যেটাকে কোন কিছুই নাড়ায় না, বরং একে উপড়ে ফেলা হয়। [সহীহ মুসলিম শরীফ]\n\nعَنْ اَنَسٍ قَالَ سَمِعْتُ النَّبِىُّ صَلَّى اللهُ عليه وسلم يَقُوْلُ قَالَ اللهُ سُبْحَانَه وَتَعَالى اِذَا ابْتَلَيْتُ عَبْدِىْ بِحَبِيْبَتَيْه ثُمَّ صَبَرَ عَرَّضْتُه مِنْهُمَا الْجَنَّةَ يُرِيْدُ عَيْنَيْهِ- (صحيح بخارى)\n\nঅর্থ: ‘হযরত আনাস রাদ্বিয়াল্লাহু তা‘আলা আনহু থেকে বর্ণিত, তিনি বলেন যে, আমি নবী করীম সাল্লাল্লাহু তা‘আলা আলায়হি ওয়াসাল্লাম থেকে শুনেছি- তিনি ইরশাদ করেছেন, আল্লাহ্ তা‘আলা ইরশাদ করেন, যখন আমি আমার বান্দাহকে তার দুটি প্রিয় বস্তুকে নিয়ে পরীক্ষা করি আর সে এর উপর ধৈর্যধারণ করে, তখন আমি তাকে এ দুটি বস্তুর বিনিময়ে জান্নাত প্রদান করে থাকি। বর্ণনাকারী বলেন- এ প্রিয় বস্তু হলো দুটি চোখ। [সহীহ বুখারী শরীফ]\n\nপেটের পীড়ায় মৃত্যুবরণকারী শহীদ\n\nআধুনিক যুগে যদিওবা নিত্য নতুন রোগের তালিকা দীর্ঘায়িত হচ্ছে। ভয়াবহ জটিল ও ধ্বংসাত্মক রোগ ছড়িয়ে পড়ছে প্রাচীন যুগে পেটের পীড়া খুবই কষ্টদায়ক রোগ ছিল। বর্তমান যুগেও পেটের পীড়া কমকষ্টদায়ক নয়। এ কারণে রাসূল করীম সাল্লাল্লাহু তা‘আলা আলায়হি ওয়াসাল্লাম ইরশাদ করেছেন- পেটের পীড়ায় মৃত্যুবরণকারী শহীদ। যেমন হাদীস শরীফে রয়েছে-\n\nعَنْ جَابِرِ بْنِ عَتِيْكٍ قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ الشَّهَادَةُ سَبْعٌ سِوَى القَتْلِ فِىْ سَبِيْلِ اللهِ اَلْمَطْعُوْنُ شَهِيْدٌ وَالْغَرِيْقٌ شَهِيْدٌ وَ صَاحِبُ ذَاتِ الْجَنْبِ شَهِيْدٌ وَالْمَبْطُوْنَ شَهِيْدٌ وَ صَاحِبُ الْحَرِيْقِ شَهِيْدٌ وَالَّذِىْ يَمُوْتُ تَحْتَ الْمَهْرَمِ شَهِيْدٌ وَالْمَرْأَة تَمُوْتُ – (ابوداؤد نسائى)\n\nঅর্থ: হযরত জাবির বিন আ‘তীক রাদ্বিয়াল্লাহু তা‘আলা আনহু থেকে বর্ণিত, তিনি বলেন- রাসূল সাল্লাল্লাহু তা‘আলা আলায়হি ওয়াসাল্লাম ইরশাদ করেছেন- আল্লাহ্ তা‘আলার রাস্তায় প্রাণ বিসর্জন করা ছাড়াও আরো সাত প্রকারের শহীদ রয়েছে-\n\n১. মহামারীতে মৃত্যুবরণকারী শহীদ, ২. পানিতে ডুবে মৃত্যুবরণকারী শহীদ, ৩. ফুস্ফুস প্রদাহ্ পীড়ায় মৃত্যুবরণকারী শহীদ, ৪. পেটের পীড়ায় মৃত্যুবরণকারী শহীদ, ৫. আগুনে পুড়ে মৃত্যুবরণকারী শহীদ, ৬. কোন কিছুর নীচে চাপা পড়ে মৃত্যুবরণকারী শহীদ, ৭. সন্তান প্রসবকালীন সময়ে মৃত্যুবরণকারী শহীদ। [সহীহ আবূ দাউদ শরীফ, সহীহ নাসাঈ শরীফ] পেটের পীড়ায় মৃত্যুবরণকারীদের জন্য এ সৌভাগ্য অর্জনের কারণ হলো এ রোগের কষ্টের দরূন এ ব্যক্তির গোনাহ্ দূরীভূত হয়ে যায়। এ কথাটি এক হাদীস শরীফে এভাবে বর্ণিত হয়েছে-\n\nعَنْ سُلَيْمَانِ بْنِ صُرَدٍ قَالَ قَالَ رَسُوْلُ اللهِ صَلَّى الله عَلَيْهِ وَسَلَّمَ مَنْ قَتَلَه بَطْنُه لَمْ يُعَذَّبْ فِىْ قَبْرِه- (ترمذى)\n\nঅর্থ: হযরত সোলায়মান বিন সুরাদ রাদ্বিয়াল্লাহু তা‘আলা আনহু থেকে বর্ণিত, তিনি বলেন- রসূল করীম সাল্লাল্লাহু তা‘আলা আলায়হি ওয়াসাল্লাম ইরশাদ করেছেন- যে ব্যক্তি পেটের পীড়ায় মৃত্যুবরণ করে, সে ব্যক্তিকে কবরের শাস্তি প্রদান করা হয় না। [সহীহ তিরমিযী শরীফ] অন্য এক হাদীস শরীফ এ কথাটি এভাবে বর্ণনা করা হয়েছে-\n\nعَنْ عَبْدِ اللهِ بْنِ يَسَارٍ قَالَ كَنْتُ جَالِسًا وسُلَيْمَانُ بْنُ صُرَدٍ وَخَالِدُ بْنُ عُرْفَطَةَ فَذَكَرُوْا اَنَّ رَجَلًا لُوُفِّىَ مَاتَ بِبَطْنِه فَاِذا هُمَا يَشْتَهِيَانِ اَنْ يَّكُوْنَا شَهِدَا جَنَازَتَه فَقَالَ اَحَدُهُمَا لِلْاَخَرِ اَلَمْ يَقُلْ رَسُوْلُ اللهِ صَلَّى اللهُ عَلَيْهِ وسلم مَنْ يَّقُتُلُه بَطْنُه لَمْ يُعَزَّبْ فِىْ قَبْرِهِ فَقَالَ الْاَخَرُ بَلى الشَّهِيْدُ- (صحيح نسائى شريف)\n\nঅর্থ: হযরত আবদুল্লাহ্ বিন ইয়াসার রাদ্বিয়াল্লাহু তা‘আলা আনহু থেকে বর্ণিত, তিনি বলেন যে আমি সোলায়মান বিন সুরাদ ও খালিদ বিন উরফা রাদ্বিয়াল্লাহু তা‘আলা আনহু এক সাথে বসা ছিল কতেক লোক বর্ণনা করলেন যে, অমুক ব্যক্তি পেটের পীড়ায় আক্রান্ত হয়ে মারা গেলেন। আমার সাথে বসা অপর দু’জন আকাঙ্খা প্রকাশ করে বলেন- হায়! আমি যদি তার জানাযায় উপস্থিত হতে পারতাম! তাঁদের একজন অপরজনকে বললেন- হুযূর করীম সাল্লাল্লাহু তা‘আলা আলায়হি ওয়াসাল্লাম কী এটা ফরমান নি? যে ব্যক্তি পেটের পীড়ায় মৃত্যুবরণ করে, তার কবরের শাস্তি হবে না। অপরজন বললেন- হাঁ, তিনি শহীদ। [সহীহ নাসাঈ শরীউ] উপরোক্ত হাদীস শরীফে দুটি কথা বর্ণিত হয়েছে। প্রথমত: যিনি পেটের পীড়ায় মৃত্যুবরণ করেন। তাঁর কবরের শাস্তি অবশিষ্ট থাকে না। অর্থাৎ- পেটের পীড়ার দরূণ তাঁর সমস্ত গোনাহ্ ক্ষমা হয়ে যায়। এ কারণে তিনি কবরে শাস্তি থেকে পরিত্রাণ লাভ করেন। দ্বিতীয়ত: পেটের পীড়ায় মৃত্যুবরণ করলে শহীদের ন্যায় আখিরাতে যে পুরষ্কার শহীদগণ অর্জন করবেন, সেগুলো পেটের পীড়ায় মৃত্যুবরণকারীগণও অর্জন করবেন।"
  },
  {
    "1": "মুনকার-নকীরের সাওয়াল জওয়াব",
    "2": "মুনকার-নকীরের সাওয়াল জওয়াব\n\nমুহাম্মদ আবদুল্লাহ আল মাসুম\n\nপেশতর মরনে ছে করনা চাহিয়ে,\n\nমওত কা সামান আখির মওত হে।\n\nজনৈক ধনবান ব্যক্তি একদা হযরত সায়্যিদুনা হাতেম আসাম রাদ্বিয়াল্লাহু আনহু কে দাওয়াত দিল এবং যাওয়ার জন্য খুব জোর করল। তিনি বললেন: তুমি যদি আমার এ তিনটি শর্ত মেনে নাও, তাহলে তোমার দাওয়াত গ্রহণ করবো। ১. আমার যেখানে ইচ্ছা বসব। ২. আমার যা ইচ্ছা খাব। ৩. আমি যা বলব, তোমাদের তা করতে হবে। ধনবান লোকটি এই তিনটি শর্ত মেনে নিল। আল্লার্হ অলীর সাক্ষাতের জন্য অসংখ্য লোকজন জমা হল। নির্দিষ্ট সময়ে হযরত সায়্যিদুনা হাতেম আসাম রাদ্বিয়াল্লাহু আনহু এসে পৌঁছলেন। লোকজন যেখানে তাদের জুতো রেখেছিল তিনি এসে সেখানেই বসে গেলেন। খাওয়া-দাওয়া যখন শুরু হল, হযরত হাতেম আসাম রাদ্বিয়াল্লাহু আনহু নিজ থলের ভিতর থেকে একটি শুকনো রুটি বের করে তা খেয়ে নিলেন। খাওয়া- দাওয়া যখন শেষ হয়ে গেল, তিনি মেজবানদাতাকে উদ্দেশ্য করে বললেন: একটি চুলায় আগুন জ¦ালাও এবং তাতে একটি তাবা রাখ। যেই হুকুম সেই কাজ। আগুনের তাপে যখন তাবাটি কয়লার মত লাল হয়ে গেল, তিনি তখন সেই তাবাটির উপর খালি পায়ে দাঁড়িয়ে গেলেন। আর বললেন: আজকের খাবারে আমি শুকনো রুটি খেয়েছি। এই কথা বলে তিনি তাবা থেকে নেমে গেলেন। এরপর উপস্থিত সকলকে উদ্দেশ্য করে বললেন: আপনারা প্রত্যেকেও এক এক করে এই তাবায় দাঁড়িয়ে আজকের দাওয়াতে যা যা খেয়েছেন তার হিসাব দিয়ে যান। এ কথা শুনে লোকদের মুখে চিৎকার শুরু হল। সকলে সমস্বরে বলল: হুজুর! এই ক্ষমতা তো আমাদের কারো নেই। (কোথায় গরম তাবা আর কোথায় আমাদের নরম পা। আমরা সবাই তো এমনিতেই গুনাহ্গার (দুনিয়াদার লোক)। তিনি বললেন: যেক্ষেত্রে আপনারা দুনিয়ার এই গরম তাবায় দাঁড়িয়ে আজকের মাত্র এক বেলা খাবারের মত নেয়ামতের হিসাব দিতে অপারগ রয়ে গেলেন, সেক্ষেত্রে কাল কিয়ামতের দিন এত দীর্ঘ জীবনের সকল নেয়ামতের হিসাবগুলো কীভাবে দিবেন? অতঃপর তিনি সূরা তাকাসুরের শেষের আয়াতটি তিলাওয়াত করলেন:“ অতঃপর অবশ্যই সেদিন তোমাদের সবাইকে নেয়ামত সম্পর্কে জিজ্ঞাসা করা হবে।” মর্মস্পর্শী এই বক্তব্য শুনে উপস্থিত সবাই অঝোর নয়নে ক্রন্দন করতে লাগলো এবং নিজ কৃত অপকর্মের গুনাহ থেকে তাওবা করলো।\n\nকিয়ামত দিবসের এই পরীক্ষা সম্পর্কে হুযূর পুরনূর সাল্লাল্লাহু আলাইহি ওয়াসাল্লাম ইরশাদ করেন: “মানুষ কিয়ামতের দিন ঐ সময় পর্যন্ত নিজ পা নাড়তে পারবে না, যতক্ষণ সে পাঁচটি প্রশ্নের জবাব দেবে না। যেমন- (১) তুমি জীবন কিভাবে কাটিয়েছ? (২) যৌবন কিভাবে অতিবাহিত করেছ? (৩) সম্পদ কোথা থেকে উপার্জন করেছ? (৪) এবং কোথায় কোথায় তা খরচ করেছ? (৫) নিজ ইলম অনুযায়ী কতটুকু আমল করেছ?\n\nমৃত্যুর পর সর্বপ্রথম কবরের পরীক্ষার মুখোমুখী হয়ে অবশ্যই মানবজাতিকে কিয়ামতের পরীক্ষার সম্মুখীন হতে হবে। আফসোস! আমাদের কাছে এর কোন প্রস্তুতি নেই। পার্থিব চাকুরীর ইন্টারভিউতে উত্তীর্ণ হওয়ার জন্য, স্কুল কলেজের পরীক্ষায় উত্তীর্ণ হওয়ার জন্য অনেক জোর প্রচেষ্টা চালানো হয়। প্রবাদ বাক্য ‘যে সাধনা করে সে কৃতকার্য হয়।’ এর সত্যায়ন শুধু দুনিয়াবী পরীক্ষার ক্ষেত্রে প্রযোজ্য। কিন্তু কিয়ামতের কঠিন পরীক্ষার অবস্থা কি হবে? একদিন অবশ্যই আমাদেরকে মৃত্যু বরণ করতে হবে। কবর এবং পরকালের পরীক্ষার মুখোমুখী হতে হবে। সেই পরীক্ষায় কোন ধোঁকার আশ্রয় নেয়া যাবে না। ঘুষও চলবে না। দ্বিতীয়বার যাচাইয়ের সময়ও দেয়া হবে না। আসুন! আখিরাতের ঐ জটিল পরীক্ষার প্রস্তুতি নিই, যাতে উত্তীর্ণ ব্যক্তিরা জান্নাতের ঐ নেয়ামত সমূহ লাভ করবে যা চিরস্থায়ী বিদ্যমান থাকবে। পক্ষান্তরে অকৃতকার্য ব্যক্তি জাহান্নামের প্রজ্জ্বলিত আগুনে জ্বলতেই থাকবে।\n\nকখনো একা বসে চিন্তা করেছি কি যে, এক সময় মৃত্যুর যন্ত্রণা আসবে, রূহ শরীর থেকে বের করে নেয়া হবে, আর মৃত্যুর যন্ত্রণাও এমন যে, “তরবারীর হাজার আঘাত থেকে গুরুতর।” হায়! আফসোস! আমাদের কি অবস্থা হবে? আমরা তো দুনিয়াদারীর রং-তামাশার মধ্যে মত্ত রয়েছ্ িআমরা উন্নত স্বাদময় খাবার সমূহ এবং দুনিয়াবী নেয়ামত সমূহের বিলাসী অথচ বর্ণনায় এসেছে- নিশ্চয় মৃত্যু যন্ত্রণার তীব্রতা দুনিয়াবী স্বাদ অনুযায়ী হবে। তাই যে দুনিয়াবী স্বাদ সমূহ ভোগ করেছে, তার মৃত্যু যন্ত্রণাও বেশি হবে। অতঃপর আমাদের নামের ধুম পড়ে যাবে যে, অমুক ইন্তিকাল করেছে। দ্রুত গোসলদাতাকে নিয়ে এস। আর গোসলদাতা ব্যক্তি যখন তখতা নিয়ে চলে আসবে তখন আমার-আপনার উপর চাদর আবৃত করা হবে। মাথা থেকে সম্পূর্ণ মুখাবয়ব বন্ধ করে দেয়া হবে। পায়ের উভয় গিরা বন্ধ করে দেয়া হবে। গোসলদাতাও গোসল দিয়ে দেবে, কাফন পরিধান করাবে। আর আপন সন্তানেরা আমাকে গোসল দিতে পারবে না। কাফনও পরিধান করাতে পারবে না। কেননা, যখন বাচ্চার বুদ্ধি হয়েছে, তখন আমি তাকে স্কুলের দরজা দেখিয়েছি। যখন বড় হয়েছে তখনই কলেজে তাদেরকে ভর্তি করিয়ে দিয়েছি। অতঃপর উচ্চতর শিক্ষার জন্য আমেরিকা কিংবা পশ্চিমা বিশ্বে প্রেরণ করেছিলাম। দুনিয়াবী পরীক্ষা সমূহের তৈরীর জন্য খুবই আগ্রহ জাগিয়েছি। কিন্তু ইসলামী শিক্ষায় শিক্ষিত করিনি। মৃত ব্যক্তির গোসল সে কিভাবে দেবে? তার কাছে তো জীবিত ব্যক্তি হিসেবে গোসল করার সুন্নাত সমূহও জানা নেই। বস্তুত পিতার শেষ খেদমত এই যে, আপন ছেলে তাকে গোসল করিয়ে দেবে। কাফন পরিধান করাবে। জানাযার নামাযও পড়াবে এবং নিজ হাতে তাকে দাফন করবে। যদি পুত্র গোসল দেয় তবে অতিব নম্রতার সাথে সুন্নাত মোতাবেক মৃতকে গোসল দেবে। আর যখন ভাড়াকৃত গোসলদাতা আনা হবে। তখন সে যত্রতত্র পানি ভাসিয়ে কাফন পরিহিত করে পকেটে টাকা-পয়সা আসা পর্যন্ত সে মাথা থেকে পা পর্যন্ত গোসল করিয়ে চলে যাবে।\n\nঅতঃপর জানাযার লাশ উঠানো হবে। ঘরের মহিলারা চিৎকার করবে আর আমি তাদেরকে এ কাজ থেকে জীবদ্দশায় নিষেধও করিনি যে, চিৎকার করে কাঁদিওনা। কেননা, মৃত ব্যক্তির উপর বিলাপ করা হারাম এবং জাহান্নামে নিয়ে যাওয়ার মত কাজ। হাদীস শরীফে এসেছে যে: ‘মৃত্যুর সময় বিলাপকারীরা যদি নিজের মৃত্যুর পূর্বে তাওবা না করে তবে কিয়ামতের দিন তাকে এ নিয়মেই দাঁড় করানো হবে যে, (তার শরীরে) একটি ডুমুরের অপরটি খাজলির (এক প্রকার বৃক্ষ) জামা থাকবে।’ নবী করীম সাল্লাল্লাহু আলাইহি ওয়াসাল্লাম আরো ইরশাদ করেন: বিলাপকারী ও বিলাপ শ্রবণকারীর উপর আল্লাহর লা’নত। বিলাপকারীরা কিয়ামত দিবসে আলকাতরাযুক্ত চাদর, খোস-পাঁচরাযুক্ত জামা পরিহত অবস্থায় উঠবে। তিনি অন্যত্র ইরশাদ করেন: বিলাপকারীদের জন্য জাহান্নামে দুটি সারি বানানো হবে। একটি সারি জাহান্নামীদের ডান দিকে এবং অপরটি জাহান্নামের বাম দিকে থাকবে। তারা জাহান্নামীদের দেখে ভেউ ভেউ করবে। যাই হোক জানাযার লাশ কাঁধে নিয়ে লোকেরা কবরস্থানের পথে চলা শুরু করবে। সন্তান হয়তঃ সে সঠিক নিয়মে লাশকে বহনও করতে জানবে না। কেননা আমি তাকে সে ব্যাপারে কখনো শিক্ষা দিইনি! অবশেষে আমার আত্মীয় স্বজনরা নিজেদের হাতে আমাকে ছোট ও অন্ধকার কবরে রেখে উপরে মাটি দিয়ে একাকী রেখে চলে যাবে।\n\nদুনিয়াতে বসবাসের জন্য ঘর সমূহ্ অনেক বড় করে তৈরী করা হয়। কিন্তু আফসোস! সংকীর্ণ কবর প্রশস্ত করার কোন ভাবনা নেই। দুনিয়া উন্নত ও উজ্জ্বল করার খেয়াল আমাদের প্রত্যেকেরই আছে। ঘরে আলোর সকল ব্যবস্থাই আমরা রাখি। কিন্তু অন্ধকার কবরকে আলোকিত করার কোন চিন্তা আমাদের নেই। সম্পদ বৃদ্ধি করার আকাংখা প্রত্যেকের আছে। কিন্তু সাওয়াব বৃদ্ধি করার খেয়াল কারো মধ্যে দেখা যায় না। জীবনের নিরাপত্তার জন্য ধ্যান ধারণা রয়েছে। কিন্তু ঈমান হিফাযতের অনুভূতি অনেক কমে গিয়েছে।\n\nমনে রাখবেন! সম্পদ দ্বারা ঔষধ পাওয়া যায়, কিন্তু রোগ থেকে আরোগ্য লাভ করা যায় না। যদি সম্পদ দ্বারা রোগ থেকে শিফা পাওয়া যেত তাহলে বড় বড় ধনীর পুত্রগণ হাসপাতাল সমূহে রোগে ধুকে ধুকে মারা যেত না। সম্পদ বিপদ ও চিন্তা থেকে মুক্তির চিকিৎসা নয়। যদিও হালাল পদ্ধতিতে ধন-সম্পদ উপার্জন করা এবং ওয়াজিব হক সমূহ আদায় করার শর্তে তা জমা করা শরীয়ত মতে বৈধ। তবে সম্পদের আধিক্যের লোভ করা ভাল নয়। এটির অনেক কুপ্রভাব রয়েছে। সম্পদের আধিক্য সাধারণত গুনাহের দিকে দ্রুতগতিতে নিয়ে যায়। বরং সত্য যে, সম্পদের আধিক্যতা বিপদ সমূহরই ঘাটি। ডাকাতি সম্পদশালীদের দালানেই হয়ে থাকে। সাধারণত সম্পদশালীদের সন্তানেরা গুম হয়ে থাকে। সন্ত্রাসীরা ভয়ানক পত্র প্রেরণ করতঃ সম্পদশালীদের নিকট থেকে প্রচুর টাকা আদায় করে থাকে। সম্পদের আধিক্যতায় আন্তরিক শান্তি কোথায়? বরং উল্টা শান্তি বিনষ্ট হওয়ার কারণ হয়ে থাকে। তারপরও লোকেরা সম্পদ কুড়াতে অলি-গলিতে ঘুরতে থাকে এবং হালাল-হারামের পার্থক্য করে না। এত সম্পদ কোথায় রাখবে? অমুক অমুক বিত্তবানও তো শেষ পর্যন্ত মৃত্যুর ঘাটে পর্দাপন করেছে। তাদের সম্পদ তাদের কি কোন কাজে এসেছে? পক্ষান্তরে ওয়ারিশরাই সেই সম্পদ বন্টনে যুদ্ধ করল, পরস্পরের শত্রু হয়ে গেল, পরিশেষে কোর্টে ফেঁসে গেল এবং বংশের সম্মান নষ্ট হল।\n\nকখনো চিন্তা করেছি কি যে, আমার লাশটি কয়েক মন মাটির নিচে দাফন করে বন্ধু-বান্ধব সকলেই চলে যাবে। এই সুবাসিত বাগান। ফলে-ফুলে ভরা ক্ষেতটি, নতুন মডেলের চাকচিক্যময় গাড়িগুলো, চমৎকার বহুতল ভবন ইত্যাদি কিছুই তখন কোন কাজে আসবে না। ভয়ানক আকৃতি বিশিষ্ট দুইজন ফিরিশতা মুনকার-নাকীর কবরের দেয়ালগুলি ভেদ করে মৃত ব্যক্তির নিকট হাজির হবে। তাদের মাথায় লম্বা লম্বা কালো কালো চুল হবে যা পা পর্যন্ত আবৃত থাকবে, তাদের চোখগুলোতে আগুন ঝরতে থাকবে। মুহাব্বত সহকারে নয় বরং ধমক দিয়ে উঠাবে এবং খুবই কঠোরভাবে পরীক্ষামূলক জিজ্ঞাসা করবে- ১.তোমার পালনকর্তা কে? ২. তোমার ধর্ম কি? ৩. অতঃপর একটি পবিত্র আকৃতি দেখানো হবে, যার জন্যে উৎসর্গ হতে সকল প্রেমিকরাই ছটপট করতে থাকে। অন্তর আকর্ষনকারী আকৃতি দেখিয়ে তাকে জিজ্ঞাসা করা হবে। “এ সত্ত্বার ব্যাপারে তুমি কি বলে থাকতে? আল্লাহ্ তা‘আলা এবং নবী করীম সাল্লাল্লাহু আলাইহি ওয়াসাল্লাম এর দয়ায় মু’মিনগণ কৃত প্রশ্ন সমূহের উত্তর এভাবেই প্রদান করবে যে, ১.আমার প্রতিপালক আল্লাহ্ তা‘আলা। ২. আমার ধর্ম হচ্ছে ইসলাম। ৩. ইনিতো আমারই প্রিয় আকা ও মাওলা মুহাম্মাদুর রসূলুল্লাহ্ সাল্লাল্লাহু আলাইহি ওয়াসাল্লাম এবং আন্দোলিত হয়ে বলবে:\n\nছরকার কি আমদ মারহাবা!\n\nদিলদার কি আমদ মারহাবা!\n\nঅবশেষে শেষ প্রশ্নের জবাব দেয়ার পর জাহান্নামের জানালা খোলা হবে এবং সঙ্গে সঙ্গেই তা বন্ধ হয়ে যাবে। আর জান্নাতের জানালা খুলে যাবে এবং বলা হবে: যদি তুমি সঠিক উত্তর না দিতে পারতে তখন তোমার ভাগ্যে ঐ দোযখের উন্মুক্ত জানালাটিই হত। একথা শুনার পর কবরের ব্যক্তি অনেক আনন্দিত হবে। অত:পর তাকে জান্নাতি পোশাক পরিধান করানো হবে। জান্নাতি বিছানা বিছিয়ে দেয়া হবে। তার দৃষ্টি সীমা পর্যন্ত কবর প্রশস্ত করে দেয়া হবে। সকল কিছুই তার জন্য আনন্দদায়ক হবে।\n\nআর যে ব্যক্তি নামায আদায় করে না, সর্বদা মিথ্যা বলে,পরনিন্দা করে বেড়ায়, হারাম উপায়ে উপার্জনে করে, অশ্লীল সিনেমা-নাটক নিজেও দেখে অপরকেও দেখায়, আর খারাপ গান-বাজনা নিজেও শুনে অপরকেও শুনায়, মুসলমানদের মনে কষ্ট দেয়, যদি গুনাহ সমূহের বোঝার কারণে ঈমানও নষ্ট হয়ে যায়; তখন ঐ ফিরিশতাদ্বয়ের প্রত্যেক প্রশ্নের জবাবে তার মুখ থেকে বেরিয়ে আসবে: হায়! আফসোস, হায় আফসোস! আমি সে প্রসঙ্গে কিছুই জানিনা। হায়! হায়! যখনই চোখ খুলি টিভির উপরই নজর ছিল। যখন কানে কিছু শুনেছি অবশ্যই সিনেমার গানই শুনেছি। আমার তো জানা নেই যে, প্রতিপালক কে? দ্বীন কি তাও তো আমি জানি না? আমি তো দুনিয়াতে আগমণের উদ্দেশ্য শুধু এটা বুঝেছি যে, যেমন ইচ্ছা তেমন কর, যেভাবে পার সম্পদ উপার্জন কর ইত্যাদি। যদি কখনো কেউ আমাকে আমার পরকালের মঙ্গলের জন্য দ্বীন-ধর্মের প্রতি আহ্বান করতো তখনই এটা বলে দিতাম যে, “সারাদিন কাজ করে দুর্বল হয়ে গিয়েছি। সময়ও পাই না।” অত:পর জান্নাতের জানালা তার জন্য খুলে দেয়া হবে, আর সাথে সাথে তা বন্ধ হয়ে যাবে। অতঃপর জাহান্নামের জানালা খুলে যাবে এবং তাকে বলা হবে: যদি তোমাকে করা প্রশ্নগুলোর সঠিক উত্তর প্রদানে সক্ষম হতে তবে তোমার জন্য ঐ জান্নাতের জানালাটি খুলে দেয়া হত। একথা শুনে সে খুবই চিন্তিত হয়ে পড়বে, জাহান্নামের জানালা থেকে তার গরম ও অগ্নি শিখা আসতে থাকবে। তার কাফনটিকে আগুনের কাফনে পরিবর্তন করে দেয়া হবে। আগুনের বিছানা তার কবরে বিছানো হবে। তার উপর আযাবের ফিরিশতা নিযুক্ত করা হবে, যারা অন্ধ এবং বধির হবে, তাদের কাছে লোহার গদা (হাতুড়ী) থাকবে। এটি দ্বারা যদি পাহাড়ে আঘাত করা হয়, তবে তা মাটির সাথে মিশে যাবে। ঐ হাতুড়ী দ্বারা তাকে মারতে থাকবে। এমনকি সাপ এবং বিষধর বিচ্ছু তার কবরে ভরপুর হয়ে যাবে। সকলে তাকে দংশন করতে থাকবে। তার খারাপ আমল সমূহ বিভিন্ন ভয়ংকর আকৃতি ধারণ করে কখনো কুকুর বা ভেড়া কিংবা অন্য আকৃতি নিয়ে তাকে শাস্তি দিতে থাকবে। [বাহারে শরীয়াত, ১/১১০-১১১] অতএব, দুনিয়ার সম্পদকে নিজের মনে করা বুদ্ধিমানের কাজ নয়। আল্লাহ্র স্মরণ থেকে উদাসীন হওয়া উচিত নয়, আল্লাহ্ তা‘আলা ঈমানদারগণকে সতর্কতা প্রদানের নিমিত্তে ইরশাদ করেন: হে ঈমানদারগণ! তোমারই সম্পদ, তোমারই সন্তানগণ! যেন তোমাকে আল্লাহ্ (তা‘আলার) স্মরণ থেকে অলস বানিয়ে না দেয়।\n\n[সূরা মুনাফিক্বূন: আয়াত-৯] আসুন! হালাল রিযিক সন্ধান করতে গিয়েও যেন কখনো ঐ রকম ব্যস্ত না হই, যা নামায সমূহ থেকে অলস করে দেয়। আর যদি আল্লাহ্ না করুক! হারাম উপার্জন এবং সুদের লেনদেন করে থাকি, তবে ছেড়ে দিই। সুদ-ঘুষের কারবার পরিত্যাগ করি। ইরশাদ হচ্ছে: “এবং তোমরা নিজ প্রতিপালকের নিকট প্রত্যাবর্তন কর এবং তার নিকটই প্রতি নিয়্যত উপস্থিত থাক। তোমাদের উপর আযাব নাযিল হওয়ার পূর্বে আর তখন তোমাদের কোন সাহায্যকারী হবে না।”- সূরা যুমার:আয়াত-৫৪\n\nটিকা – সূরা তাকাসূর, আয়াত-৮\n\n– তাজকিরাতুল আউলিয়া, ১/ ২২২\n\n– তিরমিযী, ৪/১৮৮, হাদীস-২৪২৪\n\n– মালফুযাতে আ’লা হযরত, ৪৯৭ পৃ:; হিলয়াতুল আউলিয়া, ৮/২১৮,হাদীস- ১১৯৩৪\n\n– মিহাজুল আবেদীন, ৮৬ প:\n\n– সহীহ মুসলিম, ৪৬৫ পৃ:, হাদীস- ৯৩৪\n\n– ফকীহ আবুল লাইস সমরকন্দী,ক্বুররাতুল উয়ূন ওয়া মুফাররিহুল ক্বলবিল মাহযূন,অধ্যায়:৬,পৃ:৪৫-৪৭"
  },
  {
    "1": "আল কোরআন - সংকলন ও সংরক্ষণ",
    "2": "আল কোরআন : সংকলন ও সংরক্ষণ\n\nকাশেম শাহ\n\nমহান রাব্বুল আলামীন যে সমস্ত মাস ও দিনকে মহিমান্বিত ঘোষণা করেছেন, তাঁর মধ্যে মাহে রমজান অন্যতম। রমজান মাসকে মহিমান্বিত, মর্যাদাপূর্ণ করার কারণ এত বেশি যে, তা লিখে কিংবা বর্ণনা করে শেষ করা সম্ভব নয়। পুরো মাসের প্রতিটা মুহূর্ত তো মর্যাদাবানই, তার ওপর এ মাসের ভেতরেই রয়েছে লাইলাতুল কদরের মতো হাজার মাসের চেয়ে উত্তম রাত্রি। রয়েছে জুমাতুল বিদা, ইতিকাফ, বদর দিবসের মতো মহান রাব্বুল আলামীনের নিকটবর্তী হওয়ার, নব চেতনায় উজ্জীবীত হওয়ার মতো দিন, ইবাদত। আরো আরো অনেক বিষয়, এ মাসকে বাকি এগার মাসের চেয়ে অনেক বেশি মাহাত্ম্যপূর্ণ করে তুলেছে। তবে যে বিষয়টি সবচেয়ে বেশি গুরুত্ব দিয়েছে এ মাসকে, তা হচ্ছে আল কোরআন। এ মাসেই যে নাযিল হয়েছে ঐশী গ্রন্থ, পৃথিবীর সবচেয়ে বেশি পঠিত, বেশি বিক্রিত, বেশি সমাদৃত গ্রন্থ কোরআনুল কারীম।\n\nমানুষের ইহলৌকিক কল্যাণ ও পারলৌকিক মুক্তির দিগদর্শণ হিসেবে মুসলিম উম্মাহর জন্য শ্রেষ্ঠতম নিয়ামত আল্লাহর বাণী পবিত্র ‘আল-কোরআন’। আল কোরআন বিশ্বের বিস্ময়কর গ্রন্থ। এটি সর্বাধিক প্রশংসিত মহা প্রজ্ঞাময় রাব্বুল আলামিনের পক্ষ থেকে শ্রেষ্ঠ নবী বিশ্বনবী হজরত মুহাম্মদ সাল্লাল্লাহু তা‘আলা আলায়হি ওয়াসাল্লাম-এর ওপর অবতীর্ণ হয়েছে। বিশ্বজনীন এ গ্রন্থের আবেদন ও উপযোগিতা সব যুগে এবং সব স্থানেই কার্যকর রয়েছে। কোরআনের অন্যতম বৈশিষ্ট্য হলো, এ গ্রন্থ দুইবার নাজিল হয়েছে। প্রথমে একবার পুরো কোরআনের আয়াত প্রথম আসমানে ‘বাইতুল ইজ্জতে’ নাজিল হয়েছে এবং দ্বিতীয় পর্যায়ে ২৩ বছর ধরে ধীরে ধীরে বিভিন্ন ঘটনা উপলক্ষে, যুগ-জিজ্ঞাসার জবাবে নাজিল হয়েছে। কুদরতি নিয়মে হাজারো বছর ধরে অত্যন্ত বিস্ময়কর প্রক্রিয়ায় এ গ্রন্থকে সংরক্ষণের ব্যবস্থা করা হয়েছে। লিখে রাখার পাশাপাশি বছরের পর বছর ধরে, হৃদয় থেকে হৃদয়ে একে ধারণ করা হয়েছে। বিশ্বের বিভিন্ন দেশে কোরআনের লাখো হাফেজ বা মুখস্থকারী রয়েছেন। মানব ইতিহাসে আর কোনো গ্রন্থের এত হাফেজ নেই। আল কোরআন মানবজাতির সর্বাঙ্গীণ কল্যাণ ও মুক্তির দিশারি বা পথপ্রদর্শক। পবিত্র কোরআনকে সর্বকালের, সর্বদেশের, সর্বলোকের জীবনবিধান ও মুক্তির সনদ হিসেবে আল্লাহ তাআলা ওহীর মাধ্যমে নাজিল করেছেন।\n\nহযরত আয়েশা সিদ্দিকা রাদ্বিয়াল্লাহু তা‘আলা আনহা হতে বর্ণিত আছে, প্রিয় নবী হযরত মুহম্মদ সাল্লাল্লাহু তা‘আলা আলায়হি ওয়াসাল্লাম এর উপর ওহী নাজিলের সূচনা হয়েছিল স্বপ্নের মাধ্যমে। তিনি স্বপ্নে যা দেখতেন তা দিনের আলোর মতো তাঁর জীবনে প্রতিভাত হতো। হযরত জিবরাইল আলায়হিস্ সালাম-এর মাধ্যমে ওহী প্রাপ্তির আগে আস্তে আস্তে তিনি নির্জনতা প্রিয় হয়ে ওঠেন, হেরা গুহায় নিভৃতে আল্লাহ তাআলার ধ্যানে তিনি মশগুল হয়ে পড়েন এবং বিশাল সৃষ্টি ও তার উদ্দেশ্য সম্পর্কে গভীর চিন্তা ভাবনা করতে থাকেন।\n\nবিষ্ময়কর এ গ্রন্থের যে বিষয়টি সবচেয়ে বেশি বিষ্ময়কর, তা হচ্ছে এর সংকলন ও সংরক্ষণ। বছরের পর বছর, যুগের পর যুগ, শতাব্দীর পর শতাব্দী ধরে এ গ্রন্থ অবিকল, অবিকৃতভাবে পৃথিবীর হাজারো ভাষাভাষীর কাছে টিকে আছে। বিভিন্ন গ্রন্থ পর্যালোচনা করে, সাহাবীদের জীবনীতে কিংবা হাদিসের বর্ণনায় ওঠে এসেছে সে গৌরবময় সংকলন ও সংরক্ষণের ইতিহাস। খলিফায়ে রাসুল সাল্লাল্লাহু তা‘আলা আলায়হি ওয়াসাল্লাম ও সাহাবায়ে কেরামগণ পবিত্র এ ধর্মীয় গ্রন্থ সংকলন ও সংরক্ষণে যে ত্যাগ স্বীকার করেছেন, যে সত্যবাদীতার, সাহসিকতার পরিচয় দিয়েছেন তা ইসলামের ইতিহাসে চির অম্লান হয়ে থাকবে। রাসুল সাল্লাল্লাহু তা‘আলা আলায়হি ওয়াসাল্লাম থেকে শুরু করে হযরত ওসমান রাদ্বিয়াল্লাহু তা‘আলা আনহু পর্যন্ত সুদীর্ঘ সময়কালে ধাপে ধাপে সংরক্ষিত, সংকলিত হয়েছে মহান এ গ্রন্থ।\n\nরাসুল সাল্লাল্লাহু তা‘আলা আলায়হি ওয়াসাল্লাম -এর যুগে কোরআন সংরক্ষণ ও সংকলন\n\nকোরআনুল করিমের সব আয়াত একসঙ্গে নাজিল হয়নি; বিভিন্ন আয়াত বিশেষ প্রয়োজনীয়তা ও অবস্থার পরিপ্রেক্ষিতে অবতীর্ণ হয়েছে; বিভিন্ন ঘটনা প্রসঙ্গে প্রিয় নবী সাল্লাল্লাহু তা‘আলা আলায়হি ওয়াসাল্লামকে আল্লাহ তায়ালা যখন অবহিত করতে চেয়েছেন তখন সে অংশটুকুই নাযিল করেছেন। তাই রাসুল সাল্লাল্লাহু তা‘আলা আলায়হি ওয়াসাল্লাম-এর যুগে শুরু থেকেই গ্রন্থ আকারে একে সংরক্ষণ করা সম্ভব ছিল না। আসমানি গ্রন্থগুলোর মধ্যে আল্লাহ তাআলা পবিত্র কোরআনকে এ বিশেষত্ব দান করেছেন যে কলম-কাগজের চেয়েও একে অগণিতসংখ্যক হাফেজের স্মৃতিপটে সংরক্ষণ করেছেন। মুসলিম শরিফে এসেছে, আল্লাহ তাআলা তাঁর প্রিয় হাবিব সাল্লাল্লাহু তা‘আলা আলায়হি ওয়াসাল্লাম-কে বলেছেন, ‘আমি আপনার ওপর এমন কিতাব অবতীর্ণ করব, যাকে পানি ধুয়ে নিতে পারবে না।’ প্রথম দিকে লেখার চেয়েও কোরআন মুখস্থ করার প্রতি বিশেষ গুরুত্ব দেওয়া হয়েছে। ফলে রাসুল সাল্লাল্লাহু তা‘আলা আলায়হি ওয়াসাল্লাম-এর জীবদ্দশায়ই সাহাবায়ে কেরামের একটি বড় অংশ হাফেজে কোরআন হয়েছেন। অগণিত সাহাবির গোটা কোরআন মুখস্থ ছিল। মুখে মুখে, হৃদয়ে হৃদয়ে ছিল কোরআনের তেলাওয়াত, সংরক্ষণ।\n\nআরবদের দুনিয়াজুড়ে খ্যাত বিস্ময়কর স্মৃতির ওপর ভর করে কোরআন সংরক্ষণের পাশাপাশি রাসুল সাল্লাল্লাহু তা‘আলা আলায়হি ওয়াসাল্লাম লিখিতভাবে কোরআন সংকলন, সংরক্ষণ ও একত্রীকরণের ব্যবস্থা করে গেছেন। ওহির ইলম লিপিবদ্ধ করার জন্য তিনি চল্লিশজন ‘কাতেবে ওহি’ বা ওহি লেখক নিযুক্ত করেছেন। সে সময় কাগজ ছাড়াও পাথর, চামড়া, খেজুরের ডাল, বাঁশের টুকরা, গাছের পাতা এবং চতুষ্পদ জন্তুর হাড্ডির ওপর কোরআন লিখে রাখা হতো। এভাবেই রাসুল সাল্লাল্লাহু তা‘আলা আলায়হি ওয়াসাল্লাম-এর তত্ত্বাবধানে কোরআনের একটি কপি প্রস্তুত হয়ে গিয়েছিল, যদিও তা পুস্তিকারূপে ও গ্রন্থিত আকারে ছিল না।\n\nহযরত আবু বকর রাদ্বিয়াল্লাহু তা‘আলা আনহুর যুগে কোরআন সংকলন\n\nযেহেতু রাসুল সাল্লাল্লাহু তা‘আলা আলায়হি ওয়াসাল্লাম-এর যুগে বিক্ষিপ্তভাবে বিভিন্ন বস্তুর ওপর কোরআন সংরক্ষিত ছিল, তাই হজরত আবু বকর রাদ্বিয়াল্লাহু তা‘আলা আনহু নিজ খেলাফতের সময় বিক্ষিপ্ত অংশগুলো একত্র করে সংরক্ষণের প্রতি মনোযোগী হয়েছেন। এ বিষয়ে বিস্তারিত বর্ণনা এসেছে সহিহ বুখারি শরিফে। হজরত জায়েদ ইবনে সাবেত রাদ্বিয়াল্লাহু তা‘আলা আনহু বলেন, ‘ইমামার যুদ্ধের পরপরই হজরত আবু বকর রাদ্বিয়াল্লাহু তা‘আলা আনহু আমাকে ডেকে পাঠালেন। আমি সেখানে গিয়ে দেখি ওমর রাদ্বিয়াল্লাহু তা‘আলা আনহুও সেখানে উপস্থিত ছিলেন। আবু বকর রাদ্বিয়াল্লাহু তা‘আলা আনহু আমাকে বললেন-ওমর রাদ্বিয়াল্লাহু তা‘আলা আনহু এসে আমাকে বলেছেন, ‘ইমামার যুদ্ধে কোরআনে হাফেজদের একটি বড় অংশ শহীদ হয়ে গেছে। আর এভাবেই যদি বিভিন্ন স্থানে কোরআনের হাফেজরা শহীদ হতে থাকেন, তাহলে আমার আশঙ্কা হয়, কোরআনের একটি বড় অংশ হারিয়ে যাবে। তাই আমার অভিমত হলো, আপনি চাইলে কোরআন সংকলনের নির্দেশ দিতে পারেন।’ আমি তাঁকে বললাম, ‘যে কাজ রাসুল সাল্লাল্লাহু তা‘আলা আলায়হি ওয়াসাল্লাম করেননি, সেই কাজ আমি কিভাবে করব?’ জবাবে ওমর রাদ্বিয়াল্লাহু তা‘আলা আনহু বললেন, ‘আল্লাহর কসম, এ কাজ উত্তমই উত্তম। এরপর ওমর রাদ্বিয়াল্লাহু তা‘আলা আনহু বারবার আমাকে একই কথা বলতে লাগলেন। একপর্যায়ে এ বিষয়ে আল্লাহ তাআলা আমার অন্তর খুলে দিলেন। এখন ওমরের অভিমত যা, আমার অভিমতও তা-ই।’ এরপর আবু বকর রাদ্বিয়াল্লাহু তা‘আলা আনহু আমাকে বললেন, ‘তুমি বিচক্ষণ যুবক, তোমার ব্যাপারে আমাদের কোনো খারাপ ধারণা নেই। রাসুল সাল্লাল্লাহু তা‘আলা আলায়হি ওয়াসাল্লাম-এর জীবদ্দশায় তুমি ওহি লেখার কাজ করতে। তাই তুমিই কোরআনের আয়াতগুলো অনুসন্ধান করে সেগুলো একত্র করো।’ জায়েদ রাদ্বিয়াল্লাহু তা‘আলা আনহু বলেন, ‘আল্লাহর কসম, তাঁরা যদি আমাকে সস্থান থেকে কোনো পাহাড় সরানোর আদেশ দিতেন, তাহলে তা আমার কাছে এত কঠিন মনে হতো না, যতটা কঠিন মনে হয়েছে কোরআন সংকলনের দায়িত্ব পালনের নির্দেশটি।’\n\nহযরত ওমর রাদ্বিয়াল্লাহু তা‘আলা আনহুর পরামর্শক্রমে হযরত আবু বকর রাদ্বিয়াল্লাহু তা‘আলা আনহু হযরত যায়েদ বিন সাবিতকে প্রধান করে কুরআন সংকলনের জন্য একটি কমিটি গঠন করলেন। হযরত যায়েদ বিন সাবিতের নেতৃত্বে এই কমিটি কুরআনকে কাগজে, চামড়ায়, পাতায় ও পাথরে সংরক্ষিত অংশ সংগ্রহ করে হাফেজে কুরআনদের সাথে মিলিয়ে সুবিন্যাস্ত করে কুরআন সংকলনের একটি পান্ডুলিপি তৈরি করে খলিফার নিকট সোপর্দ করেন। এটি ‘মাসহাফে সিদ্দিকী’ নামে পরিচিত। হযরত আবু বকর রাদ্বিয়াল্লাহু তা‘আলা আনহু এর ইন্তিকালের পর হযরত ওমর রাদ্বিয়াল্লাহু তা‘আলা আনহুর সময় এটি হযরত হাফসা রাদ্বিয়াল্লাহু তা‘আলা আনহু নিকট সংরক্ষিত ছিল।\n\nহযরত ওসমান রাদ্বিয়াল্লাহু তা‘আলা আনহু-এর যুগে কোরআন সংকলন \n\nহযরত ওমর রাদ্বিয়াল্লাহু তা‘আলা আনহু এর সময় মুসলমানেরা অসংখ্য রাজ্য দখল করে। প্রতিটি রাজ্যের আলাদা আলাদা ভাষা ছিল। বিভিন্ন রাজ্যের লোকেরা কুরআনকে বিভিন্ন ভাষায় তেলাওয়াত করতে লাগল এবং এতে কুরআনের আয়াত ও অর্থের অনেক তারতম্য সৃষ্টি হল। হযরত ওমর রাদ্বিয়াল্লাহু তা‘আলা আনহুর ইস্তিকালের পর হযরত উসমান রাদ্বিয়াল্লাহু তা‘আলা আনহু খলিফা নির্বাচিত হন। তিনি বিষয়টি বুঝতে পেরে হযরত হাফসা রাদ্বিয়াল্লাহু তা‘আলা আনহু এর নিকট থেকে সংরক্ষিত কপিটি সংগ্রহ করে হযরত যায়িদ বিন সাবিত রাদ্বিয়াল্লাহু তা‘আলা আনহু কে রাসূলের সাল্লাল্লাহু তা‘আলা আলায়হি ওয়াসাল্লাম’র ভাষায় অনেক গুলি কপি করে প্রত্যেক প্রদেশে একটি করে কপি পাঠিয়ে দেন এবং পূর্বের কপিগুলো সংগ্রহ করে পুড়িয়ে ফেলেন। তার দায়িত্বে যেহেতু কুরআন সংকলিত হয়েছে তাই তাকে জামিউল কুরআন বলা হয়। আজ পর্যন্ত এই কপি প্রচলিত আছে।\n\nপৃথিবীতে মুদ্রণ যন্ত্র আবিস্কারের পূর্বে আল-কুরআন হাতেই লিখা হতো। কুরআনের হস্তলিপিকারগণ যে অনন্য সাধনার স্বাক্ষর রেখে গেছেন, ইতিহাসে এর অন্য কোন নযির নেই। মুদ্রণ যন্ত্র আবিস্কারের পর সর্বপ্রথম জার্মানির হামবুর্গ শহরে হিজরী ১১১৩ সনে আল-কুরআন মুদ্রিত হয়। মুদ্রিত সেই আল-কুরআনের একটি কপি মিশরের দারুল কুতুবে এখনো সংরক্ষিত আছে। কিন্তু মুসলিম জাহানে সে সমস্ত মুদ্রিত কপি গ্রহণযোগ্য বিবেচিত হয়নি। মুসলিমদের মধ্যে সর্বপ্রথম মাওলায়ে উসমান কতৃক রাশিয়ার সেন্ট পিটার্সবার্গ শহরে ১৭৮৭ খৃষ্টাব্দে আল-কুরআন মুদ্রিত হয়। ১৮২৮ খৃষ্টাব্দে ইরানের তেহরানে লিথু মুদ্রণযন্ত্রে আল-কুরআনের আর একটি কপিমুদ্রিত হয়। এরপর সারা দুনিয়ায় মুদ্রিত কুরআন ছড়িয়ে পড়ে। আর এখন পৃথিবীর প্রায় সবদেশেই, সব ভাষায়ই অনুদিত হয় আল কোরআন। তবে, পঠিত হয় আরবী ভাষাতেই।"
  },
  {
    "1": "যমযম- মহান আল্লাহর কুদরতী নিদর্শন-",
    "2": "যমযম: মহান আল্লাহ্র কুদরতী নিদর্শন-\n\nমাওলানা মুহাম্মদ জিল্লুর রহমান হাবিবী \u003e\n\nযমযম কূপের উৎপত্তি\n\nহযরত ইব্রাহীম আলায়হিস্ সালাম তাঁর ১/২ বছরের ছোট শিশু ইসমাঈলসহ সিরিয়ায় অবস্থান করছিলেন। তখন তিনি মক্কায় আল্লাহর ঘর কা’বার স্থান সম্পর্কে জানার নির্দেশ পান। নির্দেশ দেয়া হয়, আপনি সেই স্থানকে পাক-পবিত্র করে তাওয়াফ ও নামায দ্বারা আবাদ করবেন। ওই আদেশের প্রেক্ষিতে হযরত জিব্রাঈল আলায়হিস্ সালাম বোরাক নিয়ে আসেন এবং হযরত ইব্রাহীম ও হযরত হাজারাকে নিয়ে রওয়ানা হন। পথে কোন জনপদ দেখলেই হযরত ইব্রাহীম আলায়হিস্ সালাম হযরত জিব্রাঈল আলায়হিস্ সালামকে জিজ্ঞেস করতেন, এখানেই কি আমাদের অবস্থানের নির্দেশ দেয়া হয়েছে? হযরত জিব্রাঈল বলতেন, না; আপনার গন্তব্য আরো সামনে। অবশেষে তাঁরা মক্কায় আসলেন। এখানে কাঁটাযুক্ত বন-জঙ্গল আর বাবলা গাছ ছাড়া কিছুই ছিল না। এই ভুখন্ডের আশে-পাশে কিছু জনবসতি ছিল। তারা ছিল আমালিক সম্প্রদায়ের লোক। আল্লাহর ঘরটি তখন টিলার আকারে বিদ্যমান ছিল। ওইখানে পৌঁছে হযরত ইব্রাহীম আলায়হিস্ সালামকে জিজ্ঞেস করলেন আমাদের কি এখানেই বসবাস করতে হবে? হযরত জিব্রাঈল আলায়হিস্ সালাম বললেন, হ্যাঁ। হযরত ইব্রাহীম আলায়হিস্ সালাম শিশুপুত্র ও স্ত্রী হাজারা সহ এখানে অবতরণ করেন। কা’বা শরীফের কাছে একটি ছোট কুঁড়েঘর তৈরি করে তাতে ইসমাঈল আলায়হিস্ সালামকে রেখে যান। [তাফসীরে ইবনে কাসীর]\n\nআল্লাহর নির্দেশ পালন করার জন্যই হযরত ইব্রাহীম আলায়হিস্ সালাম হযরত হাজারা ও হযরত ইসমাঈলকে মক্কায় রেখে যান। তিনি তাদের উপর জুলুম করেননি এবং কোন কঠোরতা ও নিষ্ঠুরতা প্রদর্শন করেননি। শুধুমাত্র আল্লাহ্ তা’আলার আদেশ পালন করেছেন।\n\nএ বিষয়ে একটি হাদীস শরীফ বিস্তারিত পেশ করছি: হযরত আবদুল্লাহ্ ইবনে আব্বাস রাদ্বিয়াল্লাহু তা’আলা আনহু থেকে বর্ণিত, নবী করীম সাল্লাল্লাহু তা’আলা আলায়হি ওয়াসাল্লাম এরশাদ করেন- হযরত ইব্রাহীম আলায়হিস্ সালাম নির্বাসন দেয়ার জন্য হযরত ইসমাঈল (শিশুপুত্র) ও হযরত হাজারাকে নিয়ে বের হলেন। পথে হাজারা আলায়হিস্ সালাম শিশুপুত্র ইসমাঈলকে দুধ পান করাতেন। শেষ পর্যন্ত হযরত ইব্রাহীম আলায়হিস্ সালাম তাঁদের উভয়কে নিয়ে কা’বা ঘরের কাছে উপস্থিত হলেন এবং মসজিদে হারামের উচুঁ দিকে যমযম কূপের উপর এক বড় গাছের নিচে তাঁদেরকে রাখলেন তখন মক্কায় কোন লোকজন ছিল না এবং পানিও ছিল না। তিনি তাঁদেরকে সেখানেই রেখে গেলেন এবং একটি থলের মধ্যে কিছু খেজুর আর একটি মশকে অল্প পানি দিয়ে গেলেন। এরপর হযরত ইব্রাহীম আলায়হিস্ সালাম নিজ অবস্থানের দিকে ফিরে চললেন। হযরত হাজারা তাঁর পিছু পিছু ছুটে আসলেন এবং কাদা নামক স্থানে পৌঁছে ডাক দিয়ে জিজ্ঞেস করলেন, হে ইব্রাহীম আলায়হিস্ সালাম! কোথায় চলে যাচ্ছেন? আমাদেরকে এমন এক ময়দানে রেখে যাচ্ছেন, যেখানে না আছে কোন সাহায্যকারী, আর না আছে (পানাহারের) কোন বস্তু। তিনি বার বার বলতে লাগলেন, হযরত ইব্রাহীম আলায়হিস্ সালাম সে দিকে ফিরেও তাকালেন না। তখন হাজারা তাঁকে আবার জিজ্ঞেস করলেন, আল্লাহ্ কি আপনাকে এই নির্বাসনের নির্দেশ দিয়েছেন? তিনি উত্তর দিলেন, হ্যাঁ। জবাব শুনে হযরত হাজারা বললেন, তাহলে (ঠিক আছে) আল্লাহ্ আমাদেরকে ধ্বংস করবেন না। তারপর তিনি ফিরে আসলেন। হযরত ইব্রাহীম আলায়হিস্ সালাম পেছনে না তাকিয়ে সামনের দিকে চলতে লাগলেন। শেষ পর্যন্ত হযরত ইব্রাহীম আলায়হিস্ সালাম যখন গিরি পথের বাঁকে এসে পৌঁছলেন এবং স্ত্রী-পুত্র তাঁকে আর দেখতে পাচ্ছিল না, তখন তিনি কা’বা শরীফের দিকে মুখ করে দাঁড়ালেন এবং দু’হাত তুলে এই দোআ করলেন-\n\nرَبَّنَا اَنِّى اَسْكَنْتُ مِنْ ذُرِّيَّتِىْ بِوَادٍ غَيْرِ ذِىْ زَرْعٍ عِنْدَ بَيْتِكَ الْمُحَرَّمِ- رَبَّنَا لِيُقِيْمُوْا الصَّلَاةَ فَاجْعَلْ اَفْئِدَةً مِنَ النَّاسِ تَهْوِىْ اِلَيْهِمْ وَارْزُقُهُمْ مِنَ الثَّمَرَاتِ لَعَلَّهُمْ يَشْكُرُوْنَ-(ابراهيم-৩৭)\n\nঅনুবাদ: হে আমাদের প্রভু! তোমার পবিত্র ঘরের কাছে এমন এক উপত্যকায় আমার সন্তান ও পরিবারের বসতি স্থাপন করেছি যা কৃষির অনুপযোগী। হে রব! উদ্দেশ্য এই, নামায কায়েম করবে। অতএব, তুমি অন্যসব লোকদের মনকে তাদের দিকে আকৃষ্ট করে দাও এবং প্রচুর ফলফলাদি দিয়ে তাদের রিযকের ব্যবস্থা করে দাও। যাতে করে তারা (তোমার নেআমতের) শুকরিয়া আদায় করতে পারে। [সূরা ইব্রাহীম: আয়াত-৩৭]\n\nতারপর ইসমাঈলের মা ইসমাঈলকে দুধ পান করাতেন আর নিজে মশক থেকে পানি পান করতেন। (ওই পানি পান করার সাথে সাথে শিশু পুত্রের জন্য তাঁর স্তনে জোয়ার চলে আসত)। অবশেষে মশকের পানি শেষ হয়ে গেল। তখন নিজেও পিপাসায় কাতর হলেন এবং বুকের দুধ শুকিয়ে যাওয়ায় তাঁর শিশু পুত্রটিও পিপাসায় ছটফট করতে লাগলো। তিনি দেখতে লাগলেন যে, পিপাসায় শিশুর বুক ধড়ফড় করছে। শিশু পুত্রের এই করুণ অবস্থার দিকে তাকানো তাঁর সহ্য হচ্ছে না। তিনি সরে পড়লেন এবং সাফা পাহাড়কেই একমাত্র নিকটতম পাহাড় হিসেবে পেলেন। তারপর তিনি এর উপর উঠলেন এবং ময়দানের দিকে মুখ করলেন। এদিক সেদিক তাকিয়ে দেখলেন, কাউকে দেখা যায় কিনা। কিন্তু না; তিনি কাউকে দেখলেন না। তখন সাফা পাহাড় থেকে তাড়াতাড়ি নেমে পড়লেন। যখন তিনি নিচে ময়দানে নামলেন তখন আপন জামা এক দিকে তুলে একজন ক্লান্ত ব্যক্তির মত দৌঁড়ে চললেন। তারপর উপত্যকা উপত্যকা অতিক্রম করে মারওয়া পাহাড়ে আসলেন এবং উপরে উঠলেন। অতঃপর চতুর্দিকে দেখলেন, কাউকে দেখা যায় কিনা। এভাবে তিনি পাহাড় দু’টির মধ্যে সাত বার দৌঁড়াদৌঁড়ি করলেন।\n\nহযরত ইবনে আব্বাস রাদ্বিয়াল্লাহু তা’আলা আনহু বর্ণনা করেন, নবী আকরাম সাল্লাল্লাহু তা‘আলা আলায়হি ওয়াসাল্লাম এরশাদ করেন, এজন্যই (হজ্বের সময়) মানুষ এই পাহাড় দু’টির মধ্যে সাত বার সাঈ করে (জোরে হাঁটে) এবং এটা হজ্বের একটা অঙ্গ।\n\nতারপর তিনি যখন শেষবার মারওয়া পাহাড়ের উপর উঠলেন, তখন একটি আওয়াজ শুনলেন। তিনি নিজে নিজে বললেন, একটু অপেক্ষা করি। তিনি মনোযোগের সাথে ওই আওয়াজের দিকে কান দিলেন। আবারো আওয়াজ শুনলেন। হাজারা বললেন, তোমার আওয়াজ শুনিয়েছো। যদি তোমার কাছে কোন সাহায্যকারী থাকে, তাহলে আমাকে সাহায্য কর। হঠাৎ তিনি যমযমের জায়গায় একজন ফেরেশতাকে (হযরত জিব্রাঈল আ.) দেখতে পেলেন। সেই ফেরেশতা আপন পায়ের গোড়ালী দ্বারা আঘাত করলেন কিংবা আপনা ডানা দ্বারা আঘাত করলেন। ফলে আঘাতের স্থান থেকে পানি উপচে উঠতে লাগলো। হযরত হাজারা আলায়হিস্ সালাম এর চতুর্পাশে আপন হাতে বাঁধ দিয়ে তাকে কূপের আকার দান করলেন এবং অঞ্জলি ভরে তাঁর মশকটিতে পানি ভরতে লাগলেন। তিনি পানি ভরার পরে পানি উথলে উঠতে লাগলো। নবীজি ফরমান, আল্লাহ্! তুমি ইসমাঈলের মাকে রহম কর। যদি তিনি যমযমকে বাঁধ না দিয়ে ওভাবে ছেড়ে দিতেন তাহলে যমযম কূপ না হয়ে একটি প্রবাহমান ঝর্ণা ধরায় পরিণত হতো। [বুখারী শরীফ: কিতাবুল আম্বিয়া]\n\nযমযম পানির বৈশিষ্ট্য\n\nইমাম বদরুদ্দীন বিন সাহেব মিসরী রাহমাতুল্লাহি আলায়হি যমযমের পানিকে অন্য পানির সাথে তুলনামূলক ওজন করে দেখেছেন যে, যমযমের পানি অন্য পানির চাইতে এক চতুর্থাংশ বেশি ভারী। তারপর তিনি চিকিৎসা শাস্ত্রের দৃষ্টিকোণ থেকে তুলনা করে বলেন, এটি অন্য যে কোন পানির চেয়ে সেরা এবং শরীয়তের দৃষ্টিকোণ থেকেও তিনি এটাকে অন্য সকল পানির চাইতে সর্বশ্রেষ্ঠ দেখতে পেয়েছেন।\n\nযেসব যুক্তির কারণে যমযমের পানির নিজস্ব স্বকীয়তা রয়েছে তা নি ম্নে পেশ করা হলো-\n\n১. আজ থেকে হাজার হাজার বছর আগে মক্কায় উষর মরুভূমিতে আল্লাহ্ তা’আলার হুকুমে হযরত জিব্রাঈল আলায়হিস্ সালাম হযরত ইসমাঈল আলায়হিস্ সালাম-এর জন্য কূপটি বের করেন।\n\n২. এটি কা’বা শরীফ এবং মহান নিদর্শন সাফা-মারওয়ার দিক থেকে উৎসারিত।\n\n৩. রাসূলে খোদা সাল্লাল্লাহু তা‘আলা আলায়হি ওয়াসাল্লাম মদিনায় হিজরত করার পর মক্কা থেকে যমযমের পানি মদিনায় পাঠানোর জন্য বলেছেন।\n\n৪. নবীজি এই পানি পান করার জন্য উৎসাহিত করেছেন।\n\n৫. যমযমের পানি খাদ্য, পানীয়, চিকিৎসা এবং অন্য যে কোন নিয়তে পান করবে, তা পূরণ হবে মর্মে রাসূলে পাক সাল্লাল্লাহু তা’আলা আলায়হি ওয়াসাল্লাম থেকে একাধিক হাদীস বর্ণিত হয়েছে।\n\n৬. হযরত জিব্রাঈল আলায়হিস্ সালাম যমযমের পানি দিয়ে হুযূর সাল্লাল্লাহু তা’আলা আলায়হি ওয়াসাল্লাম-এর সিনা মোবারক চিরে ধৌত করেছেন।\n\n৭. বহু সংখ্যক নবী-রাসূল, নেক বান্দাগণ এই পানি পান করেছেন এবং কিয়ামত পর্যন্ত অগণিত মানুষ এই পানি করবে।\n\n৮. যমযমের পানির রং অন্য সব পানির মত হলেও এর স্বাদ অন্য যে কোন পানির চাইতে ভিন্ন। এ ছাড়াও এ পানিতে অগণিত কল্যাণ বিদ্যমান। [সাকারুল জযীরাহ]\n\nযমযম পানির উপকারিতা\n\nহযরত ওয়াহাব বিন মোনাব্বিহ্ রাহমাতুল্লøাহ আলায়হি যমযম সম্পর্কে বলেন, আল্লাহ্র কসম! এটি উত্তম কল্যাণ কর, নেককারদের পানীয়, ক্ষুধা নিবৃত্তি এবং রোগের চিকিৎসা হিসেবে আল্লাহ্র কিতাবে লিখিত আছে।\n\n[আখবারে মক্কা: আল্লামা আযরাকী] হযরত মুজাহিদ রাহমাতুল্লাহি আলায়হি বলেন, যমযমের পানি যে যে নিয়তে পান করবে, তার সেই নিয়ত পূরণ হবে, তুমি যদি রোগ মুক্তির জন্য পান কর, তাহলে আল্লাহ্ তোমাকে আরোগ্য দান করবেন। তুমি যদি পিপাসা মিটানোর জন্য পান কর, তাহলে আল্লাহ্ তোমার পিপাসা দূর করবেন। তুমি যদি ক্ষুধা দূর করার জন্য পান কর, তাহলে আল্লাহ্ তোমার ক্ষুধা দূর করে তৃপ্তি দান করবেন। এটি হযরত জিব্রাঈল আলায়হিস্ সালাম-এর পায়ের গোড়ালীর আঘাতে হযরত ইসমাঈল আলায়হিস্ সালাম-এর পানীয় হিসেবে তৈরি হয়েছে।\n\nহযরত জাবের রাদ্বিয়াল্লাহু তা‘আলা আনহু থেকে বর্ণিত, রাসূলে পাক সাল্লাল্লাহু তা’আলা আলায়হি ওয়াসাল্লাম এরশাদ করেন, যমযমের পানি যে যে নিয়তে পান করবে তার সেই নিয়ত পূর্ণ হবে। [ইবনে মাযাহ শরীফ] হযরত আবদুল্লাহ্ ইবনে আব্বাস রাদ্বিয়াল্লাহু তা’আলা আনহু থেকে বর্ণিত, তিনি বলেন, তোমরা নেক লোকদের নামাযের স্থানে নামায আদায় কর এবং দ্বীনদার লোকদের পানীয় পান কর।\n\nصَلُّوا فِى مُصَلَّى الْاَخْيَارِ وَاشْرَبُوْا مِنْ شَرَابِ الْاَبْرَارِ\n\nতাঁকে জিজ্ঞেস করা হলো, নেক্কারদের মোসাল্লা এবং দ্বীনদারের পানীয় বলতে কি বুঝায়? তিনি জবাব দেন, নেক্কারদের মোসাল্লা হচ্ছে মীযাবের নিচে নামায পড়া এবং দ্বীনদারের পানীয় হচ্ছে যমযমের পানি। [আখবারে মক্কা: আল্লামা আযরাকী] হযরত আনাস বিন মালেক রাদ্বিয়াল্লাহু তা’আলা আনহু থেকে বর্ণিত আছে যে, হযরত জিব্রাঈল আলায়হিস্ সালাম নবী করীম সাল্লাল্লাহু তা’আলা আলায়হি ওয়াসাল্লাম-এর বুক চিরে কলব মোবারক বের করে এনে সোনার প্লেটে রাখেন। তারপর যমযমের পানি দিয়ে ধুয়ে তা যথা স্থানে রেখে দেন। ওই সময় নবীজি মাঠের মধ্যে তার অন্য খেলার সাথীদের সাথে ছিলেন। এ বিষয়ে হাফেজ ইরাকী রাহমাতুল্লাহি আলায়হি বলেছেন, যমযমের পানি দিয়ে নবীজির বক্ষদেশ ধোয়ার উদ্দেশ্য ছিল, তিনি যেন আসমান-জমিন এবং বেহেশত-দোযখ দেখার মতে শক্তি লাভ করেন। কেননা, যমযমের পানির অন্যতম উপকারিতা হচ্ছে তা অন্তরকে শক্তিশালী করে এবং ভয় দূর করে।[আখবারে মক্কা: আল্লামা আযরাকী] হযরত আবদুল্লাহ্ ইবনে আব্বাস রাদ্বিয়াল্লাহু তা’আলা আনহু থেকে বর্ণিত, হুযূর সাল্লাল্লাহু তা’আলা আলায়হি ওয়াসাল্লাম এরশাদ করেন-\n\nخَيْرُ مَاءٍ عَلى وَجْهِ الْاَرْضِ مَاءُ زَمْزَمَ\n\nযমযমের পানির অন্যতম উপকারে হচ্ছে, রাসূলে পাক সাল্লাল্লাহু তা’আলা আলায়হি ওয়াসাল্লামের নির্দেশে যমযমের পানি দ্বারা জ্বর দূর হয়েছে। নাসাঈ শরীফে যহরত ইবনে আব্বাস রাদ্বিয়াল্লাহু তা’আলা আনহু থেকে এই হাদীসটি বর্ণিত হয়েছে। দাহ্হাক বিন মোযাহিম রাদ্বিয়াল্লাহু তা’আলা আনহু বলেন, মাথা ব্যাথার সময় যমযমের পানি পান করলে মাথা ব্যাথা দূর হয়। এবং যমযমের দিকে তাকালে দৃষ্টি শক্তি প্রখর হয়। [আখবারে মক্কা, আল্লামা আরযাকী] ইমাম ফাকেহী রাহমাতুল্লাহি আলায়হি হুযূর আকরাম সাল্লাল্লাহু তা’আলা আলায়হি ওয়াসাল্লাম থেকে এক মুরসাল রেওয়ায়তে বলেন, মাকহুল বলেছেন,\n\nاَلنَّظْرُ فِىْ زَمْزَمَ عِبَادَةٌ وَهِىَ تَحُطُّ الْخَطَايَا\n\nঅর্থাৎ- যমযমের প্রতি নজর করা এবাদত। এর ফলে গোনাহ মাফ হয়।\n\nহযরত জাবের রাদ্বিয়াল্লাহু তা’আলা আনহু থেকে বর্ণিত, নবী করীম সাল্লাল্লাহু তা’আলা আলায়হি ওয়াসাল্লাম এরশাদ করেন, যে ব্যক্তি কা’বা শরীফে সাত চক্কর তাওয়াফ করবে, মকামে ইব্রাহীমের পেছনে দু’রাকাত নামায পড়বে এবং যমযমের কূপের পানি পান করবে; তার গোনাহ যত বেশিই হোক না কেন তা মাফ হয়ে যাবে।\n\n[আলজামে আললতিফ] হাকিম তিরমিযী বলেন, যমযমের পানি থেকে উপকার পাওয়া না পাওয়া নির্ভর করে নিয়তের গভীরতা ও পরিপক্কতার উপর। খালেস নিয়তে ওই পানি ব্যবহার করলে তার উপকার অবশ্যম্ভাবী। [আখবারে মক্কা: আরযাকী]\n\nনবীজির যমযমের পানি পান\n\nতাউস বর্ণনা করেন যে, রাসূলে আকরাম সাল্লাল্লাহু তা’আলা আলায়হি ওয়াসাল্লাম সাহাবায়ে কেরামকে দিনে এবং রাতে তাওয়াফে ইফাদা করেন। তিনি তাঁর উটের উপর সাওযার হয়ে তাওয়াফ করেন। তারপর যমযমের কাছে এসে বলেন, আমাকে এক বালতি পানি তুলে দাও। তিনি নিজে পানি পান করলেন এবং গড়গড়া সহকারে কুলি করলেন। তারপর বালতির অবশিষ্ট পানি কূপে ঢেলে দেয়ার নির্দেশ দিলেন। [আখবারে মক্কা: আল্লামা আরযাকী] হযরত আলী রাদ্বিয়াল্লাহু তা’আলা আনহু থেকে বর্ণিত, তিনি বলেন, নবী-এ দোজাঁহা সাল্লাল্লাহু তা’আলা আলায়হি ওয়াসাল্লাম তাওয়াফে ইফাদা শেষে এক বালতি যমযমের পানি তোলার আদেশ দেন। তিনি সেই পানি পান করেন এবং অযু করেন এরপর বলেন, হে বনি আবদুল মোত্তালিব! তোমরা পানি তোল, তোমরা পানি না তুললে অন্যরা তোমাদেরকে ঐ কাজ থেকে বঞ্চিত করবে। [আখবারে মক্কা: আল্লামা আরযাকী]\n\nযমযমের পানি পান করার আদব\n\nহযরত আবদুল্লাহ্ ইবনে আব্বাস রাদ্বিয়াল্লাহু তা’আলা আনহু থেকে বর্ণিত, তিনি বলেন, আমি নবীজির জন্য এক বালতি যমযমের পানি তুলতে এবং তাঁকে তা দাঁড়িয়ে পান করতে দেখেছি।\n\nহযরত ইবনে আব্বাস রাদ্বিয়াল্লাহু তা’আলা আনহুর অপর এক বর্ণনায় এসেছে, রাসূলে মাকবুল সাল্লাল্লাহু তা’আলা আলায়হি ওয়াসাল্লাম ‘বিসমিল্লাহ্’ বলে বালতি ধরেন এবং অনেক্ষণ যাবত পানি পান করেন। তারপর মস্তক মোবারক উপরের দিকে তুলে ‘আলহামদুলিল্লাহ্’ বলেন। এইভাবে তিনি তিনবার পানি পান করেন।\n\nইমাম তকীফাসী বলেন, যমযমের পানি পান করার মুস্তাহাব পদ্ধতি হচ্ছে- পানি পানকারী কিবলামুখী হয়ে দাঁড়িয়ে আল্লাহ্কে স্মরণ করবে। তিনবার শ্বাস নেবে, পেট ভরে পানি পান করবে, পান শেষে আলহামদুলিল্লাহ্ বলবে এবং পানি পান করার সময় হযরত আবদুল্লাহ্ ইবনে আব্বাস রাদ্বিয়াল্লাহু তা’আলা আনহু যে দোআ পড়েছিলেন, সে দোআ পাঠ করবে। ইবনে আব্বাস রাদ্বিয়াল্লাহু তা’আলা আনহু পানি পান করার সময় নিম্নের দোআটি পাঠ করতেন।\n\nاَللهُمَّ اِنِّى اَسْئَلُكَ عِلْمًا نَافِعًا وَرِزْقًا وَاسِعًا وَشِفَاءً\n\nঅর্থ: হে আল্লাহ্! আমি তোমার কাছে কল্যাণকর জ্ঞান, প্রশস্ত রিযিক এবং সকল প্রকার রোগ থেকে আরোগ্য লাভের প্রার্থনা করি।\n\nজমহুর উলামায়ে কেরামের মতে, ডান হাতে গ্লাস নিয়ে কিবলামুখী হয়ে বিসমিল্লাহ্র সাথে মাসনুন দোআ পড়ে দাঁড়িয়ে যমযমের পানি পান করতে হবে। তিন শ্বাসে পানি পান করবে এবং শেষে আল্লাহ্ তা’আলার হামদ তথা প্রশংসা করবে। [আখবারে মক্কা: আল্লামা আরযাকী]"
  }
]