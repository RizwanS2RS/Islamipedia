[
  {
    "_id": "3",
    "chapter_id": "2",
    "2_id": "1",
    "1": "কার উপর কখন নাযিল হলো আল কুরআন",
    "2": "بِسْمِ اللَّهِ الرَّحْمَنِ الرَّحِيمِ\n\nআজ থেকে প্রায় দেড়হাজার বছর আগের কথা। তখন গোটা পৃথিবী হেদায়েতের নূর থেকে বঞ্চিত ছিলো। মানবতা ও নীতিনৈতিকতা হারিয়ে গিয়েছিলো অতল গহ্বরে। ইউরোপের ওপর ছেয়ে গিয়েছিলো মধ্যযুগীয় অন্ধকার। সকল অন্যায় ও অশ্লীলতার জয়জয়কার ছিলো ইরানে। সেখানে ভদ্্রতা ও শালীনতার কবর রচিত হয়ে ছিলো। মানুষ আর পশুতে কোনো প্রভেদ ছিলো না। আর পৌরাণিক অন্ধকারের নির্মম শিকারে পরিণত ছিলো গোটা ভারতবর্ষ। সেখানে একদিকে শুধু জড়বস্তু নয়, বিভিন্ন পশু এমনকি সাপ-বিচ্ছুরও উপাসনা হতো। অন্যদিকে বিরাট সংখ্যক বনিআদম ছিলো জন্মসূত্রে অচ্ছুৎ-অস্পৃশ্য। এদের কোনো অধিকার ছিলো না। পশুজীবনই এদের সর্বোচ্চ প্রাপ্তি। সুদীর্ঘকাল অতিক্রান্ত হবার পর আজকের ভারতেও এই অমানুষিকতার দুষ্ট ক্ষত চোখে পড়ে।\n\nআরব ভূখ- পৃথিবীর মধ্যভাগে, এশিয়া, ইউরোপ ও আফ্রিকার সংযোগ-কেন্দ্রে অবস্থিত। প্রাচীনকালে তাই আরব দেশকে পৃাথিবীর ‘নাভিমূল’ বলা হতো। তখন এ অঞ্চলও আসমানী হেদায়েত এবং সব ধরনের শিক্ষা ও সুনীতি থেকে বঞ্চিত ছিলো। সামাজের রন্ধ্রে-রন্ধ্রে ভ্রষ্টতার অনুপ্রবেশ ঘটে ছিলো। সৃষ্টিকর্তা এক আল্লাহকে ছেড়ে অসংখ্য দেবদেবী আর পাথুরে মূর্তির পদতলে মানবতার অপমান ও বলিদানের মহোৎসব চলছিলো। আল্লাহ পাকের হুকুমে হযরত ইবরাহীম আলাইহিস সালাম মক্কা নগরীতে আল্লাহর ইবাদতের জন্য যে ঘর নির্মাণ করে ছিলেন, সেই কাবাঘরটিও অসংখ্য প্রতিমার অভয়ারণ্যে পরিণত হয়ে ছিলো। পুরো অঞ্চলে কোনো প্রশাসনিক কাঠামো ছিলো না। সুতরাং বিশৃঙ্খলা, নৈরাজ্য এবং জংলিপনাই ছিলো তাদের সাধারণ বৈশিষ্ট্য। নির্মমতা ও নিষ্ঠুরতা এই মাত্রায় পৌঁছে ছিলো যে, আপন শিশু সন্তানকে নিজ হাতে জীবন্ত পুতে ফেলা কোনো ব্যাপারই ছিলো না। হত্যা, লুণ্ঠন, এবং পরস্বহরণ সেখানকার নিত্যনৈমিত্যিক ঘটনা। বেহায়াপনা ও নির্লজ্জতার অবস্থা এত নিচে নেমে ছিলো যে, উলঙ্গ হয়ে প্রকাশ্যে কাবাঘর প্রদক্ষিণ করা কোনো লজ্জার বিষয় ছিলো না। সৎ মাকে সন্তানরা মৌরুসি সম্পত্তির মতো ভোগ করতে দ্বিধা করতো না। এমনই ছিলো তাদের আধ্যাত্মিক ও চারিত্রিক পরিস্থিতি।\n\nতাদের আর্থিক অবস্থাও চরম অবনতির শিকার ছিলো। ক্ষুধা-দারিদ্রের কারণে বিরাট সংখ্যক মানুষ বনবাঁদাড় চষে বেড়াতো। পোকামাকড় আর গলিত প্রাণী খেয়ে হাড্ডিসার বুকে জীবনপ্রদীপ জ্বালিয়ে রাখতো।\n\nএহেন মুহূর্তে আরবের কেন্দ্্রীয় শহরে, মক্কার অতি সম্ভ্রন্ত কুরাইশ গোত্রে একটি শিশুর শুভজন্ম হলো। শিশুটি মাতৃগর্ভে থাকতেই হলো পিতৃহারা। বিধবা মা তাকে লালন-পালন করলেন। বয়স যখন ছয়, তখন মায়ের স্নেহছায়াও উঠে গেলো। বালকটি আশ্রয় নিলো দাদার কোলে। দুটি বছর যেতে না যেতে সেই কোলও হারিয়ে গেলো। তাকে এবার বুকে তুলে নিলেন চাচা; চাচা আবু তালেব।\n\nপিতা ছিলেন আবদুল্লাহ। মাতা আমেনা। দাদা আবদুল মোত্তালিব। আর এ মহাজাতকের নাম রাখা হলো ‘মুহাম্মদ’। নামের অর্থ¬- যিনি নিজের কৃতকর্ম ও গুণবৈশিষ্টের কারণে খুবই প্রশংসার পাত্র।\n\nসেকালে আরবে লেখাপড়ার প্রচলন ছিলো না। ফলে তিনিও (প্রচলিত অর্থে) উম্মী (নিরক্ষর) ছিলেন। কিন্তু আত্মার পবিত্রতা এবং স্বভাবের শুদ্ধতার কারণে এমন নষ্ট পরিবেশেও তার জীবন ছিলো নিষ্পাপ, নিষ্কলুষ।\n\nযখন তিনি বুঝবান হলেন, তখন চাচার আর্থিক কষ্ট লাঘবের জন্য জীবিকা উপার্জনের চিন্তা শুরু করলেন। ব্যবসা তাদের পারিবারিক পেশা। তাই ব্যবসার প্রতিই মনোনিবেশ করলেন। কিন্তু পুঁজি না থাকায় নিজস্ব কারবার গড়ে তোলা সম্ভব ছিলো না। এজন্য অন্যের কাছ থেকে পুঁজি নিয়ে ব্যবসা শুরু করলেন। অল্পদিনেই তার সততা-স্বচ্ছতা ও আমানতদারিতার সুখ্যাতি ছড়িয়ে পড়লো। সবাই তাকে ‘আলআমীন’ (আস্থার পাত্র) বলে ডাকতে লাগলো। যে-ই তার সঙ্গে লেনদেন করলো, সে-ই তাকে ফেরেশতাতূল্য অনন্য মানুষরূপে চিনতে পারলো, তাঁর ব্যবসায়িক সততায় মুগ্ধ এবং অনুরক্ত হলো।\n\nমক্কাতে খাদিজা নামের এক ধনাঢ্য মহিলা ছিলেন। অত্যন্ত বুদ্ধিমতী ও নেক স্বভাবের মানুষ ছিলেন। নিজেই বড় একটি ব্যবসা পরিচালনা করতেন; পুঁজি বিনিয়োগ করতেন। তার সঙ্গেও ‘মুহাম্মদ আলআমীন’-এর কিছু ব্যবসায়িক লেনদেন হলো। খাদিজার বয়স তখন চল্লিশ। তিনি একাধিক সন্তানবতী। তবু খাদিজার তরফ থেকে ‘মুহাম্মদ আলআমীন’-এর প্রতি বিয়ের প্রস্তাব এলো এবং সে প্রস্তাব পারিবারিকভাবে গ্রীহিত হলো। তাঁদের মাঝে বৈবাহিক সম্পর্ক গড়ে ওঠলো।\n\nবিবাহের পর তাঁর জীবিকা উপার্জনের তেমন কোনো চাপ রইলো না। তিনি ব্যক্তিগতভাবে মানবসেবা, অভাব ও বিপদগ্রস্থ মানুষের সাহায্য-সহযোগিতা এবং মক্কায় শান্তি ও নিরাপত্তা প্রতিষ্ঠার কাজে আত্মনিয়োগ করেন।\n\nএভাবে কেটে যাচ্ছিলো জীবন। নিষ্কলুষ স্বভাব-চরিত্র এবং দুঃখী মানুষের সেবা ইত্যাদির কারণে তিনি সবার ভালোবাসা ও সম্মানের পাত্র ছিলেন। বরং স্বগোত্রের অঘোষিত সরদাররূপে বরিত হয়ে ছিলেন।\n\nবয়স যখন চল্লিশ, তখন তার ভেতর অস্বাভাবিক পরিবর্তন দেখা দিলো। অন্তরে সুতীব্র জ্বলন ও দহন সৃষ্টি হলো- লোকালয় ছেড়ে এমন কোথাও চলে যেতে, যেখানে একাকী-নিভৃতে ইবাদত ও দু‘আ-মুনাজাতে নিমগ্ন হতে পারবেন এবং আল্লাহ পাকের নৈকট্য লাভে ধন্য হবেন।\n\nমক্কা থেকে দুই মাইল দূরে অবস্থিত সুউচ্চ একটি পর্বত। তার একেবারে চূড়ামুখে একটি পাথুরে গুহা ছিলো। আজও আছে এবং তা ‘হেরাগুহা’ নামে প্রসিদ্ধ। কিছু খাদ্য-পানীয় সঙ্গে নিয়ে তিনি সেখানে চলে যেতেন। পুরো সপ্তাহ ভূমি থেকে অনেক উঁচুতে, পাহাড়ি কন্দরে একাকী আল্লাহর ধ্যানে রাত কাটাতেন। সপ্তাহশেষে একবার ঘরে এসে প্রয়োজনীয় জিনিস নিয়ে আবার চলে যেতেন। সেই নীরবতা নিঃশব্দতার মাঝে পুরো সময় ইবাদত-বন্দেগী, মানবতার মুক্তি এবং আল্লাহ তাআলার ধ্যানে নিমগ্ন থাকতেন।\n\nবিরামহীনভাবে সাধনা চলতে থাকলো মাসের পর মাস। তখন তিনি আল্লাহ পাকের সত্তা ও তাঁর গুণাবলী সম্পর্কে তেমন কিছু জানতেন না। ইবাদত-বন্দেগীরও বিশেষ কোনো রীতিনীতি জানা ছিলো না। কিন্তু একজন সত্যান্বেষীর মাঝে যদি আলোকময় হৃদয় থাকে; থাকে পবিত্র আত্মা এবং স্বভাব-শুভ্রতা, তাহলে তিনি সৃষ্টিকর্তার সামান্য পরিচিতিকে অবলম্বন করেই শুরু করতে পারেন প্রেমের মহাযাত্রা, নৈকট্য অর্জনের অবিশ্রান্ত সন্তরণ।\n\nএই সময় তার ভেতর নতুন একটি অবস্থা প্রকাশ পেলো। প্রায় প্রতি রাতে তিনি কিছু না কিছু স্বপ্ন দেখতেন এবং সকাল হতেই তার সামনে বাস্তব আকারে সেটা ঘটে যেতো। কিন্তু কাউকে তিনি জানাতেন না। ওটা ছিলো ঊধর্বজগতের সঙ্গে তার আধ্যাত্মিক যোগাযোগের সূচনা। আগত দিনের পূর্বাভাষ।\n\nহেরাগুহার এ সাধনা চললো লাগাতার ছ’মাস। এরপর একদিন ঘটলো বিস্ময়কর ঘটনা। তিনি অস্বাভাবিক অবস্থায় ঘরে ফিরলেন। আতঙ্কগ্রস্থ ব্যক্তির মতো তাঁর চেহারা বিবর্ণ। পুরো দেহ কাঁপছে। ঘরে পৌঁছামাত্র বিছানায় লুটিয়ে পড়লেন তিনি। খাদিজাকে ডেকে বললেন, ‘গরম কাপড় দাও, মোটা চাদরে আমার গা ঢেকে দাও।’\n\n অবস্থা কিছুটা স্বাভাবিক হলে বিবি খাদিজা কী হয়েছে জানতে চাইলেন। নবীজী তখন হেরাগুহায় ফেরেশতার আগমন, আল্লাহ পাকের বাণী শ্রবণ, তার তেলাওয়াত এবং আরও যা যা ঘটলো সব বললেন। আর এ-কারণে তার শরীর ও মানসের ওপর কী পরিমাণ চাপ পড়েছে তাও খুলে বললেন। বিবি খাদিজা বুদ্ধিমত্তার পরিচয় দিয়ে প্রথমে নবীজীকে সন্ত¦না দিলেন। বললেন, কসম খোদার! আল্লাহ আপনাকে পেরেশান করবেন না। আপনার মতো সর্বোপকারী সৎমানুষকে আল্লাহ কখনো দুঃখ দিবেন না। আপনি আত্মীয়তার কদর করেন, নিজের পিঠে দুর্বলের বোঝা বহন করেন, সম্বলহীনকে নিজের উপার্জন দিয়ে সাহায্য করেন। আপনি মেহমানের সমাদর করেন, ন্যায়ের পক্ষে আগে আগে থাকেন। সুতরাং আল্লাহ আপনাকে কিছুতেই অসম্মান করবেন না। সকল বিবেচনায় যা কল্যাণকর, আল্লাহ পাক আপনার জন্য তা-ই করবেন।\n\nবিবি খাদিজা নবীজীকে ওয়ারাকা বিন নওফলের কাছে নিয়ে গেলেন। ইনি একজন বয়োবৃদ্ধ অন্ধ মানুষ। স্বজাতির মূর্তিপূজার ধর্ম ত্যাগ করে খৃস্টধর্ম গ্রহণ করেছিলেন। পুরোনো আসমানী কিতাব তাওরাত ও ইঞ্জিলের আলেম ছিলেন। তিনি হেরাগুহার ঘটনা শুনে দৃঢ়তার সঙ্গে বললেন, ‘তোমার কাছে যে ফেরেশতা এসেছেন, তিনি সেই ফেরেশতা- যিনি পূর্ববর্তী নবীগণের নিকট আল্লাহ পাকের বাণী নিয়ে আসতেন। আমার বিশ্বাস, আল্লাহ তাআলা তোমাকে নবুওতের মর্যাদা দান করেছেন। নবুওতের গুরুদায়িত্ব তোমার কাঁধে অর্পণ করেছেন। শুনে রাখো, তোমার গোত্রের লোকেরা তোমার দুশমন হয়ে যাবে; তোমাকে দেশ ত্যাগে বাধ্য করবে। হায়! সে সময় যদি আমি বেঁচে থাকতাম আর আমার দেহে শক্তি থাকতো, তাহলে আমি তোমাকে সঙ্গ দিতাম।’\n\nএভাবে এ সময় থেকে নবীজীর নবুওয়াতের শুভ সূচনা হলো।\n\nএতোকাল তো নবীজী নিতান্তই নির্ঝঞ্জাট ও নির্বিরোধ জীবনযাপন করেছেন। নীরবে ব্যক্তিগত পরিসরে মানবসেবার ব্রত পালন করে গেছেন। নির্জনতাই ছিলো তার প্রিয়। সেকালে আরবদের মাঝে কাব্যযুদ্ধের ব্যাপক জনপ্রিয়তা ছিলো। বাগ্মিতা প্রদর্শনের বড় বড় আয়োজন হতো। এগুলোর প্রতিও নবীজীর কোনো আকর্ষণ ছিলো না। বিশেষ কোনো কল্যাণ-চিন্তায় উদ্বুদ্ধ হয়ে কখনো কোনো সংঘবদ্ধ আন্দোলন-কোলাহল তৈরি করেননি। স্বজাতির সীমাহীন ভ্রষ্টতা ও চরিত্রহীনতা সংশোধনের জন্যও কোনো বিপ্লবের ডাক দেননি, উল্লেখযোগ্য কোনো প্লাটফর্ম গড়ে তোলেননি। পূর্বেকার উম্মত ও নবীগণের শিক্ষণীয় ঘটনাবলীও নবীজীর মুখে কখনও শোনা যায়নি। রাজনীতি বা অর্থনীতি নিয়েও কোনো কথা কখনো বলেননি। মোটকথা, চল্লিশ বছরের দীর্ঘ সময়ে এ-সবের সঙ্গে নবীজীর কোনো সম্পর্ক ছিলো না। কেউ তার মুখে এসব বিষয়ে এমন কোনো নির্দেশনা শোনেনি, যাতে বোঝা যায়- এ বিষয়গুলোর ব্যাপারে নবীজীর প্রাথমিক কোনো ধারণা আছে।\n\nকিন্তু বয়সের একচল্লিশতম বছরে এসে হেরাগুহার ঐ ঘটনার পর কী থেকে কী হয়ে গেলো! যেনো নবীজীর দেহে ভিন্ন প্রাণের সঞ্চার হলো। একেবারে অন্য মানুষে পরিণত হলেন তিনি। নবীজীর নীরবতা ভেঙ্গে গেলো। স্বজাতিকে বলতে লাগলেন, ‘আল্লাহ তাআলা আমার ওপর তাঁর বাণী অবতীর্ণ করেছেন। আমার কাছে নবুওতের দায়িত্ব অর্পণ করেছেন, যেমন তিনি ইবরাহীম, ইসমাঈল, ইসহাক ও ইয়াকুব এবং মুসা ও ঈসাকে এ দায়িত্ব দান করেছিলেন।’\n\nনবীজী কওমের লোকদেরকে আরও বললেন, ‘আল্লাহ তাআলা তোমার আমার এবং সমগ্রজাহানের সৃষ্টিকর্তা ও পালনকর্তা। সকলের জীবন-মৃত্যুর মালিক আল্লাহ তাআলা। কল্যাণ-অকল্যাণ ও ভাঙা-গড়ার মালিক একমাত্র তিনি। তিনি সকল দোষত্রুটি থেকে পবিত্র; বড়ত্ব ও মহত্বের সমস্ত গুণের আধার তিনি। সুতরাং ইবাদত-বন্দেগীর উপযুক্তও কেবল তিনি।\n\nতাঁকে বাদ দিয়ে যে সকল দেবদেবী ও মূর্র্তির উপসনা করা হয়, যেগুলোকে মুশকিল আসানকারী বলে মনে করা হয়, সেগুলোর কিছুই করার ক্ষমতা নেই। তাই প্রকৃত উপাস্য একমাত্র আল্লাহ তাআলা। তিনি ছাড়া অন্য কারো উপাসনা মহাপাপ। সুতরাং তাঁরই ইবাদত করো। তাকে ভয় করো এবং ভালোবাসো। তার সঙ্গে অন্তরের সম্পর্ক গড়ো। এ ঘোষণা তোমার আমার সকলের জন্য।’\n\nএ বিষয়গুলো নবীজী সাল্লাল্লাহু আলাইহি ওয়াসাল্লাম আপন জাতিকে বোঝানোর জন্য এবং সকলের হৃদয়ে গেঁথে দেয়ার জন্য আপ্রাণ চেষ্টা করলেন। বলতেন, ‘আমরা এখন যে পৃথিবীতে বসবাস করছি, তা চিরকাল থাকবে না। মানুষ যেমন আয়ুশেষে মৃত্যুবরণ করে, তেমনি একসময় আল্লাহ তাআলার হুকুমে তাবৎ পৃথিবী লয়প্রাপ্ত হবে; সেটা হবে কেয়ামতের দিন। এরপর আল্লাহ পাকই আপন কুদরতে সকলকে দ্বিতীয়বার জীবিত করবেন এবং তখন নতুন একটি জগতের সূচনা হবে। একে বলে আখেরাতের জগত। এখানে সকলকে নিজ নিজ কৃতকর্মের পুরস্কার ও শাস্তি প্রদান করা হবে। যারা দুনিয়াতে আল্লাহ পাকের হুকুম অনুযায়ী পবিত্রতা ও সততার জীবনযাপন করেছে, তাদের প্রতি আল্লাহ পাক রহম করবেন। দয়াময় আল্লাহ তাদেরকে দান করবেন অনন্ত সুখময় বেহেশতী জীবন। কিন্তু পৃথিবীতে যারা আপন ¯্রষ্টাকে স্মরণ করেনি, আল্লাহ তাআলার হুকুম আহকামের তোয়াক্কা করেনি, পরকালের পরিণাম উড়িয়ে দিয়ে অন্যায় পথে জীবন কাটিয়েছে, তারা বড় কঠিন শাস্তিতে ফেঁসে যাবে।’\n\nএরপর নবীজী সাল্লাহু আলাইহি ওয়াসাল্লাম বান্দার ওপর আল্লাহ তাআলার কী কী হক রয়েছে, তা বুঝিয়ে দিয়েছেন। এক বান্দার উপর অপর বান্দার কী হক, তা-ও বিস্তারিত জানিয়েছেন। নেক আমল ও সদাচারের তালিম দিয়েছেন। অন্যায়-অনাচার, অশ্লীলতা ও দুরাচার থেকে বারণ করেছেন। এগুলোর অশুভ পরিণামের সম্পর্কে উম্মতকে সর্তক করেছেন।\n\nএমনিভাবে নবীজী মানুষের কাছে লেনদেন, ব্যবসা-বাণিজ্য এবং মেহনত-মজদুরি সম্পর্কিত আসমানী হেদায়েতসমূহ পৌঁছে দিয়েছেন। কোন পদ্বতি ঠিক, কোন পদ্বতি ভুল ও নাজায়েয, তা জানিয়ে দিয়েছেন। খাদ্য-পানীয়ের কোনটা হালাল, কোনটা হারাম- তাও বলে দিয়েছেন। নবীজী এগুলো শুধু বর্ণনা করে ক্ষান্ত হননি, বরং এর দাওয়াতকে জীবনের মিশন বানিয়ে নিয়েছেন। এ দাওয়াত ও হেদায়েতকে পৃথিবীর সকল মানবগোষ্ঠীর নিকট পৌঁছে দেয়ার চিন্তায় এমনভাবে মশগুল হয়েছেন যে, দুনিয়ার অন্যকিছু নিয়ে সামান্য ভাবারও ফুরসত তাঁর ছিলো না। দিনরাত একই চিন্তা একই ফিকির, কী করে দুনিয়ার সমস্ত মানুষের নিকট আল্লাহ পাকের কালাম পৌঁছে দেয়া যায় এবং সকল মানুষ হেদায়েতের পথে এসে যায়; জাহান্নাম থেকে বেঁচে যায়- দুনিয়াতেও শান্তি পায়, আখেরাতেও শান্তি পায়। এ জন্য তিনি রাতের আঁধারে অশ্রু ঝরাতেন; দিনের আলোতে দ্বারে দ্বারে ছুটে বেড়াতেন।\n\nএই এক মিশনের জন্য তিনি হাজারও কষ্ট সয়েছেন। লাঞ্ছনা বরদাশত করেছেন। দীর্ঘদিন সপরিবারে সামাজিক বয়কটের কষ্ট ভোগ করেছেন। পিঠ সোজা করার মতো খাদ্যশষ্য পাননি। এতদ্বসত্ত্বেও নবীজীর দাওয়াতে কোনো ভাটা পড়েনি। বিরোধীদের সঙ্গে সংঘর্ষ এড়িয়ে নবীজী আপন মিশন অব্যাহত রেখেছেন। যারা জুলুম-নির্যাতন করতো, তাদের হেদায়েতের জন্য আল্লাহ পাকের দরবারে আরও বেশি কান্নাকাটি করেতেন। যাদের ভেতর সত্য গ্রহণের সামান্য যোগ্যতা তখনও অবশিষ্ট ছিলো, তারা এক-দুই করে নবীজীর দাওয়াত গ্রহণ করতে লাগলো এবং তারাও মক্কার দুষ্ট লোকদের জুলুমের শিকার হলো।\n\nএভাবে কেটে গেলো দশ-বারো বছর। এরপর পরিস্থিতি যখন এতোটা সঙ্গীন হয়ে ওঠলো যে, মক্কার লোকেরা মুসলমানদেরকে দেশত্যাগে বাধ্য করলো এবং মক্কায় অবস্থান করে দ্বীনী দাওয়াত অব্যাহত রাখা দুষ্কর হয়ে পড়লো, তখন আল্লাহ তাআলার হুকুমে নবীজী মদিনার উদ্দেশ্যে হিজরত করলেন।\n\nমদিনাকে কেন্দ্র করে নবীজী দাওয়াতের কাজ আরও বেগবান করলেন। আল্লাহ পাকের দয়ায় মানুষও অনেক বেশি সংখ্যায় দাওয়াত কবুল করতে লাগলো এবং অল্পদিনেই নবীজীর অনুসারী ও সঙ্গী-সাথীদের জামাতের মাধ্যমে মদিনাতে একটি বিরল রাষ্ট্র-কাঠামো দাঁড়িয়ে গেলো। এ রাষ্ট্রের নিয়মতান্ত্রিক কোনো প্রতিরক্ষা বাহিনী ছিলো না। ছিলো না কোনো দারোগা-পুলিশ, কোর্ট-কাচারি বা পদাধিকারী। কিন্তু সবই ছিলো। অর্থাৎ প্রয়োজনের সময় রাষ্ট্রের সকল সেক্টরের কাজ সেখানে আঞ্জাম পেতো। একটি কল্যাণ-রাষ্ট্রের জন্য যতো পদে কাজ হওয়া দরকার, তার সবই হতো। কিন্তু বিনা পদে বিনা বেতনে । নবীজীর দাওয়াত কবুলকারীরা স্বেচ্ছাসেবকরূপে আল্লাহ পাকের সন্তুষ্টির আশায় সকল কাজ সুশৃঙ্খলভাবে সম্পন্ন করে দিতো।\n\nএই নতুন ধারার রাষ্ট্র ও প্রশাসন গড়ে তুলেছিলেন উম্মী নবী হযরত মুহাম্মদ সাল্লাল্লাহু আলাইহি ওয়াসাল্লাম। তিনি দুনিয়াবাসীর সামনে বাস্তব আদর্শ তুলে ধরলেন- কীভাবে নিয়মতান্ত্রিক বিরাট সৈন্যবাহিনী ও প্রাচুর্যপূর্ণ রাজকোষাগার ছাড়াই রাষ্ট্র চলে এবং রাষ্ট্রের সকল উদ্দেশ্য সাধন হতে পারে অধিকতর সুচারুরূপে। যেখানে শত্রুর বিরুদ্ধে যুদ্ধ পরিচালনা হয়েছে এবং তা সবদিক থেকে পৃথিবীর সমস্ত যুদ্ধনীতির জন্য আদর্শ নমুনা, যেখান থেকে শেখার আছে অনেক কিছু। সেখানে শত্রুর সঙ্গে যুদ্ধবিরতি হয়েছে, সন্ধিচুক্তি হয়েছে। ইনসাফপূর্ণ ট্যাক্সনীতির প্রয়োগ হয়েছে। এর সবই আধুনিক পৃথিবীর জন্য অনুসরণীয়।\n\nমদিনায় হিজরতের পর নবীজী মাত্র দশ বছর দুনিয়াতে ছিলেন। কিন্তু এ অল্প সময়েই আরবদেশ পুরোটা নবীজীর করতলগত হয়ে গেলো। ঐ অঞ্চলের অধিকাংশ মানুষ নবীজীর দাওয়াত ও হেদায়েত কবুল করে ধন্য হলো। কতো কতো মানুষ- যারা আল্লাহকে চিনতো না, আখেরাত এবং জান্নাত-জাহান্নাম বিশ্বাস করতো না, যাদের পুরোটা জীবন সীমাহীন অন্যায়-অনাচারে ডুবে ছিলো, সেই মানুষগুলো নবীজীর সংস্পর্শে এসে সোনার মানুষে পরিণত হলো। এমন মানুষ, যাদের নজির মানব-ইতিহাসে দ্বিতীয়টি নেই। নবীজীর শিক্ষাদীক্ষায় আলোকিত হয়ে গুটিকয়েক ব্যক্তি শুধু নয়, বিরাট একটি জাতি গড়ে উঠেছিলো। আকাশ এমন জাতি কখনও দেখেনি, পরেও আর দেখবে না।\n\nএ মহাবিপ্লব ঘটেছে হাতেগনা দশটি বছরে। মক্কার সময়টুকু মিলিয়ে নিলে হবে বিশ-বাইশ বছর। আর তা-ও ঘটেছে এমন এক ব্যক্তির মাধ্যমে, যিনি ‘আলিফ-বা’ও জানতেন না। কোনো আল্লাহপ্রেমিক জ্ঞানতাপসের সান্নিধ্যও তিনি পাননি। জীবনের চল্লিশটি বছর, যে সময়টা ছিলো যৌবনের আবেগ-উত্থান আর ব্যক্তিত্বপ্রকাশের স্বর্ণযুগ- সে সময়টাতে যিনি ছিলেন সম্পূর্ণ নীরব-নিশ্চুপ, কোনো দাঙ্গা-হাঙ্গামায় যিনি কখনও অংশ নেননি, কোনো গুরুত্বপূর্ণ অন্দোলন বা কাজের নেতৃত্ব দিতেও তাকে দেখা যায়নি, কবিতা বা বাগ্মিতা যাকে কখনো স্পর্শ করেনি, সেই তিনি জীবনের একচল্লিশতম বছরে এসে কী এক অনির্বাণ শিখায় জ্বলে ওঠলেন, যার ছোঁয়ায় আলোকায়নের এমন এক মহাবিপ্লব ঘটে গেলো, পৃথিবীর ইতিহাসে যার কোনো তুলনা নেই। কীভাবে হলো? তখন তো প্রচারের জন্য রেডিও-টেলিভিশন ছিলো না, ছিলো না পত্রপত্রিকা! তা-ও কী করে সম্ভব হলো?\n\nনবীজী বলতেন, ‘আমি কিছু নই, আমি তো তোমাদের মতো এক নিরীহ কুরাইশকন্যার সন্তান। আমার কোনো লেখাপড়া নেই। আমি আল্লাহ পাকের সত্তা ও গুণাবলী সম্পর্কে যা বলি, কেয়ামত-আখেরাত এবং জান্নাত-জাহান্নাম সম্পর্কে যা কিছু উচ্চারণ করি, জীবনের বিভিন্ন দিকের ওপর যে বিধিবিধানের কথা বলি এবং যতো উপদেশ-নসিহত তোমাদের শুনিয়ে থাকি, এর কোনো কিছুই আমার নিজের দেমাগের ফসল নয়। চিন্তা-ফিকির করে আমি এগুলো আবিষ্কার করিনি। বরং এসব আল্লাহ তাআলার তরফ থেকে এসেছে। তিনি আমাকে তোমাদের হেদায়েত ও খেদমতের জন্য বেছে নিয়েছেন।’\n\nনবীজী একটি কালাম পড়ে শোনাতেন। যা ফেরেশতার মাধ্যমে আল্লাহ পাক তার ওপর অবতীর্ণ করতেন। যার নাম ‘আল কুরআনুল কারীম’। এটি নবীজীর সমস্ত তালিম ও হেদায়েতের আধার । এই কালামের ভেতর বিস্ময়কর আকর্ষণশক্তি আছে। যদিও তা নাযিল হয়েছে আরবি ভাষায়, তবু তা বিভিন্ন দিক থেকে ব্যতিক্রম। এমনকি নবীজীর কথাবার্তা থেকেও ভিন্নরকম। শত্রুরাও এর দ্বারা প্রভাবিত না হয়ে পারতো না। এ জন্য তারা ‘আল কুরআনকে’ যাদু বলতো। কিন্তু এই কালামের প্রথম তেলাওয়াতকারী যিনি, তিনি বলতেন- ‘এ কালাম আমার নয়, আল্লাহ তাআলার। তিনি আমার ওপর অবতীর্ণ করেছেন। এটা তার সর্বশেষ পবিত্র গ্রন্থ। এতে আমার তোমার এবং সমগ্র বিশ্ববাসীর জন্য হেদায়েত নিহিত আছে; আছে জীবন পরিচালনার হুকুম-আহকাম। যে কোনো সত্যান্বেষী মানুষ একটু চিন্তা করলেই বুঝতে পারবে, এটা কখনও মানবরচিত হতে পারে না।’\n\nএই কালামে আল্লাহ পাকের তাওহীদ ও গুণাবলী সম্পর্কে যা কিছু বর্ণিত হয়েছে, নিঃসন্দেহে তা মারেফত তথা আল্লাহ-পরিচয়ের চূড়ান্ত কথা। কোনো মেধাবী থেকে মেধাবী মানুষের পক্ষেও আপনা-আপনি ¯্রষ্টা-পরিচয়ের ঐ বিন্দু পর্যন্ত পৌঁছা সম্ভব নয়। এমনিভাবে মৃত্যু-পরবর্তী জীবন এবং এ ধরনের আরও জটিল জটিল বিষয় সম্পর্কে কুরআনে যে বিধান রয়েছে, কালের বিরাট পরিবর্তন সত্ত্বেও সেগুলোর কার্যকরিতা আগের মতোই বহাল। এমতাবস্থায় কল্পনাই করা যায় না, এগুলো কোনো মানুষ বিশেষত নবী হযরত মুহাম্মদ সাল্লাল্লাহ আলাইহি ওয়াসাল্লামের নিজস্ব চিন্তা থেকে এসেছে। মোটকথা কুরআন নিজেই দলিল, যে তা আল্লাহ পাকের কালাম। তাঁরই নাযিলকৃত হেদায়েতনামা। আর এ কুরআন আনয়নকারী যিনি, তিনি আল্লাহর সত্য নবী। আশা করি সামনের ছত্রগুলো এ বিষয়ে আপনার উত্তম সহযোগী বলে প্রমাণিত হবে।"
  },
  {
    "_id": "4",
    "chapter_id": "2",
    "2_id": "2",
    "1": "স্রষ্টা ও তাঁর অস্তিত্ব",
    "2": "আমাদের এবং সমগ্র বিশ্বজগতের মহান কোনো সৃষ্টিকর্তা আছেন এবং তিনিই আপন কুদরতে সবকিছু পরিচালনা করছেন এ-বিশ্বাসটুকুর উপর সকল দ্বীন ও ধর্মের মূল ভিত্তি। যদি কেউ এটুকু মানতে প্রস্তুত না হয়, তাহলে দ্বীন-ধর্মের সব কথাই তার কাছে পাগলের প্রলাপ কিংবা সেকেলে মানুষের অলীক কল্পনা বলে মনে হবে।\n\nযাইহোক আল্লাহর অস্তিত্ব ও বিদ্যমানতা প্রত্যেক ধর্মের মৌলিকতম বিষয়। কোনো ধর্মের প্রতি তাকেই আহ্বান করা যায় যে প্রথমে এ মৌলিক কথাটুকু মেনে নেয়। আর বাস্তবতা হলো, আল্লাহর বিদ্যমানতার অনুভব ও জ্ঞান মানুষের স্বভাব-নিহিত। এজন্য মানুষ নিজের অস্তিত্বের মতোই আল্লাহর অস্তিত্বকে বিশ্বাস করে। দলিল প্রমাণের অপেক্ষা করে না। আর তাই মহাকালের সব মানুষ আল্লাহর অস্তিত্বে বিশ্বাসী ছিলো। এমনকি নাস্তিকতা ও প্রকৃতিবাদের এ যুগেও ব্যতিক্রম ছাড়া পৃথিবীর প্রায় সব মানুষই আল্লাহর বিদ্যমানতায় বিশ্বাস করে।\n\nবিষয়টি খুব স্পষ্ট হওয়ার কারণে এ নিয়ে কুরআন মাজীদে সরাসরি আলোচনা কম করা হয়েছে। তবে বিভিন্ন জায়গায় ইশারা ইঙ্গিতে যতটুকু দলিল প্রমাণ উপস্থাপন করা হয়েছে, তাও একজন সাধারণ মানের আকলমন্দের জন্য যথেষ্ট।\n\nতবে হ্যাঁ, কুরআন দলিল উপস্থাপনের ক্ষেত্রে দার্শনিক যুক্তিতর্কের অবতারণা করেনি। কারণ এর মাধ্যমে শ্রোতাকে লা-জবাব করা যায় কিন্তু তার অন্তরে বিশ্বাসের সুবাতাস প্রবাহিত করা যায় না। তাই দলিল উপস্থাপনের কুরআনী রীতি হলো, মানুষের সুস্থ স্বভাব এবং শুদ্ধ প্রকৃতিকে সম্বোধন করা, বিশ্ব চরাচরের এ বিশাল আয়োজন-আলোড়ন, যার একটি অংশ তুমি নিজে, অনেক কিছু তোমারও চোখের সামনে, এ নিয়ে যদি তুমি ভাবো, তাহলে তুমি নিজেই সেই অন্তর্নিহিত সত্যের সন্ধান পেয়ে যাবে। নিজেই প্রত্যক্ষ করতে পারবে স্পষ্ট অনেক নিদর্শন। তোমার চিন্তা-ফিকির এবং তোমার অনুধ্যানই স্রষ্টার অস্তিত্বের বিষয়ে তোমার অন্তরকে প্রশান্ত করে দিবে। এ আয়াতখানি তেলাওয়াত করো,\n\nإِنَّ فِي خَلْقِ السَّمَاوَاتِ وَالْأَرْضِ وَاخْتِلَافِ اللَّيْلِ وَالنَّهَارِ وَالْفُلْكِ الَّتِي تَجْرِي فِي الْبَحْرِ بِمَا يَنْفَعُ النَّاسَ وَمَا أَنْزَلَ اللَّهُ مِنَ السَّمَاءِ مِنْ مَاءٍ فَأَحْيَا بِهِ الْأَرْضَ بَعْدَ مَوْتِهَا وَبَثَّ فِيهَا مِنْ كُلِّ دَابَّةٍ وَتَصْرِيفِ الرِّيَاحِ وَالسَّحَابِ الْمُسَخَّرِ بَيْنَ السَّمَاءِ وَالْأَرْضِ لَآيَاتٍ لِقَوْمٍ يَعْقِلُونَ\n\nনিশ্চয় আসমান ও জমিনের সৃষ্টি কুশলতায়, দিন ও রাতের আবর্তনে, সামুদ্রিক জলযানে, যা মানুষে প্রয়োজনীয় জিনিস বহন করে চলে, আর আল্লাহ তাআলা উপর থেকে যে বৃষ্টি বর্ষণ করে মরে যাওয়া জমিনকে সজীব করে তোলেন এবং সতেজ ভূমিতে সব ধরনের জীবজন্তু ছড়িয়ে দেন তাতে এবং বায়ুমণ্ডলের সঞ্চালন ও সুনিয়ন্ত্রিত মেঘমালার মাঝে আকলমন্দ মানুষের জন্য (আল্লাহ পাকের অস্তিত্বের) বহু নিদর্শন বিদ্যমান। (সূরা ২ বাকারা, আয়াত ১৬৪)\n\nএখানে আসমান-জমিনের নিপুন সৃষ্টি, দিন-রাতের নির্ধারিত গমন-আগমন-রীতি, নৌযানসমূহের বিস্ময়কর চলাচল, বৃষ্টি ও তার প্রভাবে আবহাওয়ার পরিবর্তন এবং বিশেষ প্রক্রিয়ায় ভূমি ও আকাশের মধ্যে ভাসমান মেঘপুঞ্জের স্থিতি ইত্যাদির প্রতি কুরআন মাজীদ মানুষের দৃষ্টি আকর্ষণ করেছে। হে মানুষ! তুমি এগুলো নিয়ে ভাবো। তোমার বোধবুদ্ধি যদি সুস্থ থাকে, তাহলে তুমি স্বত:স্ফূর্তভাবে বলে উঠবে, এ বিশাল জগত এমনি সৃষ্টি হয়নি। কোনো এক মহীয়ান ও মহা প্রজ্ঞাবান পরাক্রমশালী সত্ত্বা আপন কুদরতে এগুলো সৃষ্টি করেছেন,\n\nإِنَّ اللَّهَ فَالِقُ الْحَبِّ وَالنَّوَى يُخْرِجُ الْحَيَّ مِنَ الْمَيِّتِ وَمُخْرِجُ الْمَيِّتِ مِنَ الْحَيِّ ذَلِكُمُ اللَّهُ فَأَنَّى تُؤْفَكُونَ\n\nনিশ্চয় শষ্যবীজ ও ফলের আঁটি আল্লাহই দীর্ণ করেন (এবং অংকুরোদগম করেন)। মৃত থেকে তিনিই জীবন্তকে বের করে আনেন। আর জীবন্ত থেকে মৃতকে বের করার মালিকও তিনি। ঐ কর্তাই তোমাদের আল্লাহ। তাহলে কোথায় তোমরা মাথা ঠুকে ফিরছো? (সূরা ৬ আনআম, আয়াত ৯৫)\n\nদেখো, একটি আমের আঁটি তুমি মাটি চাপা দিয়ে রাখলে। ঐ আঁটি বা মাটির কোনো ইচ্ছাশক্তি নেই, নেই বিশেষ কোনো অনুভূতি শক্তি। দু’টোই নিষ্প্রাণ। কিন্তু আশ্চর্য! কয়েকদিন পর কী এক অদৃশ্য শক্তির উষ্ণ ছোঁয়ায় মাটির নীচে ঐ আঁটি দীর্ণ হয়ে যায়। রেশমের মতো কোমল অঙ্কুর বের হয় এবং মাটির বুক চিরে ঐ অঙ্কুর আত্মপ্রকাশ করে। একটু ভাবো ঐ নিষ্প্রাণ আটি ফাঁড়লো কে? এর ভিতর প্রাণের অঙ্কুরোদগম করলো কে? সুতার মতো নরম অঙ্কুর কার শক্তিতে মাটি ভেদ করতে সমর্থ হলো? তোমার কি মনে হয়, নিষ্প্রাণ আমের আঁটি এ-কাজগুলি নিজেই করেছে? কারো সাহায্য ব্যতীত এসব এমনিতেই হয়েছে? না, কক্ষনো না। এসব করেছেন কোনো এক মহাপরাক্রমশালী প্রজ্ঞাবান সত্ত্বা। আর তিনিই হলেন আল্লাহ।\n\nতাঁর এ কুদরত প্রাণহীন আঁটি-গুটি আর বীজ-বিচির মধ্যে সীমাবদ্ধ নয়, বরং অসংখ্য নিষ্প্রাণ জিনিস থেকে তিনি প্রাণবান জিনিস তৈরি করেন। এমনিভাবে প্রাণবান জিনিস থেকে প্রাণহীন জিনিস বের করে আনেন। প্রাণহীন ডিম থেকে বাচ্চা প্রাণী সৃষ্টি করেন। আবার প্রাণবান মুরগি থেকে নিষ্প্রাণ ডিমও তিনি বের করেন। এগুলো আল্লাহ পাকের কুদরতের স্পষ্ট নিদর্শন। তোমাদের চোখের সামনেই রয়েছে তা। এ থেকে কি আল্লাহর অস্তিত্ব অনুধাবন করা যায় না? চিন্তা করো, কুরআন মাজীদে এসেছে,\n\nوَفِي الْأَرْضِ قِطَعٌ مُتَجَاوِرَاتٌ وَجَنَّاتٌ مِنْ أَعْنَابٍ وَزَرْعٌ وَنَخِيلٌ صِنْوَانٌ وَغَيْرُ صِنْوَانٍ يُسْقَى بِمَاءٍ وَاحِدٍ وَنُفَضِّلُ بَعْضَهَا عَلَى بَعْضٍ فِي الْأُكُلِ إِنَّ فِي ذَلِكَ لَآيَاتٍ لِقَوْمٍ يَعْقِلُونَ\n\nপৃথিবীতে আছে পরস্পর সংলগ্ন ভূখণ্ডসমূহ, আঙ্গুর বাগান, শস্যের ময়দান, একই জলসিঞ্চিত জোড়া কাণ্ড এবং এক কাণ্ড বিশিষ্ট খর্জুর বীথি। আর এক ফলের চে অন্য ফলে দান করেছি অধিক স্বাদ ও খাদ্যগুণ। নিশ্চয় জ্ঞানবান লোকদের জন্য এতে (আল্লাহ তাআলার অস্তিত্বের) বহু বহু নিদর্শন রয়েছে। (সূরা ১৩ রাআদ, আয়াত ৪)\n\nএই যে জমিন, যেখানে খাদ্য উৎপাদন হয়। কত বিচিত্র তার অবস্থা। কখনো পাশাপাশি দুটি জমিনও ভিন্ন রকম। একটিতে ফসল ভালো হয়, অন্যটিতে তেমন নয়। একটি গম চাষের উপযোগী তো অন্যটি তুলার উপযুক্ত। এক জমিনে সবজি চাষ হচ্ছে, আবার পাশের জমিনে ঝুলছে আঙ্গুর। তৃতীয় জমিনে ফলছে থোকা থোকা খেজুর! খেজুর গাছও তো সব এক রকম নয়। কোনোটা হাট্টাগাট্টা, কোনোটা ছিপছিপে। অথচ সবগুলির গোড়ায় একই পানি সিঞ্চন করা হয়। এক আলো বাতাসেই তো ওরা বেড়ে ওঠে। তাহলে একেক খেজুরের স্বাদ একেক রকম হয় কেন? এই যে ছোট-বড় উঁচু নিচু নানা পার্থক্য- এ কি কারো কুদরতের কারিশমা ছাড়াই হচ্ছে? কক্ষনো নয়। জমিনের এই যে পার্থক্য, ফসলের এই যে বৈচিত্র, বুদ্ধিমান মানুষের জন্য এতে ভাবনার খোরাক আছে। এর মাধ্যমে সে কুদরতের নিদর্শন প্রত্যক্ষ করতে পারে, পারে হাকীকত পর্যন্ত পৌঁছতে। আল্লাহ পাক বলেন,\n\nأَنَّا صَبَبْنَا الْمَاءَ صَبًّا (٢٥) ثُمَّ شَقَقْنَا الْأَرْضَ شَقًّا (٢٦) فَأَنْبَتْنَا فِيهَا حَبًّا (٢٧) وَعِنَبًا وَقَضْبًا (٢٨) وَزَيْتُونًا وَنَخْلًا (٢٩) وَحَدَائِقَ غُلْبًا (٣٠) وَفَاكِهَةً وَأَبًّا (٣١) مَتَاعًا لَكُمْ وَلِأَنْعَامِكُمْ\n\nমানুষ তার খাদ্যের প্রতি নজর করে দেখুক এবং চিন্তা করুক, আমিই তো পর্যাপ্ত বৃষ্টিপাতের ব্যবস্থা করেছি। এরপর জমিনকে বিস্ময়করভাবে বিদীর্ণ করে তাতে খাদ্যশস্য উৎপন্ন করেছি। উৎপন্ন করেছি আঙ্গুর, শাকসবজি আর জয়তুন ও খেজুর। সৃষ্টি করেছি ঘন-নিবিড় বাগবাগিচা, নানা রকম ফলমূল আর তৃণলতা। (সূরা ৮০ আবাসা, আয়াত ২৪-৩১)।\n\nসুতরাং আমার তৈরি খাদ্য গ্রহণকারী মানুষের ভাবা উচিৎ, এই যে রুটি, শাকসবজি আর ফলফলাদি, নানা ধরনের লতাপাতা ও পশুখাদ্য এগুলো কোথা থেকে আসে। কে এগুলোর স্রষ্টা। যে পানি থেকে এগুলোর জন্ম হয়, সে পানিই বা কে বর্ষণ করেন। কার হুকুমে মাটি চাপা দেওয়া বিচি-দানা থেকে চারা বের হয়। মাটি ভেদ করে কোমল চারার অঙ্কুুর উদগত করেন কে।\n\nমানুষ যদি সত্যকে পেতে চায়, তাহলে সে তার খাদ্য নিয়ে ভাবলেই সত্যের দেখা পেয়ে যাবে। আল্লাহ পাক বলছেন,\n\nوَإِنَّ لَكُمْ فِي الْأَنْعَامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَدَمٍ لَبَنًا خَالِصًا سَائِغًا لِلشَّارِبِينَ\n\nনিশ্চই গবাদি পশুর ভিতর চিন্তা ভাবনার উপকরণ আছে। এর উদরস্থ মল ও শোনিতের মধ্য হতে বিশুদ্ধ দুধ আমি তোমাদেরকে পান করতে দিই। এ দুধ পান পিয়াসী দের জন্য বড় সুস্বাদু। (সূরা ১৬ নাহল, আয়াত ৬৬)\n\nযে গবাদি পশুর দুধ তুমি পান করো, তা নিয়ে একটু ভাবো, এগুলোর পেটে রক্তনালী আছে, আছে মলমূত্র। সর্বক্ষণই আছে। তবু এর খুব কাছ থেকে গন্ধমুক্ত বিশুদ্ধ দুধ নেমে আসে। এতে না আছে রক্তের চিহ্ন না গোবরের গন্ধ। কত উত্তম আর সুস্বাদু ঐ পানীয়। এটা কার দান? কোনো মানুষ কি ওখানে দুধের মেশিন বসিয়েছে? কারো মাথার বুদ্ধি কি ঐ বিস্ময়কর নিয়ম চালু করেছে? না কক্ষনো না। এসবই আল্লাহ যুল জালালের কুদরতের নিদর্শন। তিনিই আমার আপনার এবং সমগ্র জাহানের একমাত্র সৃষ্টিকর্তা।\n\nআল্লাহ পাক প্রশ্ন করার ঢঙ্গে নিজের অস্তিত্ব সম্পর্কে মর্মস্পর্শী ভাষায়, অতি সংক্ষেপে, প্রশান্তিকরভাবে বলেছেন,\n\nأَفِي اللَّهِ شَكٌّ فَاطِرِ السَّمَاوَاتِ وَالْأَرْضِ\n\nআরে! ঐ আল্লাহর অস্তিত্বের ব্যাপারে সন্দেহ, যিনি আকাশমণ্ডল ও ভূমণ্ডলের স্রষ্টা? (সূরা ১৪ ইবরাহীম, আয়াত ১০)\n\nঐ দেখো, তোমার চোখের সামনে অনন্ত আকাশ। চন্দ্র-সূর্য আর তারকারাজি। তুমি অনুভব করো সেগুলোর আলো-তাপ। আরো দেখো, দিগন্ত বিস্তৃত ফসলের মাঠ আর বনবনানী। এগুলো থেকে আহরিত ফসল তুমি ভোগ করো। ফুল দেখে চোখ জুড়োও, ঘ্রাণ শুঁকে আনন্দে মাতোয়ারা হও। আরো কত জিনিস কত কাজে তুমি ব্যবহার করো। একেকটির বৈশিষ্ট্য তুমি একেক কাজে লাগাও।\n\nআচ্ছা বলো, যার একটু আকল আছে, সেকি বলতে পারে, এগুলি নিজের ইচ্ছায় ও সিদ্ধন্তে এমন হয়েগেছে? নাকি বলবে, কোনো শিল্পী-কারিগর বা বৈজ্ঞানিক-দার্শনিক এসব বানিয়েছে? বরং যদি তার আকল ঠিক থাকে, তাহলে সে বলে উঠবে, এসবি কোনো মহীয়ান প্রজ্ঞাবান সত্তার সৃষ্টি-কুশলতার অনুপম নিদর্শন।\n\nوَفِي أَنْفُسِكُمْ أَفَلَا تُبْصِرُونَ (٢١) وَفِي السَّمَاءِ رِزْقُكُمْ وَمَا تُوعَدُونَ\n\nপৃথিবীতে বিশ্বাসী মানুষের জন্যে (বিশ্বাসের) বহু নিদর্শন ছড়িয়ে আছে। খোদ তোমাদের মাঝেও আছে। তবু কি তোমরা তোমাদের চিন্তাশক্তিকে কাজে লাগাবে না? (সূরা ৫১ যারিয়াত, আয়াত ২০-২১)\n\nআল্লাহ বলছেন, আমার পরিচয় পেতে বাইরে যেতে হবে না, তুমি তোমার প্রতি একটু নজর দাও। জন্মগত বিবেচনা শক্তিটুকুই কাজে লাগাও। তুমি তোমার অঙ্গ-প্রত্যঙ্গ এবং জীবন ধারণের পদ্ধতি নিয়ে ফিকির করো। প্রথম আমি কী ছিলাম? মাতৃগর্ভে আমাকে আকৃতি দান করলো কে? আমার দেহের খাচায় প্রাণ আসলে কোত্থেকে? চোখে আলো আসলো কেমন করে? কানের পর্দায় শ্রবণশক্তি নিহিত রাখলো কে? আমার নাকে ঘ্রাণশক্তি দিলো কে? আমার জিভে কে দান করলো আস্বাদনশক্তি। কে দিলো আমাকে বাকশক্তি? আমার প্রতি এ দয়া কি আমার মা করেছেন? কোনো ডাক্তার করেছে? না আমি নিজেই করেছি? এরা কেউ করেনি। আরও বড় ভুল হবে, যদি ভাবো, এগুলি নিজে নিজেই হয়েছে, প্রাকৃতিকভাবে কারো ইচ্ছা ছাড়াই হয়েছে। (কারণ কোনো অবোধ জিনিস এমন সুসৃংখল নিয়ম তৈরি করতে পারে না।) আসল বাস্তবতা হলো, এক মহা পরাক্রান্ত প্রজ্ঞাবান সত্তা আমাকে সৃষ্টি করেছেন। তিনিই আমার প্রতি এই অনুগ্রহগুলো করেছেন। অন্য কেউ নয়। নিজে নিজেও নয়।\n\nفَتَبَارَكَ اللَّهُ أَحْسَنُ الْخَالِقِينَ\n\nঅতএব আল্লাহ বড় মহিমাময়, সর্বোত্তম স্রষ্টা তিনি। (সূরা ২৩ মুমিনূন, আয়াত ১৪)"
  },
  {
    "_id": "5",
    "chapter_id": "3",
    "2_id": "1",
    "1": "আল্লাহ পাকের ছিফাত ও গুণাবলী",
    "2": "আল্লাহ পাকের অস্তিত্বের জ্ঞান মানুষের স্বভাব-নিহিত বিষয়। সৃষ্টিগতভাবে মানুষ তা অনুভব করে। তাই বিশ্বজগতের একজন স্রষ্টা ও কর্তা আছেন এ বাস্তবতাটুকু মানুষের নিকট দিবালোকের ন্যায় স্পষ্ট। নিজের অস্তিত্বের মতোই মানুষ এ সত্যে বিশ্বাস করে।\n\nকিন্তু ঐ সত্ত্বা কেমন? তাঁর গুণাবলী, হক-অধিকার ও কার‌্যাবলী কী- মানুষ তা জানে না। নিজে নিজে জানতেও পারে না। অথচ জানা জরুরি। তাঁর গুণাবলী না জানলে তাঁকে ভালোভাবে চেনা সম্ভব হবে না এবং তাঁর সঙ্গে মানুষের সম্পর্কের ধরণ কী হবে তাও বোঝা যাবে না। তাই আল্লাহ পাক নবী-রাসূল প্রেরণ করেছেন, আসমানী কিতাব দান করেছেন। মানুষ আল্লাহ পাকের গুণাবলী জানার ক্ষেত্রে কুরআন-সুন্নাহর মুখাপেক্ষী।\n\nকুরআন নাযিল হওয়ার সময় আল্লাহ পাকের অস্তিত্বের বিশ্বাস পৃথিবীর সকল জাতির মাঝেই ছিলো। কিন্তু কারো কাছে সেই গুণাবলীর সঠিক ধারণা ছিলো না। আর এ বিষয়েই তখনকার পৃথিবী মারাত্মক বিভ্রান্তির শিকার ছিলো। তৎকালের বড় বড় ধর্ম ও ধর্মগ্রন্থ এখনো আছে। আছে ঐতিহাসিক তথ্য-উপাত্য। একটু ঘাটাঘাটি করলেই বের হয়ে আসবে, সে কালে আল্লাহ-সম্পর্কে তাদের কত ভুল এবং নীচু ধারণা ছিলো। ঐ সমস্ত ধর্ম-দর্শনের অনুসরীরা পৃথিবীতে এখনো আছে এবং তারা আল্লাহ তাআলারা গুণাবলীর ব্যাপারে আজো বিভ্রান্তির শিকার।\n\nকুরআন মাজীদ নিজের দাওয়াত ও শিক্ষার মাধ্যমে যে সমস্ত বিভ্রান্তির অপনোদন করেছে তার অন্যতম হলো আল্লাহ পাকের সিফাত বা গুণাবলী।\n\nএ বিষয়ে কুরআন মাজীদ যে হেদায়েত দান করেছে, তার মূল্য জানতে হলে বরং হেদায়েতগুলো বুঝতে হলে জানতে হবে সেকালে সিফাতের বিষয়ে মানুষের ধারণা কী ছিলো, মানুষ আল্লাহ পাকের গুণাবলী সম্পর্কে কী গোমরাহীর ও বিভ্রান্তি শিকার ছিলো। আল্লাহকে তারা কীরূপ ভাবতো।\n\n যে কয়টি মৌলিক বিভ্রান্তি সেকালে ব্যাপক ছিলো তার কিছু এখানে তুলে ধরা হচ্ছে। বি¯ারিত তথ্য ঐ সমস্ত ধর্মের ঐতিহাসিক গ্রন্থাদিতে পাওয়া যাবে।\n\n১. অনেক জাতি পৃথিবীকে এক আল্লাহর সৃষ্টি বলেই বিশ্বাস করতো। এতদ্বসত্ত্বেও তাদের ধারণা ছিলো, পৃথিবীতে যেমন রাজা-বাদশা থাকে। সব কাজ বাদশা নিজে না করে মন্ত্রীপরিষদকে ভাগ করে দেয় এবং তারা স্বাধীনভাবে আপন আপন পদে কাজ করে যায়, আল্লাহর ব্যাপারটাও অনেকটা তেমন। এই পৃথিবীতে যতকিছু হয়, এর সবই সরাসরি আল্লাহ পাক আঞ্জাম দেন না, বরং তাঁর নৈকট্য প্রাপ্ত পবিত্র আত্মারাও অনেক কিছু করে থাকে। এরা হলো দেব-দেবী। আল্লাহ পাক এদেরকে অনেক এখতিয়ার দান করেছেন। অনেক অনেক কাজ এদের উপর সোপর্দ করেছেন। এরাই সেসব কাজ আঞ্জাম দিয়ে থাকে। সুতরাং এরা যার প্রতি তুষ্ট হয়, তাকে সুখ-সমৃদ্ধি দান করে, যার প্রতি অসন্তুষ্ট হয় তাকে বরবাদ করে ছাড়ে। এই জন্য মানুষের মঙ্গল-অমঙ্গল কার্যত এসকল দেব-দেবীর হাতে।\n\n২. একটা বিভ্রান্তি এই ছিলো যে, পৃথিবীতে যেমন রাজা-বাদশাদের এমন কিছু প্রিয়জন থাকে, যাদের কোনো কামনা-বাসনা বাদশারা অপূর্ণ রাখে না, বরং তাদের প্রতি দুর্বলতার কারণে তাদের সকল ইচ্ছাই বাদশারা পূর্ণ করতে একরকম বাধ্য থাকে, আল্লাহর অবস্থাও তেমন। বিশেষ কিছু সৎ ব্যক্তিত্বের সঙ্গে আল্লাহর এমন সম্পর্ক রয়েছে যে, তারা আল্লাহকে দিয়ে যা করাতে চায়, তাই করিয়ে নিতে পারে, ইচ্ছায় অনিচ্ছায় আল্লাহকে তাই করে দিতে হয়।\n\n৩. কিছু জাতির বিভ্রান্তি ছিলো, তারা আল্লাহকে বস্তুগত আকৃতিতে কল্পনা করতো। বস্তুগত গুণাবলী আল্লাহর উপর আরোপ করতো। তাদের ধারণা ছিলো, শান্তি-অশান্তি, সুখ-দুঃখ ইত্যাদি মানবিক অবস্থা ও দুর্বলতা আল্লাহর মাঝেও রয়েছে। মানুষের উপর এ অবস্থাগুলোর যে প্রতিক্রিয়া হয়, আল্লাহর উপরও তাই হয়। আর মানুষ এ অবস্থাগুলোর শিকার হলে যা যা করে, আল্লাহও তাই করেন। আল্লাহর ব্যপারে সাধারণ মূর্তিপূজক মুশরিকদের ধারণা এমনই ছিলো। এটাই তাদের পথভ্রষ্টতার মূল কারণ।\n\n৪. এ-ছাড়া কিছু জাতি আল্লাহকে ক্রোধ-কঠোর, বিক্রমশালী আর মহাপরাক্রমের অধিকারী একজন স্বৈরাচারী বাদশার মতো মনে করতো। যে বাদশার কর্মকাণ্ডের সুনির্দিষ্ট কোনো নীতিমালা নেই। ক্রোধ নিবারণের জন্য যিনি নির্দয়ভাবে মানুষের উপর ধ্বংশলীলা চালিয়ে দেন, চাপিয়ে দেন মহা দুর্যোগ। তার ভিতর দয়া-মায়া বলতে কিছু নেই।\n\nগভীরভাবে লক্ষ্য করলে আল্লাহ পাকের গুণাবলী সম্পর্কে মানুষের গোমরাহীর মূল কারণটা বোঝা যায়। দুনিয়ার দৃষ্টিতে রাজত্ব সবচেয়ে সম্মানের বস্তু। সম্রাটগণ সবচে বড় ব্যক্তিত্বরূপে বিবেচিত। সুতরাং এদের ভিতর যে গুণবৈশিষ্ট্য থাকতো, মানুষ সেগুলোকেই একটু বড় আকারে আল্লাহর ব্যাপারে মেনে নিতো। তারা ‘প্রভুত্বকে’ অনুমান করতো ‘রাজত্বের’ সঙ্গে । এ ভুল অনুমানের কারণেই আল্লাহকে তারা চিরক্রদ্ধ, কঠোরচিত্ত এবং অগ্নিমূর্তিরূপে কল্পণা করতো। ভাবতো, আল্লাহ কেবলই ভয় এবং আতংকের নাম। তাকে ভয় করাই মানুষের একমাত্র কর্তব্য।\n\nকুরআন নাযিলের কয়েক শতক পূর্বে হযরত ঈসা আলাইহিস সালাম আবির্ভূত হন। এই ভুল ধারণার অপনোদনের জন্য আল্লাহর বিষয়টিকে পিতার মুহাব্বতের উপমা দিয়ে তিনি বোঝানের চেষ্টা করেন। কিন্তু দুঃখের বিষয়, বিপথগামীরা এখান থেকে ‘পুত্রত’¡ ও পাপমোচনের বিশ্বাস আমদানি করে খৃষ্টধর্মকে বিকৃত করে ফেলে। আল্লাহ পাকের গুণাবলী সম্পর্কে অজ্ঞ হওয়ার কারণে আল্লাহকে পিতা এবং ঈসাকে পুত্র বানানোর বিভ্রান্তি তৈরি হয়।\n\nমোটকথা আল্লাহ তাআলার সিফাত বা গুণাবলীর বিষয়ে পৃথিবীর অধিকাংশ মানুষ তখন নানা রকমের ভ্রান্ত ধারণায় আক্রান্ত ছিলো।\n\nএবার শুনুন এ সম্পর্কে কুরআন কী বলে,\n\nالْحَمْدُ لِلَّهِ رَبِّ الْعَالَمِينَ (٢) الرَّحْمَنِ الرَّحِيمِ (٣) مَالِكِ يَوْمِ الدِّينِ\n\nযাবতীয় প্রশংসা একমাত্র আল্লাহ তাআলার। যিনি সারা জাহানের পরওয়ারদেগার। পরম করুণাময় চির মেহেরবান। বিচারদিনের মালিক তিনি। (সূরা ১ ফাতেহা আয়াত ১-৩)\n\n১. আল্লাহ পাকের প্রথম সিফত হলো ‘রব্বুল আলামিন’- সমগ্র বিশ্বজগতের পালনকর্তা। তিনি শুধু স্রষ্টাই নন, বরং সৃষ্টির যে যা কিছু পাচ্ছে, যেভাবে পাচ্ছে এবং লালিত-পালিত হচ্ছে, এর সবই সরাসরি আল্লাহ তায়ালার পক্ষ হতে। মূলত তিনিই সকলকে প্রতিপালন করছেন। বাহ্যত একটি বৃক্ষ বাতাস, পানি ও মাটি থেকে খাদ্য লাভ করে। মানব শিশু মায়ের স্তনের দুধ খেয়ে বৃদ্ধি প্রাপ্ত হয়, আসলে এগুলোও আল্লাহ পাকের দান। তিনিই প্রকৃত পালনকর্তা। অর্থাৎ তিনি মানুষ সৃষ্টি করে তার লালন-পালনের দায়িত্ব অন্যের উপর ছেড়ে দেননি। বরং মহাবিশ্বের প্রতিটি বালুকনা সরাসরি তাঁর প্রতিপালনের আওতাধীন।\n\n২. দ্বিতীয় সিফত হলো ‘রহমানুর রহীম’। লোকেরা যে খোদাকে শুধু ক্রোধ ও প্রতাপের প্রতিমূর্তি মনে করে, তিনি পরম করুণাময় এবং অসীম দয়ালু এক সত্তা। জগতের সৃষ্টি, লালন-পালন এবং সমস্ত প্রয়োজন পুরণ তারই রহমতের করিশমা।\n\n৩. তৃতীয় সিফত ‘মা-লিকি ইয়াও মিদ্দীন’। তিনি দয়ালু হওয়ার সঙ্গে সঙ্গে ইনসাফগার ও ন্যায় বিচারক। তার এই গুণ পরিপূর্ণরূপে প্রকাশ পাবে কেয়ামতের দিন। যেহেতু বিশেষভাবে সেদিনটি ধার্য করা হয়েছে প্রতিদান ও ন্যায় বিচারের জন্য। বস্তুুত এ-গুণের কথা বলে আল্লাহ তাআলা সতর্ক করতে চাচ্ছেন, কেউ যেন আল্লাহ পাকের অসীম দয়া ও করুণার কারণে এটা না ভাবে যে, তিনি কোনো অপরাধীকেই শাস্তি দিবেন না। তিনি এমন মায়ের মতো নন, যে মা স্নেহের কারণে তার নালায়েক সন্তানের প্রতিও দুর্বল। বরং আল্লাহ পাক তো রব্বুল আলামীন এবং রহমান রহীম হওয়ার সঙ্গে সঙ্গে মা-লিকি ইয়াও মিদ্দীন অর্থাৎ অপরাধের শাস্তিদাতা। একটা সময় এমন আসবে, যে সময় তার এগুণের পূর্ণ বহিঃপ্রকাশ ঘটবে। পুরোটা সময় শুধু ন্যায় বিচারের ভিত্তিতে শাস্তি ও পুরস্কার দানের সিলসিলা চলতে থাকবে। এ জন্যই এ সময়টাকে বিশেষভাবে ‘ইয়াওমুদ্দীন’ প্রতিফল ও বিচার দিবস বলা হয়।\n\nকুরআন মাজীদের প্রাথমিক এ তিনটি আয়াতে আল্লাহ পাকের সিফাত বা গুণাবলী সম্পর্কে যা কিছু বলা হয়েছে, গভীরভাবে নিলে অনেক ক্ষেত্রে এটুকুই যথেষ্ট। কিন্তু কুরআন যেহেতু সর্বশেষ আসমানী কিতাব এবং এর পর যেহেতু নতুন কোনো কিতাব নাযিল হবে না, তাই কুরআনে গুরুত্বপূর্ণ বিষয়সমূহ উল্লেখের ক্ষেত্রে সংক্ষেপনের নীতি গ্রহণ করা হয়নি; বরং আল্লাহ পাকের সিফাত সম্পর্কিত বিষয়সমূহ শত জায়গায় শতভাবে উল্লেখ করা হয়েছে। শিরোনামসহ এখানে কিছু আয়াত তুলে ধরা হলো।"
  },
  {
    "_id": "6",
    "chapter_id": "3",
    "2_id": "2",
    "1": "আল্লাহ তাআলা ‘আলীম’: জগতের কোনো কিছুই তাঁর জানার বাহিরে নয়",
    "2": "কুরআন মাজীদের বক্তব্য হলো, আল্লাহ পাক ছোট-বড় গুপ্ত-প্রকাশ্য সবকিছু সম্পর্কে অবগত। তিনি সবই দেখেন এবং শোনেন। সবকিছুর নিকটে আছেন এবং সঙ্গে থাকেন।\n\nإِنَّ اللَّهَ لَا يَخْفَى عَلَيْهِ شَيْءٌ فِي الْأَرْضِ وَلَا فِي السَّمَاءِ\n\nআসমান ও জমিনের কোনো কিছু তাঁর কাছে গোপন নয়। (সূরা-৩ আলে ইমরান আয়াত ৫)\n\nঅন্য আয়াতে আল্লাহ পাক বলেন,\n\nوَهُوَ اللَّهُ فِي السَّمَاوَاتِ وَفِي الْأَرْضِ يَعْلَمُ سِرَّكُمْ وَجَهْرَكُمْ وَيَعْلَمُ مَا تَكْسِبُونَ\n\nআর আকাশমণ্ডল ও পৃথিবীতে তিনিই আল্লাহ। যিনি তোমাদের গুপ্ত বিষয়াদি এবং প্রকাশ্য অবস্থা সবই জানেন। আর তোমরা যা অর্জন করো, সে সম্পর্কেও তাঁর অবগতি রয়েছে। (সূরা ৬ আনআম, আয়াত ৩) এই সূরার অন্য আয়াতে এসেছে,\n\nعَالِمُ الْغَيْبِ وَالشَّهَادَةِ وَهُوَ الْحَكِيمُ الْخَبِيرُ\n\nতিনি দৃশ্য-অদৃশ্য সবই জানেন। আর তিনি মহাপ্রজ্ঞাবান সর্ব বিষয়ে অবহিত। (সূরা ৬ আনআম, আয়াত ৭৩)\n\nএক আয়াতে বিষয়টি আল্লাহপাক এভাবে বয়ান করেছেন,\n\nوَرَبُّكَ يَعْلَمُ مَا تُكِنُّ صُدُورُهُمْ وَمَا يُعْلِنُونَ (٦٩) وَهُوَ اللَّهُ لَا إِلَهَ إِلَّا هُوَ لَهُ الْحَمْدُ فِي الْأُولَى وَالْآخِرَةِ وَلَهُ الْحُكْمُ وَإِلَيْهِ تُرْجَعُونَ\n\nতোমার প্রতিপালক তাদের অন্তরে যে সব কথা গুপ্ত এবং যা তারা প্রকাশ করে তার সবই জানেন। আর তিনিই হলেন আল্লাহ, যিনি ব্যতীত কেউ ইবাদতের উপযুক্ত নয়। দুনিয়া ও আখেরাতে প্রশংসা কেবল তার, বিধানও শুধু তাঁর এবং তাঁর কাছেই তোমাদের সকলকে ফিরিয়ে নেওয়া হবে। (সূরা ২৮ কাসাস আয়াত ৬৯-৭০)\n\nঅন্য আয়াতে বলেছেন,\n\nوَلَا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُودًا إِذْ تُفِيضُونَ فِيهِ وَمَا يَعْزُبُ عَنْ رَبِّكَ مِنْ مِثْقَالِ ذَرَّةٍ فِي الْأَرْضِ وَلَا فِي السَّمَاءِ\n\nহে মানব সমাজ, তোমরা যে কাজ কর এবং যখন থেকে কর, তখন থেকেই আমি তোমাদের কাছে উপস্থিত থাকি (অর্থাৎ তোমরা যা কিছু কর, আমার চোখের সামনেই করো, তোমরা যদিও আমাকে দেখ না, কিন্তু আমি তোমাদের দেখি। সব কিছু প্রত্যক্ষ করি।) আর আকাশমণ্ডলী ও ভূমণ্ডলের অনুপরিমাণ জিনিসও আপনার রবের অবগতির বাইরে যেতে পারে না। (সূরা ১০ ইউনুস, আয়াত ৬১)\n\nআল্লাহ পাক বান্দাদের কত কাছে অবস্থান করেন, তা উল্লেখ করে এক জায়গায় ইরশাদ করেন,\n\nوَإِذَا سَأَلَكَ عِبَادِي عَنِّي فَإِنِّي قَرِيبٌ\n\nহে নবী! আমার বান্দারা আমার সম্পর্কে আপনার কাছে জানতে চাচ্ছে। আপনি বলুন, আমি তো নিকটেই আছি। (সূরা ২ বাকারা, আয়াত ১৮৬)\n\nঅন্য আয়াতে বলেন,\n\nوَلَقَدْ خَلَقْنَا الْإِنْسَانَ وَنَعْلَمُ مَا تُوَسْوِسُ بِهِ نَفْسُهُ وَنَحْنُ أَقْرَبُ إِلَيْهِ مِنْ حَبْلِ الْوَرِيدِ\n\nপ্রকৃত পক্ষে আমি মানুষ সৃষ্টি করেছি এবং তার মনে যে ভাব ও কল্পনার উদয় হয়, তাও আমি জানি। আমি তো তার কণ্ঠশিরার চেও অধিক নিকটে। (সূরা ৫০ ক্বাফ, আয়াত ১৬)\n\nআল্লাহ তাআলা বান্দার কত নিকটে, এক আয়াতে তা এভাবে এসেছে,\n\nمَا يَكُونُ مِنْ نَجْوَى ثَلَاثَةٍ إِلَّا هُوَ رَابِعُهُمْ وَلَا خَمْسَةٍ إِلَّا هُوَ سَادِسُهُمْ وَلَا أَدْنَى مِنْ ذَلِكَ وَلَا أَكْثَرَ إِلَّا هُوَ مَعَهُمْ أَيْنَ مَا كَانُوا\n\nমনে রেখো, আল্লাহ চতুর্থজন হিসাবে বিদ্যমান থাকেন যখন তিনজনের মাঝে অতিগোপন শলাপরামর্শ হয় আর পাঁচ-জনের মাঝে হলেও তিনি ষষ্ঠজন হিসাবে বিদ্যমান থাকেন। তার বিদ্যমানতা ব্যতীত এর চেয়ে কমবেশি সংখ্যার মাঝেও কোনো শলাপরামর্শ হতে পারে না। যেখানেই হোক, আল্লাহ তাদের সঙ্গেই আছেন। (সূরা ৫৮ মুজাদালাহ, আয়াত ৭)\n\nতোমার উপর থেকে যে মহান সত্তার অবগতি কখনো বিচ্ছিন্ন হয় না, তাকেই লজ্জা করা উচিৎ, শুধু মানুষকে নয়। আল্লাহ পাক বলেন,\n\nيَسْتَخْفُونَ مِنَ النَّاسِ وَلَا يَسْتَخْفُونَ مِنَ اللَّهِ وَهُوَ مَعَهُمْ\n\nলোকেরা (লজ্জার কারণে) মানুষ থেকে (নিজেদের অপকর্ম) লুকিয়ে ফেলে। অথচ আল্লাহর কাছ থেকে লুকানোর সাধ্য কারো নেই। তিনি তো সঙ্গেই আছেন। (সুতরাং তাকেই স্মরণ করে পাপ থেকে বেঁচে থাকা উচিৎ)। (সূরা ৪ নিসা, আয়াত ১০৮)\n\nকুরআন মাজীদে এই ধরনের বহু আয়াত আছে। সেগুলোতে আল্লাহ তাআলার সর্বব্যাপী জ্ঞানের উল্লেখ রয়েছে। আলীম, খবীর, সামী, বাসীর, মুহীত ও শাহীদ ইত্যাদি শব্দেও ব্যক্ত করা হয়েছে। সবগুলির সার কথা হলো, আল্লাহ তাআলা সব জানেন। প্রতিটি অণু-পরমাণু তার অবগতির আওতাধীন। কোনো জিনিস, কারো কোনো অবস্থা ও কাজ তার অজ্ঞাত নয়।"
  },
  {
    "_id": "7",
    "chapter_id": "3",
    "2_id": "3",
    "1": "আল্লাহ তাআলা সর্বময় ক্ষমতার অধিকারী: কেউ তার কর্তৃত্বের বাহিরে নয়",
    "2": "আল্লাহ পাকের জ্ঞান যেমন সর্বময়, তার ক্ষমতাও সর্বময়। কুরআন মাজীদে আল্লাহ তাআলার ক্ষমতা ও কুদরতের বর্ণনা প্রচুর। এগুলো গণনা করাও যার তার পক্ষে সম্ভব নয়।\n\nوَاللَّهُ عَلَى كُلِّ شَيْءٍ قَدِير ٌانَّكَ عَلَى كُلِّ شَيْءٍ قَدِيرٌ\n\n‘আল্লাহ পাক সব কিছুর উপর ক্ষমতাশালী ও কর্তৃত্ববান।’ কুরআন মাজীদে এই আয়াতখানি অন্তত পঞ্চাশ জায়গায় এসেছে। আরো বিভিন্ন শিরোনামে এ সম্পর্কিত আয়াত নাযিল হয়েছে। একটি আয়াতে এসেছে,\n\nأَلَمْ تَرَ أَنَّ اللَّهَ خَلَقَ السَّمَاوَاتِ وَالْأَرْضَ بِالْحَقِّ إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ (١٩) وَمَا ذَلِكَ عَلَى اللَّهِ بِعَزِيزٍ\n\nতুমি কি দেখছো না, আল্লাহ তাআলা আসমান ও জমিনকে কতটা সার্থকরূপে সৃষ্টি করেছেন। তিনি চাইলে তোমাদেরকে অপসারিত করে নতুন এক সৃষ্টি আনয়ন করতে পারেন। আর এটা আল্লাহ তাআলার পক্ষে আদৌ কোনো কঠিন বিষয় নয়। (সূরা ১৪ ইবরাহীম, আয়াত ১৯-২০) অন্য আয়াতে এসেছে,\n\nوَلِلَّهِ مَا فِي السَّمَاوَاتِ وَمَا فِي الْأَرْضِ وَكَفَى بِاللَّهِ وَكِيلًا (١٢٣) إِنْ يَشَأْ يُذْهِبْكُمْ أَيُّهَا النَّاسُ وَيَأْتِ بِآخَرِينَ وَكَانَ اللَّهُ عَلَى ذَلِكَ قَدِيرًا\n\nআসমান-জমিনে যা কিছু আছে, সবই আল্লাহর অধিকারভূক্ত। আর আল্লাহই এসবের নিয়ন্ত্রণের জন্য যথেষ্ট। হে মানব-সমাজ! তিনি চাইলেই তোমাদের অপসারিত করে তদস্থলে অন্যদের নিয়ে আসতে পারেন। এমন ব্যাপার ঘটাতে আল্লাহ পূর্ণ সক্ষম। (সূরা ৪ নিসা, আয়াত ১৩২-১৩৩) আরও ইরশাদ হয়েছে,\n\nقُلْ أَرَأَيْتُمْ إِنْ أَخَذَ اللَّهُ سَمْعَكُمْ وَأَبْصَارَكُمْ وَخَتَمَ عَلَى قُلُوبِكُمْ مَنْ إِلَهٌ غَيْرُ اللَّهِ يَأْتِيكُمْ بِهِ\n\n(হে রাসূল!) আপনি বলুন, তোমরা বল দেখি, আল্লাহ যদি তোমাদের শ্রবণশক্তি ও দৃষ্টিশক্তি নিয়ে নেন, এবং তোমাদের অন্তরের উপর মোহর মেরে দেন, তবে আল্লাহ ব্যতীত আর কোন মাবুদ আছে, যে তোমাদের নিকট এগুলি ফিরিয়ে দেবে? (সূরা ৬ আনআম, আয়াত ৪৬) এক জায়গায় আল্লাহ পাক নিজের কিছু কুদরত ও ক্ষমতার বর্ণনা দেয়ার পর ইরশাদ করেন,\n\nإِنَّمَا أَمْرُهُ إِذَا أَرَادَ شَيْئًا أَنْ يَقُولَ لَهُ كُنْ فَيَكُونُ (٨٢) فَسُبْحَانَ الَّذِي بِيَدِهِ مَلَكُوتُ كُلِّ شَيْءٍ وَإِلَيْهِ تُرْجَعُونَ\n\nনিশ্চয় তাঁর শান এই যে, যখন তিনি কোনো কিছু করতে চান, তখন তাকে শুধু বলেন, ‘কুন’- হয়ে যাও, আর তা হয়ে যায়। সুতরাং তিনি মহা পবিত্র, যার হাতে সব কিছুর সর্বময় ক্ষমতা। আর তোমাদের সবাইকে তার দরবারেই ফিরে যেতে হবে। (সূরা ৩৬ ইয়াসীন ৮২-৮৩) অন্য সূরায় এসেছে, \n\nوَمَا كَانَ اللَّهُ لِيُعْجِزَهُ مِنْ شَيْءٍ فِي السَّمَاوَاتِ وَلَا فِي الْأَرْضِ إِنَّهُ كَانَ عَلِيمًا قَدِيرًا\n\nআল্লাহ এমন নন যে, আকাশমণ্ডলী ও পৃথিবীর কোনো কিছু তাকে ব্যর্থকাম করে দিতে পারে। তিনি তো সর্বজ্ঞ, সর্বশক্তিমান। (সূরা ৩৫ ফাতির আয়াত ৪৪)\n\nমোটকথা, সৃষ্টিকর্তা সম্পর্কে কুরআন মাজীদ যা কিছু বলতে চায় এবং বিশেষভাবে যে সমস্ত গুণাবলি সম্পর্কে মানুষকে অবহিত করতে চায়, তার একটি এই যে, আল্লাহ পাকের ক্ষমতা ও কুদরত সীমাহীন ও সর্বব্যপী। তিনি যা চান তাই করতে পারেন। ইচ্ছার বাস্তবায়নে তিনি কারো মুখাপেক্ষী নন, এমনকি উপায়-উপকরণ ও সাজ-সরঞ্জামেরও নন, এর জন্য তার ইশারা এবং এরাদাই যথেষ্ট।"
  },
  {
    "_id": "8",
    "chapter_id": "3",
    "2_id": "4",
    "1": "তিনি সবার স্রষ্টা, কর্মবিধায়ক ও পালনকর্তা: সমগ্র সৃষ্টিজগতের একক নিয়ন্তা",
    "2": "কুরআন মাজীদ পূর্ণ জোর দিয়ে মানুষের অন্তরে এ বাস্তব-বিশ্বাস গেঁথে দিতে চায় যে, আল্লাই সমগ্র বিশ্বজাহানকে অস্তিত্ব দান করেছেন এবং তিনি একাই সৃষ্টিজগতের পুরো নেজাম পরিচালনা করছেন। আল্লাহই জীবনের সমস্ত অনুসঙ্গ পূরণের ব্যবস্থা করছেন। জীবনের মালিক তিনি, জীবনের প্রয়োজন সমাধা করারও মালিক তিনি। তিনিই যাকে ইচ্ছা যত ইচ্ছা দান করেন, আবার যখন ইচ্ছা দান তুলে নেন। কুরআন মাজীদের বড় অংশ জুড়ে রয়েছে এর বিস্তারিত আলোচনা। কিছু আয়াত এই,\n\nأَلَا لَهُ الْخَلْقُ وَالْأَمْرُ تَبَارَكَ اللَّهُ رَبُّ الْعَالَمِينَ\n\nওহে শুনে রাখো! সৃষ্টি করা এবং হুকুম করা তাঁরই কাজ। বিশ্বজগতের প্রতিপালকের মহিমা বিঘোষিত হোক। (সূরা ৭ আরাফ, আয়াত ৫৪) অন্য আয়াতে আল্লাহ পাক বলেন,\n\nاللَّهُ خَالِقُ كُلِّ شَيْءٍ وَهُوَ عَلَى كُلِّ شَيْءٍ وَكِيلٌ (٦٢) لَهُ مَقَالِيدُ السَّمَاوَاتِ وَالْأَرْضِ\n\nআল্লাহ সবকিছুর স্রষ্টা। আর তিনিই সব কিছুর রক্ষণাবেক্ষণকারী। আসমান-জমিনের চাবিকাঠি তারই কব্জায়। (সূরা ৩৯ যুমার, আয়াত ৬২-৬৩ মুশরিকদের লক্ষ্য করে আল্লাহ পাক বলেন,\n\nআল্লাহ তিনি, যিনি তোমাদের সৃষ্টি করেছেন, এরপর তোমাদের রুটিরুজির ব্যবস্থা করেছেন। অনন্তর তিনিই তোমাদের মৃত্যু দান করেন, আর তিনিই তোমদেরকে জীবিত করবেন। তোমাদের (কল্পিত আমার) শরিকদের কেউ কি এর কোনটি করতে সক্ষম? এরা যে সমস্ত জিনিসকে আল্লাহর সঙ্গে শরিক করে, আল্লাহ তা থেকে পবিত্র এবং সমুচ্চ। (সূরা ৩০ রূম আয়াত ৪০)\n\nفَاطِرُ السَّمَاوَاتِ وَالْأَرْضِ جَعَلَ لَكُمْ مِنْ أَنْفُسِكُمْ أَزْوَاجًا وَمِنَ الْأَنْعَامِ أَزْوَاجًا يَذْرَؤُكُمْ فِيهِ لَيْسَ كَمِثْلِهِ شَيْءٌ وَهُوَ السَّمِيعُ الْبَصِيرُ (١١) لَهُ مَقَالِيدُ السَّمَاوَاتِ وَالْأَرْضِ يَبْسُطُ الرِّزْقَ لِمَنْ يَشَاءُ وَيَقْدِرُ إِنَّهُ بِكُلِّ شَيْءٍ عَلِيمٌ\n\nতিনি আকাশমণ্ডলী ও পৃথিবীর সৃষ্টিকর্তা। তোমাদের মধ্যে হতে তোমাদের জন্য সৃষ্টি করেছেন জোড়া, চতুষ্পদ জন্তুু থেকেও জোড়া সৃষ্টি করেছেন। এরই মাঝ দিয়ে তোমাদের বংশ বিস্তার করছেন। কোনো কিছুই তাঁর মতো নয়। তিনি সবই শুনেন, সবই দেখেন। আসমান-জমিনের কুঞ্জিসমূহ তারই অধিকারে। তিনি যার জন্য ইচ্ছা রিযিক কোশাদা করেন, আবার সংকুচিতও করেন। নিশ্চয় তিনি সর্ব বিষয়ে সবিশেষ অবহিত। (সূরা ৪২ শুরা, আয়াত ১১-১২) সূরা ইবরাহীমে আল্লাহ পাক বলেন,\n\nاللَّهُ الَّذِي خَلَقَ السَّمَاوَاتِ وَالْأَرْضَ وَأَنْزَلَ مِنَ السَّمَاءِ مَاءً فَأَخْرَجَ بِهِ مِنَ الثَّمَرَاتِ رِزْقًا لَكُمْ وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَسَخَّرَ لَكُمُ الْأَنْهَارَ (٣٢) وَسَخَّرَ لَكُمُ الشَّمْسَ وَالْقَمَرَ دَائِبَيْنِ وَسَخَّرَ لَكُمُ اللَّيْلَ وَالنَّهَارَ (٣٣) وَآتَاكُمْ مِنْ كُلِّ مَا سَأَلْتُمُوهُ وَإِنْ تَعُدُّوا نِعْمَتَ اللَّهِ لَا تُحْصُوهَا إِنَّ الْإِنْسَانَ لَظَلُومٌ كَفَّارٌ\n\nতিনিই তো আল্লাহ, যিনি আসমান ও জমিন সৃষ্টি করেছেন, আর আকাশ থেকে নামিয়ে দিয়েছেন বারিধারা, এবং তা দ্বারা তোমাদের জন্য রিযিক হিসাবে উৎপন্ন করছেন নানারকম ফলমূল। যিনি জলযানসমূহকে তোমাদের অধীন করে দিয়েছেন। যাতে তার হুকুমে তা সমুদ্রে বিচরণ করে, এবং নদ-নদীকেও তোমাদের সেবায় নিয়োজিত করেছেন। আর তোমাদের কল্যাণে সূর্য ও চন্দ্রকে অবিরত নিয়মের অনুবর্তী করে দিয়েছেন। রাত ও দিনকেও তোমাদের সেবাকর্মে লাগিয়ে রেখেছেন। আর তোমরা যা কিছু চেয়েছো, তার মধ্যে হতে (যা তোমাদের জন্য উপকারী তা) তোমাদের দান করেছেন। তোমরা আল্লাহর নেয়ামতসমূহ গুনতে শুরু করলে গনা শেষ করতে পারবে না। নিঃসন্দেহে মানুষ ঘোর অবিচারী, বড় অকৃতজ্ঞ। (সূরা ১৪ ইবরাহীম, আয়াত ৩২-৩৪) অন্য সূরায় আল্লাহ তাআলা ইরশাদ করেন,\n\nوَهُوَ الَّذِي أَنْشَأَ لَكُمُ السَّمْعَ وَالْأَبْصَارَ وَالْأَفْئِدَةَ قَلِيلًا مَا تَشْكُرُونَ (٧٨) وَهُوَ الَّذِي ذَرَأَكُمْ فِي الْأَرْضِ وَإِلَيْهِ تُحْشَرُونَ (٧٩) وَهُوَ الَّذِي يُحْيِي وَيُمِيتُ وَلَهُ اخْتِلَافُ اللَّيْلِ وَالنَّهَارِ أَفَلَا تَعْقِلُونَ\n\nআর তিনিই সেই সত্তা, যিনি তোমাদের জন্য কান, চোখ এবং অন্তর সৃষ্টি করেছেন, কিন্তু তোমরা খুব কমই তাঁর শোকর আদায় কর এবং তিনিই সে সত্তা, যিনি পৃথিবীতে তোমাদেরকে ছড়িয়ে দিয়েছেন। আর তোমাদের সবাইকে তার সমীপেই সমবেত করা হবে। আর সেই তো তিনি, যিনি জীবন দেন, মৃত্যু ঘটান। এবং তারই বিধান অনুযায়ী রাত ও দিনের পরিবর্তন ঘটে। তবু কি তোমরা আকল কাজে লাগাবে না? (সূরা ২৩ মুমিনূন, আয়াত ৭৮-৮০) সূরা মুমিনের এক জায়গায় আল্লাহ পাক বলেন,\n\nاللَّهُ الَّذِي جَعَلَ لَكُمُ الْأَرْضَ قَرَارًا وَالسَّمَاءَ بِنَاءً وَصَوَّرَكُمْ فَأَحْسَنَ صُوَرَكُمْ وَرَزَقَكُمْ مِنَ الطَّيِّبَاتِ ذَلِكُمُ اللَّهُ رَبُّكُمْ فَتَبَارَكَ اللَّهُ رَبُّ الْعَالَمِينَ\n\nআল্লাহ তো তিনি, যিনি জমিনকে তোমাদের জন্য অবস্থান-উপযোগী করেছেন এবং আকাশকে বানিয়েছেন ছাদের মতো। যিনি তোমাদের আকৃতি দান করেছেন এবং সেই আকৃতিকে সৌন্দর্যমণ্ডিত করেছেন। আর তোমাদেরকে উৎকৃষ্ট বস্তুু হতে রিযিক দান করেছেন। এ সবের কর্তাই আল্লাহ, তোমাদের প্রতিপালক। সূতরাং বড়ই মঙ্গলময় মহান সেই আল্লাহ, যিনি সারাজাহানের প্রভু। (সূরা ৪০ মুমিন, াযাত ৬৪) অন্যত্র আল্লাহ বলেন,\n\nقُلْ أَغَيْرَ اللَّهِ أَبْغِي رَبًّا وَهُوَ رَبُّ كُلِّ شَيْءٍ\nআপনি বলুন, এতদসত্ত্বেও কি আমি আল্লাহ ছাড়া অন্য কাউকে প্রভু মানবো, অথচ আল্লাহই সব কিছুর প্রতিপালক ! (সূরা ৬ আনআম, আয়াত ১৬৪) আরও ইরশাদ করেন,\n\nفَلِلَّهِ الْحَمْدُ رَبِّ السَّمَاوَاتِ وَرَبِّ الْأَرْضِ رَبِّ الْعَالَمِينَ (٣٦) وَلَهُ الْكِبْرِيَاءُ فِي السَّمَاوَاتِ وَالْأَرْضِ وَهُوَ الْعَزِيزُ الْحَكِيمُ\n\nঅতএব যাবতীয় প্রশংসা একমাত্র সেই আল্লাহর, যিনি আসমান-জমিন ও সমগ্র বিশ্বজগতের প্রতিপালক। আর আকাশমণ্ডল ও ভূমণ্ডলে তারই বড়ত্ব বিরাজমান। তিনি মহাপরাক্রান্ত পরম কুশলী। (সূরা ৪৫ জাসিয়া, আয়াত ৩৬-৩৭)"
  },
  {
    "_id": "9",
    "chapter_id": "3",
    "2_id": "5",
    "1": "তিনিই সমগ্রজাহানের বাদশা ও শাসক: সব কিছু তাঁর ইচ্ছাধীন",
    "2": "এ বিষয়ের উপরও কুরআন মাজীদে এত বিস্তর আলোচনা এসেছে যে, গুনে শেষ করার মতো নয়। নমুনা হিসাবে কয়েকটি আয়াত উদ্ধৃত করা হচ্ছে। আল্লাহ পাক বলেন,\n\nقُلِ اللَّهُمَّ مَالِكَ الْمُلْكِ تُؤْتِي الْمُلْكَ مَنْ تَشَاءُ وَتَنْزِعُ الْمُلْكَ مِمَّنْ تَشَاءُ وَتُعِزُّ مَنْ تَشَاءُ وَتُذِلُّ مَنْ تَشَاءُ بِيَدِكَ الْخَيْرُ إِنَّكَ عَلَى كُلِّ شَيْءٍ قَدِيرٌ\n\nবলুন, হে আল্লাহ! হে সার্বভৌম ক্ষমতার মালিক! তুমি যাকে চাও ক্ষমতা দান কর, আর যার থেকে চাও ক্ষমতা কেড়ে নাও। যাকে ইচ্ছা সম্মান দান কর, এবং যাকে ইচ্ছা অপমানিত কর। সমস্ত কল্যাণ তোমার হাতে। নিশ্চই তুমি ভালো-মন্দ সব বিষয়ে সর্বশক্তিমান। (সূরা ৩ আলে ইমরান, আয়াত ২৬)\n\nإِنَّ اللَّهَ لَهُ مُلْكُ السَّمَاوَاتِ وَالْأَرْضِ يُحْيِي وَيُمِيتُ وَمَا لَكُمْ مِنْ دُونِ اللَّهِ مِنْ وَلِيٍّ وَلَا نَصِيرٍ\n\nনিশ্চয়ই আকাশমণ্ডলী ও পৃথিবীতে আধিপত্য একমাত্র আল্লাহরই। তিনি জীবন দান করেন এবং মৃত্যু ঘটান। আর আল্লাহ ছাড়া তোমাদের কোনো অভিভাবক ও সাহায্যকারী নেই। (সূরা ৯ তওবা, আয়াত ১১৬)\n\nلِلَّهِ مُلْكُ السَّمَاوَاتِ وَالْأَرْضِ وَمَا فِيهِنَّ وَهُوَ عَلَى كُلِّ شَيْءٍ قَدِيرٌ\n\nআসমান জমিন এবং এ দুয়ের মাঝে যা কিছু আছে তার রাজত্ব কেবল আল্লাহর। তিনি সবকিছুর উপর পূর্ণ ক্ষমতাবান। (সূরা ৫ মায়েদা আয়াত ১২০)\n\nلِلَّهِ مُلْكُ السَّمَاوَاتِ وَالْأَرْضِ يَخْلُقُ مَا يَشَاءُ يَهَبُ لِمَنْ يَشَاءُ إِنَاثًا وَيَهَبُ لِمَنْ يَشَاءُ الذُّكُورَ (٤٩) أَوْ يُزَوِّجُهُمْ ذُكْرَانًا وَإِنَاثًا وَيَجْعَلُ مَنْ يَشَاءُ عَقِيمًا إِنَّهُ عَلِيمٌ قَدِيرٌ\n\nআকাশমণ্ডলী ও পৃথিবীর রাজত্ব আল্লাহরই। তিনি যা চান সৃষ্টি করেন। যাকে চান কন্যা দেন এবং যাকে চান পুত্র দেন। অথবা পুত্র-কন্যা উভয় মিলিয়ে দেন। আবার যাকে ইচ্ছা বন্ধ্যা করে দেন। নিশ্চই তিনি জ্ঞানেরও মালিক শক্তিরও মালিক। (সূরা ৪২ সূরা আয়াত ৪৯-৫০)\n\nفَتَعَالَى اللَّهُ الْمَلِكُ الْحَقُّ لَا إِلَهَ إِلَّا هُوَ رَبُّ الْعَرْشِ الْكَرِيمِ\n\nমহা মহীয়ান আল্লাহ, তিনি প্রকৃত বাদশাহ। তিনি ব্যতীত কোনো মাবুদ নেই। তিনি মহান আরশের একমাত্র প্রভু। (সূরা ২৩ মুমিনুন, আয়াত ১১৬)\n\nذَلِكُمُ اللَّهُ رَبُّكُمْ لَهُ الْمُلْكُ وَالَّذِينَ تَدْعُونَ مِنْ دُونِهِ مَا يَمْلِكُونَ مِنْ قِطْمِيرٍ (١٣) إِنْ تَدْعُوهُمْ لَا يَسْمَعُوا دُعَاءَكُمْ وَلَوْ سَمِعُوا مَا اسْتَجَابُوا لَكُمْ وَيَوْمَ الْقِيَامَةِ يَكْفُرُونَ بِشِرْكِكُمْ وَلَا يُنَبِّئُكَ مِثْلُ خَبِيرٍ (١٤) يَا أَيُّهَا النَّاسُ أَنْتُمُ الْفُقَرَاءُ إِلَى اللَّهِ وَاللَّهُ هُوَ الْغَنِيُّ الْحَمِيدُ (١٥) إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ\n\nইনিই আল্লাহ, তোমাদের প্রতিপালক। সকল রাজত্ব তাঁরই। তাকে ছেড়ে (যেসব অলীক) জিনিসকে তোমরা ডাকো, তারা খেজুর বীচির আবরণের সমান কিছুরও মালিক নয়। তোমরা তাদেরকে ডাকলে তারা তোমাদের ডাক শুনবেই না। আর শুনলেও তোমাদের কোনো সাড়া দিতে পারবে না। কেয়ামতের দিন তারা নিজেরাই তোমাদের শিরক অস্বীকার করবে। যে সত্তা যাবতীয় বিষয় সম্পর্কে পূর্ণ অবগত, তার মতো সঠিক সংবাদ তোমাকে আর কেউ দিতে পারবে না। হে মানুষ! তোমরা সকলেই আল্লাহর কাছে মুহতাজ ও মুখাপেক্ষী, কিন্তু আল্লাহ অভাবমুক্ত-অমুখাপেক্ষী। তিনি নিজেই প্রশংসার উপযুক্ত। তিনি চাইলে তোমাদের সকলকে ধ্বংস করে নতুন সৃষ্টি অস্তিত্বে আনতে পারেন। (সূরা ৩৫ ফাতির, আয়াত ১৩-১৬)\n\nএক আয়াতে আল্লাহ পাক নিজের একক ক্ষমতা ও বাদশাহী এবং সন্তান থেকে নিজের পবিত্রতা ঘোষণা করে ইরশাদ করেন,\n\nالَّذِي لَهُ مُلْكُ السَّمَاوَاتِ وَالْأَرْضِ وَلَمْ يَتَّخِذْ وَلَدًا وَلَمْ يَكُنْ لَهُ شَرِيكٌ فِي الْمُلْكِ وَخَلَقَ كُلَّ شَيْءٍ فَقَدَّرَهُ تَقْدِيرًا\n\nসেই সত্তা আকাশমণ্ডলী ও পৃথিবীর সার্বভৌমত্বের মালিক। যিনি কোনো সন্তান গ্রহণ করেননি। তাঁর রাজত্বে কোনো অংশীদার নেই। আর তিনি প্রতিটি বস্তু সৃষ্টি করে তাকে দান করেছেন সুনির্দিষ্ট পরিমিতি। (সূরা ২৫ ফুরকান, আয়াত ২)\n\nউপরোক্ত আয়াতগুলোতে সদর্থক ভঙ্গিতে আল্লাহ তাআলার একক এখতিয়ার ও কর্তৃত্বের বর্ণনা দেয়া হয়েছে। কিছু আয়াতে নঞর্থক শিরোনামেও বিষয়টি বিবৃত হয়েছে। বলা হয়েছে, তাঁর প্রভূত্ব ও খোদায়ীর মাঝে কারো ইচ্ছার কোনো দখল নেই। তিনি ব্যতীত দ্বিতীয় কোনো সত্তা এমন নেই, যার একক ইচ্ছায় কোনো কিছু ঘটতে পারে, যে কাউকে কিছু দিতে পারে বা কারো থেকে কিছু ছিনিয়ে নিতে পারে। যেমন ইরশাদ হয়েছে,\n\nقُلْ مَنْ ذَا الَّذِي يَعْصِمُكُمْ مِنَ اللَّهِ إِنْ أَرَادَ بِكُمْ سُوءًا أَوْ أَرَادَ بِكُمْ رَحْمَةً وَلَا يَجِدُونَ لَهُمْ مِنْ دُونِ اللَّهِ وَلِيًّا وَلَا نَصِيرًا\n\n(হে রাসূল! আপনি) বলুন, এমন কে আছে, যে তোমাদেরকে আল্লাহ থেকে রক্ষা করতে পারে, যদি তিনি তোমাদের কোনো অনিষ্ট সাধনের ইচ্ছা করেন অথবা (এমন কে আছে, যে তার রহমত ঠেকিয়ে দিতে পারে) যদি তিনি তোমাদের প্রতি রহম করার ইচ্ছা করেন। বস্তুত তারা আল্লাহ ছাড়া কাউকে নিজেদের জন্য অভিভাবক অথবা সাহায্যকারীরূপে খুজে পাবে না। (সূরা ৩৩ আহযাব, আয়াত ১৭)\n\nمَا يَفْتَحِ اللَّهُ لِلنَّاسِ مِنْ رَحْمَةٍ فَلَا مُمْسِكَ لَهَا وَمَا يُمْسِكْ فَلَا مُرْسِلَ لَهُ مِنْ بَعْدِهِ وَهُوَ الْعَزِيزُ الْحَكِيمُ\n\nআল্লাহ মানুষের জন্য যে রহমত খুলে দেন, তা রোধ করার কেউ নেই। আর যা তিনি রুদ্ধ করেন, এমন কেউ নেই যে তারপর উন্মুক্ত করবে। তিনি মহাপরাক্রমশালী অতি প্রজ্ঞাবান। (সূরা ৩৫ ফাতির, আয়াত ২)\n\nقُلْ أَرَأَيْتُمْ إِنْ أَخَذَ اللَّهُ سَمْعَكُمْ وَأَبْصَارَكُمْ وَخَتَمَ عَلَى قُلُوبِكُمْ مَنْ إِلَهٌ غَيْرُ اللَّهِ يَأْتِيكُمْ بِهِ انْظُرْ كَيْفَ نُصَرِّفُ الْآيَاتِ ثُمَّ هُمْ يَصْدِفُونَ\n\n(হে নবী! তাদেরকে) বলুন, বলো দেখি, আল্লাহ যদি তোমাদের শ্রবণশক্তি এবং দৃষ্টিশক্তি কেড়ে নেন এবং তোমাদের অন্তরে মোহর এঁটে দেন, তবে আল্লাহ ছাড়া কোন মাবুদ আছে, যে তোমাদেরকে এগুলি ফিরিয়ে দেবে? দেখো, আমি কিভাবে বিভিন্ন পন্থায় নিদর্শনাবলী বিবৃত করি। তা সত্ত্বেও তারা মুখ ফিরিয়ে নেয়। (সূরা ৬ আনআম আয়াত ৪৬)\n\nأَمَّنْ هَذَا الَّذِي يَرْزُقُكُمْ إِنْ أَمْسَكَ رِزْقَهُ\n\nযদি তিনি তাঁর দেয়া রিযিক বন্ধ করেদেন, তাহলে এমন কে আছে, যে তোমাদের রিযিক দেবে? (সূরা ৬৭ মুলক আয়াত ২১)\n\nقُلْ أَرَأَيْتُمْ إِنْ أَصْبَحَ مَاؤُكُمْ غَوْرًا فَمَنْ يَأْتِيكُمْ بِمَاءٍ مَعِينٍ\n\nআপনি বলুন, তোমারা কি ভেবে দেখেছো, যদি তোমাদের জলরাশি ভূগর্ভের গভীরে চলে যায়, তাহলে কে তোমাদেরকে প্রস্রবণ প্রবাহিত পানি এনে দেবে? (সূরা ৬৭ মুলক, আয়াত ৩০)"
  },
  {
    "_id": "10",
    "chapter_id": "3",
    "2_id": "6",
    "1": "আল্লাহ তাআলা পরম দয়ালু, বড় ক্ষমাশীল ও তওবা কবুলকারী",
    "2": "ইতিপূর্বে যেমনটা বলা হয়েছে, পৃথিবীর অনেক জাতির মাঝে এ ভুল ধারণা বন্ধমূল ছিলো যে, আল্লাহ হলেন মহা প্রতাপের অধিকারী শাহানশাহ, ক্রোধ কহর ও গজবের সহিংস প্রতিভূ। তাঁকে তুষ্ট করা অত্যন্ত দুরুহ। সাধারণ মানুষের পক্ষে প্রায় অসম্ভব। তার নিকট পাপী-তাপী বান্দার কোনো ক্ষমা নেই। গুনাহগারদের জন্য কেবলই অভিশাপ।\n\nহ্যাঁ, যদি তাঁর ভিতর দয়া-মায়া কিছু থাকে, তবে তা বিশেষ বংশ, গোত্র বা জাতি-গোষ্ঠির সঙ্গে সীমাবদ্ধ। অন্যদের ক্ষেত্রে তাঁর আচরণ বড় কঠিন, কঠোর এবং নির্দয়, নিষ্ঠুর শাসকের মতো।\n\nমূলত আল্লাহ পাকের ব্যাপারে এই ভ্রান্ত বিশ্বাস এবং অলীক ধারণা থেকেই অনেক জাতির মাঝে শিরকের উৎপত্তি লাভ করেছে। যখন তারা লক্ষ্য করেছে, তাদের জীবন পাপমুক্ত নয়। এ দুনিয়াতে পাপমুক্ত থাকাও যেন তাদের পক্ষে সম্ভব নয় এবং মুর্খতার কারণে তারা ধরে নিয়েছে, আল্লাহর কাছে ক্ষমা পাওয়ারও কোনো আশা নেই। কারণ আল্লাহ তো দয়াশূন্য অতি কঠোর প্রকৃতির এক ক্রদ্ধ সত্তা। তিনি পাপী-অপরাধীকে কখেনো ক্ষমা করতে পারেন না। এমতাবস্থায় শয়তান কুমন্ত্রণা দিলো, আল্লাহর কিছু বান্দা এমন আছে, যারা সাধুতা, পবিত্রতা ও নেক আমলের কারণে আল্লাহর নিকট অত্যন্ত প্রিয় এবং সন্তোষভাজন। আল্লাহ তাঁর এই বান্দাদেরকেও বেশকিছু ক্ষমতা ও এখতিয়ার দিয়ে রেখেছেন। আর এদের মাঝে আল্লাহর মতো ক্রোধ-কঠোরতা নেই। ফলে এদের সন্তুষ্ট করা আল্লাহকে তুষ্ট করার তুলনায় সহজ। সুতরাং গোনাহগারেরা এদের নিকট আশ্রয় পেতে পারে। তাঁদের সঙ্গে সম্পর্ক করে আল্লাহর আযাব ও গজব থেকে বাঁচতে পারে।\n\nব্যস, বহু মানুষ সহজ মনে করে এ পথই বেছে নিলো। আল্লাহর ব্যাপারে নিরাশ হয়ে শয়তানে ইঙ্গিতে এ সকল ব্যক্তির ইবাদত-বন্দেগী, তাদের নামে অর্ঘ্য নিবেদন এবং এদের প্রতি চূড়ান্ত সম্মান প্রদর্শন করতে লাগলো। বিশ্বাস করতে লাগলো, এদের দয়াতেই আমাদের জীবন সুখময় হবে। এদের করুণাতেই আমাদের সকল কাজ আসান হয়ে যাবে এবং এ সম্পর্কই আমাদেরকে আল্লাহর আযাব থেকে রক্ষা করবে।\n\nমোটকথা, অধিকাংশ মুশরিকদের কর্মধারা এবং চিন্তাধারা যাচাই করলে তাদের বিভ্রান্তির এ কারণই বেরিয়ে আসে যে, তারা আল্লাহ পাকের দয়া অনুগ্রহ এবং ক্ষমা ও করুণাগুণের ব্যাপারে অজ্ঞ ছিলো। তারা শুধু আল্লাকে মহাপ্রতাপান্বিত স্বভাব-ক্রদ্ধ বাদশার মতো জ্ঞান করতো। ফলে তারা আল্লাহর থেকে নিরাশ হয়ে শয়তানের মন্ত্রণা অনুসারে বাস্তব কিংবা অলীক কিছু সত্তাকে নিজেদের সবকিছুর কেবলা বানিয়ে নিয়েছে। যদি তারা আল্লাহ পাকের অসীম অশেষ রহমত এবং ক্ষমা ও দয়াগুণের বিষয়ে অবগত থাকতো, তাহলে কখনো শিরকের জালে আঁটকা পড়তো না।\n\nএ জন্য কুরআন মাজীদ, যা বিশ্ববাসীর জন্য সর্বশেষ হেদায়াতগ্রন্থ, তাতে আল্লাহ পাকের এই গুণটিকে দিবালোকের ন্যায় সুষ্পষ্ট করে বর্ণনা করা হয়েছে। শত জায়গায় নানা শিরোনামে বিভিন্ন আঙ্গিকে আল্লাহ পাকের দান-দয়া, ক্ষমা-করুণা এবং সৃষ্টির প্রতি তাঁর মায়া ও ভালোবাসার বিবরণ এসেছে। যে সকল ভাগ্যবান মানুষের কুরআন মাজীদ তেলাওয়াত করার সুযোগ হয়, তারা জানেন, কুরআনে কতবার আল্লাহকে ‘গফূর রহীম, (অতি ক্ষমাশীল, পরম দয়ালু) ‘রউফ রহীম’ (অতি দয়াদ্র, পরম দয়ালু) ‘তাওয়াবুর রহীম’ (তওবা গ্রহণকারী ও দয়ালু) ‘খাইরুর র-হিমীন’ (সর্বোত্তম দয়াময়) ‘আরহামুর র-হিমীন’ (সবচে দয়াবান) ইত্যাদি গুণে গুণান্নিত বলে উল্লেখ করা হয়েছে। এমনকি কুরআন মাজীদ শুরু হয়েছে যে আয়াত দিয়ে, তাতেও আল্লাহ পাকের দয়া ও করুণাগুণের উল্লেখ রয়েছে। বলা হয়েছে,\n\nبِسْمِ اللَّهِ الرَّحْمَنِ الرَّحِيمِ (١) الْحَمْدُ لِلَّهِ رَبِّ الْعَالَمِينَ (٢) الرَّحْمَنِ الرَّحِيمِ\n\nপরম করুনাময় চির মেহেরবান আল্লাহ নামে। সমস্ত প্রশংসা আল্লাহর, যিনি জগতসমূহের প্রতিপালক। যিনি সকলের প্রতি দয়াবান, পরম দয়ালু।\n\nএবার আসুন, আমরা এ সম্পর্কিত কিছু আয়াতের উপর নজর বুলিয়ে নিই।\n\nوَإِلَهُكُمْ إِلَهٌ وَاحِدٌ لَا إِلَهَ إِلَّا هُوَ الرَّحْمَنُ الرَّحِيمُ\n\nতোমাদের মাবুদ এক অদ্বিতীয় মাবুদ। তিনি ছাড়া মাবুদ হওয়ার উপযুক্ত কেউ নেই। তিনি সকলের প্রতি দয়াবান, পরম দয়ালু। (সূরা ২ বাকারা, আয়াত ১৬৩)\n\nএক আয়াতে আল্লাহ পাক কেয়ামতের অবস্থা তুলে ধরেন, যেদিন ভালোমন্দ আমলের পরিণাম সামনে আসতে থাকবে। প্রত্যেকেই নিজের আমল ও তার পরিণাম চিন্তা করে পেরেশান হবে। এরপর আল্লাহ বলেন,\n\nوَيُحَذِّرُكُمُ اللَّهُ نَفْسَهُ وَاللَّهُ رَءُوفٌ بِالْعِبَادِ\n\nআর আল্লাহ নিজের (শাস্তি) সম্বন্ধে (আগেই) সাবধান করে দিচ্ছেন। কেননা তিনি বান্দাদের প্রতি অত্যন্ত স্নেহপরায়ন। (সূরা ৩ আলে ইমরান, আয়াত ৩০) অর্থাৎ এ-কথা বলে কুরআন বোঝাতে চাচ্ছে যে, আল্লাহর শাস্তি এবং কেয়ামত দিবসের পাকড়াও-এর ব্যাপারে ভীতি প্রদর্শনটাও আল্লাহ পাকের রহমত ও দয়ার অংশ। যেমন স্নেহশীল পিতা-মাতা সন্তানকে মন্দ কাজ ও তার পরিণাম সম্পর্কে সতর্ক করে থাকে।\n\nবান্দার প্রতি আল্লাহর স্নেহ, মমতার বর্ণনায় এক আয়াতে এসেছে,\n\nاللَّهُ لَطِيفٌ بِعِبَادِهِ\n\nআল্লাহ তাঁর বান্দাদের প্রতি বড়ই মমতাময়। (সূরা ৪২ শূরা, আয়াত ১৯) অন্য আয়াতে আল্লাহ পাক বান্দাদের উপর কৃত বহু উপহার অনুগ্রহের উল্লেখের পর বলেন,\n\nإِنَّ رَبَّكُمْ لَرَءُوفٌ رَحِيمٌ\n\nএকীন রেখো, তোমাদের পরওয়ারদেগার অতি স্নেহময় পরম দয়ালু (তার এই স্নেহ মমতার ফলেই তোমরা দুনিয়াতে এ নেয়ামতগুলি আরামে ভোগ করছো)। (সূরা ১৬ নহল, আয়াত ৭)\n\nআল্লাহ তাআলা বান্দাদের ভালো-মন্দ সকল বিষয়ে পূর্ণ অবগত। বিষয়টির উল্লেখের পর আল্লাহ পাক ইরশাদ করেন,\n\nوَرَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ مَا يَشَاءُ كَمَا أَنْشَأَكُمْ مِنْ ذُرِّيَّةِ قَوْمٍ آخَرِينَ\n\nতোমাদের প্রতিপালক বেনিয়ায (তাঁকে কারো পরোওয়া করতে হয় না, তাঁর কোনো প্রয়োজন কারো নিকট আটকে থাকে না, তবে) তিনি দয়াময়। (তাঁর এ দয়ার বদৌলতেই তোমরা নিজেদের বদ আমল সত্ত্বেও সময় পাচ্ছ। অন্যথায় তাঁর এ ক্ষমতা ও কুদরত আছে যে) তিনি চাইলে তোমাদের সরিয়ে দিতে পারেন এবং তোমাদের পর নিজের ইচ্ছা মতো কাউকে তোমাদের স্থলাভিষিক্ত করতে পারেন। (সূরা ৬ আনআম, আয়াত ১৩৩) অন্য এক আয়াতে এসেছে,\n\nوَرَبُّكَ الْغَفُورُ ذُو الرَّحْمَةِ لَوْ يُؤَاخِذُهُمْ بِمَا كَسَبُوا لَعَجَّلَ لَهُمُ الْعَذَابَ بَلْ لَهُمْ مَوْعِدٌ لَنْ يَجِدُوا مِنْ دُونِهِ مَوْئِلًا\n\nআপনার পরওয়াদেগার কিন্তু অতি ক্ষমাশীল, করুণার আধার। যদি তিনি তাদেরকে তাদের কৃতকর্মের কারণে পাকড়াও করতেন, তবে শিঘ্রই তাদের জন্য আযাব পাঠিয়ে দিতেন। তবে তাদের জন্যও রয়েছে স্থিরীকৃত সময়, তা থেকে নি®কৃতি লাভের জন্য কোনো আশ্রয় তারা খুঁজে পাবে না। (সূরা ১৮ কাহাফ, আযাত ৫৮)\n\nআয়াতের উদ্দেশ্য হলো, দুনিয়াতে দেখা যায়, অনেক দুষ্ট প্রকৃতির অবাধ্য লোক আল্লাহ পাকের সঙ্গে দুশমনি এবং নাফরমানি করেই যায়, আল্লাহর দেয়া হুকুম-আহকাম অমান্য করতেই থাকে, প্রকাশ্যে আল্লাহর দেয়া সীমানা লংঘন করে চলে, তবু দিব্যি সে বেঁচে যায়, আল্লাহর পক্ষ হতে তাঁর উপর কোনো আযাবই আসে না, বজ্রাঘাতে সে ধ্বংস হয় না, জমিন তাকে গিলে ফেলে না। কেন এমন হয়? কুরআন বলছে, এটা আল্লাহর রহমত ও ক্ষমা গুণেরই সামান্য সদকামাত্র। আল্লাহ পাক তাঁর বান্দাদের প্রতি যদি দয়ালু না হতেন, তবে পাপীদের উপর তৎক্ষনাৎ শাস্তি এসে যেতো এবং ক্ষমা প্রার্থনার কোনো সুযোগ অবশিষ্ট থাকতো না। কিন্তু যেহেতু আল্লাহ বান্দাদের উপর রহমত ও ক্ষমাগুণের বহিঃপ্রকাশ ঘটাতে চান, তাই দুনিয়ার জীবন পুরোটাই তওবা ও ক্ষমা প্রার্থনার জন্য পাপীদেরকে ছেড়ে দেন। যাতে ঐ পাপীদের কেউ যদি গুনাহ থেকে ক্ষমা প্রার্থনা করে এবং নিজের কর্মধারায় পরিবর্তন এনে আল্লাহকে সন্তুষ্ট করতে চায়, তবে সে যেন তা করতে পারে এবং আল্লাহর আযাব থেকে বাঁচতে পারে। এজন্য আল্লাহ তাআলা দুনিয়ার জীবন সমাপ্তির পর একটি সময় নির্ধারণ করে রেখেছেন, যে সময় সবাইকে হাজির হতে হবে। কেউ সে সময় আত্মগোপন করে থাকতে পারবে না। আল্লাহর দরবারে হাজির না হয়ে অন্য কোথাও আশ্রয় পাবে না। আল্লাহ পাক বলেন,\n\nكَتَبَ عَلَى نَفْسِهِ الرَّحْمَةَ لَيَجْمَعَنَّكُمْ إِلَى يَوْمِ الْقِيَامَةِ لَا رَيْبَ فِيهِ\n\nতিনি রহম করাকে নিজের উপর অবশ্য কর্তব্যরূপে স্থির করে নিয়েছেন। (ফলে দুনিয়াতেই অপরাধীকে তৎক্ষনাৎ শাস্তি দিয়ে দেন না। বরং পুরোটা জীবন তওবা করার সুযোগ দিয়ে থাকেন। যেন পাপীমাত্রই ফিরে আসে এবং নিজেকে শুধরে নিয়ে আল্লাহর আযাব থেকে বাঁচার সুযোগ নিতে পারে। আর শাস্তি ও প্রতিদানের জন্য) তিনি অবশ্যই রোজ কেয়ামতে তোমাদের সকলকে একত্রিত করবেন। (সেদিন সবাই তার কৃতকর্মের বদলা পেয়ে যাবে। এ এক পরাবাস্তব সত্য) যাতে বিন্দুমাত্র সন্দেহের অবকাশ নেই। (সূরা ৬ আনআম, আয়াত ১২)\n\nসুবহাল্লাহ! আয়াতটির প্রথম বাক্য,\n\nكَتَبَ عَلَى نَفْسِهِ الرَّحْمَةَ\n\nঅর্থাৎ ‘তিনি রহম করাকে নিজের উপর অবশ্য কর্তব্যরূপে স্থির করে নিয়েছেন’- এটি বান্দাদের জন্য কত বড় আশার বাণী! কত বড় প্রশান্তিকর আল্লাহ পাকের এই ঘোষণা! এমন দয়াময় দয়ালু আল্লাহর দরবার থেকে হতাশ হওয়া কুফর নয়তো কী!\n\nএকই সূরায় অন্য আয়াতে আল্লাহ তাআলা বলেন,\n\nالَّذِينَ يُؤْمِنُونَ بِآيَاتِنَا فَقُلْ سَلَامٌ عَلَيْكُمْ كَتَبَ رَبُّكُمْ عَلَى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءًا بِجَهَالَةٍ ثُمَّ تَابَ مِنْ بَعْدِهِ وَأَصْلَحَ فَأَنَّهُ غَفُورٌ رَحِيمٌ\n\nআর যারা আমার আয়াতসমুহের উপর ঈমান রাখে, তারা আপনার কাছে আসলে (আপনি সম্ভাষণ জানিয়ে) বলুন, সালামুন আলাইকুম (তোমাদের প্রতি শাস্তি বর্ষিত হোক), তোমাদের পরওয়ারদেগার নিজের উপর রহমতের এই নীতি স্থির করে নিয়েছেন যে, তোমাদের কেউ যদি অজ্ঞতা বশত কোনো মন্দ কাজ করে ফেলে এরপর তওবা করে এবং নিজেকে সংশোধন করে নেয়, তবে আল্লাহ তো অতি ক্ষমাশীল পরম দয়ালু। (সূরা ৬ আনআম, আয়াত ৫৪)\n\nসুতরাং নিঃসন্দেহে বড় অভাগা এবং হতভাগা সে, যে এমন দয়াময় এবং প্রেমময় পরওয়ারদেগারের রহমত থেকেও বঞ্চিত রয়ে গেলো, যিনি তাঁর রাসূলের মাধ্যমে আপন গুনাহগার বান্দাদেরকে সালাম জানালেন এবং রহমতের এই আশ্বাস বানী শোনালেন যে, তোমরা তোমাদের প্রতিপালকের রহমত থেকে নিরাশ হয়ো না। তার দরবার থেকে পলায়ন করো না। তিনি তো বান্দাদের প্রতি রহমের আচরণকে নিজের কর্তব্যরূপে স্থির করে নিয়েছেন। সুতরাং যদি অজ্ঞতাবশত গুনাহ কখনো হয়ে যায়, এরপর বান্দা তওবা করে এবং নিজের অবস্থা সংশোধন করে নেয়, তাহলে আল্লাহ বড় ক্ষমাশীল, পরম দয়ালু।\n\nএক আয়াতে আল্লাহ পাক ইরশাদ করেন,\n\nوَهُوَ الَّذِي يَقْبَلُ التَّوْبَةَ عَنْ عِبَادِهِ وَيَعْفُو عَنِ السَّيِّئَاتِ وَيَعْلَمُ مَا تَفْعَلُونَ\n\nতিনি বান্দাদের তওবা কবুল করেন এবং মন্দ কাজগুলো মাফ করেদেন। তোমরা যা কিছু কর, তা তিনি জানেন। (সূরা ৪২ শূরা আয়াত ২৫)\n\nযেনা-ব্যভিচারের মতো ঘৃণ্য ও নাপাক কর্মে জড়িয়ে পড়া পাপী সম্পর্কে আল্লাহ পাক বলেন,\n\nوَاللَّذَانِ يَأْتِيَانِهَا مِنْكُمْ فَآذُوهُمَا فَإِنْ تَابَا وَأَصْلَحَا فَأَعْرِضُوا عَنْهُمَا إِنَّ اللَّهَ كَانَ تَوَّابًا رَحِيمًا\n\nতোমাদের মধ্যে যে দু’জন এই কুকর্ম করবে, তাদের দুজনকে শাস্তি দিবে। সুতরাং এরপর যদি তারা তওবা করে ভালো হয়ে যায়, তবে তাদেরকে ক্ষমা করে দিবে। কেননা আল্লাহ তওবা কবুলকারী, অতি দয়ালু। (সুরা ৪ নিসা, আয়াত ১৬)\n\nমতলব হলো, কেউ এই অপকর্মে লিপ্ত হলে এবং যথাযথভাবে তা প্রমাণ হলে আইন অনুযায়ী তাকে শাস্তি তো দেয়া হবে, কিন্তু যদি সে তওবা করে সুপথে ফিরে আসে, তাহলে আর তাকে কিছু বলা যাবে না। কেননা সে যে মালিকের নাফরমানি করেছে, খোদ তিনি তওবাকারী পাপীকে স্বানন্দে ক্ষমা করেন। বরং তাঁর প্রতি রহম ও করুণা প্রদর্শন করে থাকেন।\n\nএই সূরার অন্য আয়াতে আল্লাহ তাআলা সব ধরনের ভুলত্রুটিকারী গুনাহগারকে অভয় দিয়ে ইরশাদ করেন,\n\nوَمَنْ يَعْمَلْ سُوءًا أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُورًا رَحِيمًا\n\nযে ব্যক্তি কোনো মন্দ কাজ করে ফেলে বা নিজের প্রতি জুলুম করে বসে, তারপর আল্লাহর কাছে ক্ষমা চায়, সে অবশ্যই আল্লাহকে অতি ক্ষমাশীল পরম দয়ালুই পাবে। (সূরা ৪ নিসা, আয়াত ১১০)\n\nযারা গুনাহ করে নিজেদের ধ্বংস করে ফেলেছে, আল্লাহ তাঁর এমন বান্দাদের উদ্দেশ্য করে এক জায়গায় এত স্নেহময় এবং মমতাময় ডাক দিয়েছেন, নিজের দয়াগুণের এমন মর্মস্পর্শী ঘোষণা দিয়েছেন, কঠিন গোনাহগার এবং আজন্ম পাপীও যদি হৃদয়ের কানে তা শুনে, তবে নির্দ্বিধায় সে আল্লাহর রহমের কোলে ঝাপিয়ে পড়বে। আল্লাহ পাক নবীজীকে হুকুম করছেন, আমার ত্রুটিকারী, পাপী-অপরাধী বান্দাদেরকে আমার পক্ষ হতে এ পয়গাম পৌঁছে দাও,\n\nيَا عِبَادِيَ الَّذِينَ أَسْرَفُوا عَلَى أَنْفُسِهِمْ لَا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعًا إِنَّهُ هُوَ الْغَفُورُ الرَّحِيمُ (٥٣) وَأَنِيبُوا إِلَى رَبِّكُمْ وَأَسْلِمُوا لَهُ مِنْ قَبْلِ أَنْ يَأْتِيَكُمُ الْعَذَابُ ثُمَّ لَا تُنْصَرُونَ\n\nহে আমার বান্দারা, যারা নিজেদের উপর অবিচার করে ফেলেছো, তোমরা আল্লাহর রহমত থেকে নিরাশ হয়ো না। (কেননা) আল্লাহ যাবতীয় গুনাহ মাফ করে দেন। তিনি তো বড় ক্ষমাশীল পরম দয়ালু। আর তোমরা তোমাদের প্রতিপালকের দিকে ফিরে এসো এবং আযাব এসে যাবার আগেই তার নিকট আত্মসমর্পন করো। কারণ (গুনাহ থেকে তওবা না করার কারণে আযাব এসে গেলে) পরে তোমাদেরকে আর সহায়তা করা হবে না। (সূরা ৩৯ যুমার, আয়াত ৫৩-৫৪)\n\n\u003cb\u003eআল্লাহর রহমতের উপযুক্ত কোন গোনাহগার\u003c/b\u003e\n\nসদ্য উল্লিখিত ‘আয়াতে রহমত’ এবং ইতিপূর্বে গত হওয়া আয়াতসমূহ, যেগুলোতে গোনাহগার পাপী-তাপীর জন্যও আল্লাহ পাকের রহমত ও মাগফিরাতের ঘোষণা রয়েছে, সেগুলো থেকে অনুমিত হয়, আল্লাহ পাকের রহমত এত ব্যাপক এবং তার ক্ষমার পরিধি এত প্রশস্ত যে, তাবৎ পৃথিবীর সমস্ত মহাপাপী ও অপরাধীও তার দয়া ও ক্ষমার আওতায় আসতে পারে। তবে এর জন্য অপরিহার্য শর্ত হলো, যিনি ঐ রহমত ও মাগফেরাতের মালিক, বান্দাকে তার নিকট ফিরে আসতে হবে এবং নিজের আমল সংশোধনের দৃঢ় সংকল্প করতে হবে, এর আগে যদিও সে জীবন ভর আল্লাহর অবাধ্যতা ও নাফরমানিতে নিমজ্জিত ছিলো।"
  },
  {
    "_id": "11",
    "chapter_id": "3",
    "2_id": "7",
    "1": "আল্লাহ পাকের দয়া ও ন্যায় বিচার",
    "2": "কুরআন মাজীদের বহু স্থানে আল্লাহ তাআলার দয়া ও ক্ষমাগুণের পাশাপাশি ন্যায় বিচার ও ইনসাফগুণেরও উল্লেখ রয়েছে। সূরা ফাতেহাতে ‘রব্বিল আলামীন’, ‘আর রহমানির রহীম’ বলার পর ‘মা-লিকি ইয়াওমিদ্দীন’ (অর্থাৎ বিচার দিবসের মালিক)-ও বলা হয়েছে।\n\nউদ্দেশ্য, আল্লাহ পাকের রহমত ও মাগফেরাতের ব্যাপকতা ও প্রশস্ততা থেকে মানুষ যেন ধোকায় না পড়ে। কেউ যেন পাপের দরজা খোলা না ভাবে। আল্লাহ পাকের ক্ষমাশীলতার সুযোগ নিয়ে মন মতো চলতে শুরু না করে।\n\nযাইহোক, এই ভুল বোঝাবুঝি থেকে বাঁচানোর জন্য কুরআন মাজীদের বিভিন্ন জায়গায় রহমতের সঙ্গে সঙ্গে আল্লাহ পাকের আদল ও ইনসাফগুণেরও উল্লেখ করা হয়েছে। এ ধরনের কিছু আয়াত লক্ষ করুন,\n\nفَإِنْ كَذَّبُوكَ فَقُلْ رَبُّكُمْ ذُو رَحْمَةٍ وَاسِعَةٍ وَلَا يُرَدُّ بَأْسُهُ عَنِ الْقَوْمِ الْمُجْرِمِينَ\n\nতবু যদি তারা তোমাকে অস্বীকার করে, তবে বলে দাও, তোমাদের প্রতিপালক সর্বব্যাপী দয়ার মালিক (এর ফলেই আল্লাহ তোমাদের ছাড় দিয়ে যাচ্ছেন। কিন্তু মনে রেখো, তার নিয়মে অপরাধীকে শাস্তি দানের বিধানও আছে)। আর অপরাধীদের থেকে তার সেই শাস্তি টলানো কারো পক্ষে সম্ভব নয়। (সূরা ৬ আনআম, আয়াত ১৪৭)\n\nنَبِّئْ عِبَادِي أَنِّي أَنَا الْغَفُورُ الرَّحِيمُ (٤٩) وَأَنَّ عَذَابِي هُوَ الْعَذَابُ الْأَلِيمُ\n\nআমার বান্দাদেরকে জানিয়ে দিন, নিশ্চই আমিই অতি ক্ষমাশীল, পরম দয়ালু। আর এটাও জানিয়ে দিন, আমার শাস্তিই নিঃসন্দেহে মর্মন্তুদ শাস্তি। (সূরা ১৫ হিজার, আয়াত ৪৯-৫০)\n\nغَافِرِ الذَّنْبِ وَقَابِلِ التَّوْبِ شَدِيدِ الْعِقَابِ ذِي الطَّوْلِ لَا إِلَهَ إِلَّا هُوَ إِلَيْهِ الْمَصِيرُ\n\nতিনি গোনাহ ক্ষমাকারী, তওবা গ্রহণকারী, কঠিন শাস্তিদাতা, মহাশক্তিমান। তিনি ব্যতীত ইবাদতের উপযুক্ত কেউ নেই। সবাইকে তার কাছেই যেতে হবে। (সূরা ৪০ মুমিন, আয়াত ৩)\n\nআল্লাহ পাকের আদল ও ইনসাফগুণের আলোচনা যেমনিভাবে রহম ও দয়াগুণের সঙ্গে এসেছে, তেমনি ভিন্ন শিরোনামে স্বতন্ত্রভাবেও এসেছে। এক আয়াতে প্রশ্নবোধক আঙ্গিকে আল্লাহ তাআলা ইরশাদ করেন,\n\nأَفَنَجْعَلُ الْمُسْلِمِينَ كَالْمُجْرِمِينَ (٣٥) مَا لَكُمْ كَيْفَ تَحْكُمُونَ\n\nআচ্ছা, আমি কি অনুগতদেরকে অপরাধীদের সমান গণ্য করবো? তোমাদের কি হলো, তোমরা কেমন সিদ্ধান্ত দিচ্ছ! (সূরা ৬৮ কলম, আয়াত ৩৫-৩৬) এ কথাটুকু অন্য সূরায় এভাবে বলা হয়েছে,\n\nأَمْ نَجْعَلُ الَّذِينَ آمَنُوا وَعَمِلُوا الصَّالِحَاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ\n\nযারা ঈমান এনেছে এবং সৎকর্ম করেছে, আমি কি তাদেরকে সেই সব লোকের সমান গণ্য করবো, যারা পৃথিবীতে অশান্তি বিস্তার করে? নাকি আমি মুত্তাকীদেরকে পাপচারীদের সমান গণ্য করবো? (সূরা ৩৮ সোয়াদ, আয়াত ২৪) অন্য এক সূরায় এসেছে,\n\nأَمْ حَسِبَ الَّذِينَ اجْتَرَحُوا السَّيِّئَاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحَاتِ سَوَاءً مَحْيَاهُمْ وَمَمَاتُهُمْ سَاءَ مَا يَحْكُمُونَ (٢١) وَخَلَقَ اللَّهُ السَّمَاوَاتِ وَالْأَرْضَ بِالْحَقِّ وَلِتُجْزَى كُلُّ نَفْسٍ بِمَا كَسَبَتْ وَهُمْ لَا يُظْلَمُونَ\n\nযারা অসৎ কাজ করে বেড়ায়, তারা কি ভেবেছে আমি তাদেরকে সেই সকল লোকের সমান গণ্য করবো, যারা ঈমান এনেছে এবং সৎকর্ম করেছে, ফলে উভয় শ্রেণীর জীবন ও মরণ এক রকম হয়ে যাবে? (এমন ধারণাকারীরা বোকামিতে লিপ্ত এবং) তাদের সিদ্ধান্ত খুবই মন্দ। (তারা কি লক্ষ করে না) আল্লাহ তাআলা আকাশমণ্ডলী ও পৃথিবী যথাযথ উদ্দেশ্য সৃষ্টি করেছেন এবং তা এজন্য করেছেন, যাতে প্রত্যেককে তার কৃতকর্মের প্রতিফল দেয়া যায়। আর তখন তাদের প্রতি কোনো জুলুম করা হবে না। (সূরা ৪৫ জাসিয়া, আয়াত ২১-২২)\n\nমোটকথা, কুরআন মাজীদের বক্তব্য হলো, আল্লাহ তাঁর বান্দাদের প্রতি বড় মেহেরবান এবং দয়ালু। তাঁর রহমতের কোলে যে কারো ঠাই হতে পারে।\n\nوَرَحْمَتِي وَسِعَتْ كُلَّ شَيْءٍ\n\nআমার রহমত সব কিছু বেষ্টন করে আছে। (সূরা ৭ আরাফ, আয়াত ১৫৬)\n\nগুরুতর পাপী এবং মহা অপরাধীও যদি আল্লাহর রহমত কামনা করে তাঁর দিকে অগ্রসর হয়, তবে তাকেও তিনি ক্ষমা করে নিজের রহমতের শামিয়ানা-তলে স্থান দিতে প্রস্তুত। কিন্তু এর সঙ্গে সঙ্গে আল্লাহ পাক ইনসাফগারও বটেন। অবাধ্য অপরাধীকে শাস্তি দেওয়াও তাঁর ন্যায়বিচার ও ইনসাফগুণের দাবী। তাই যে দুষ্ট-দুরাচারী সীমা ছাড়িয়ে যাবে, উপদেশ ও নসিহত পৌঁছার পরও সীমালংঘন করতে থাকবে এবং কুফর, শিরকের উপরই মৃত্যুমুখে পড়বে, সে পরকালে, যখন আল্লাহ পাকের ন্যায় বিচারের পূর্ণ বহিঃপ্রকাশ ঘটবে, তখন তার দয়া ও মেহেরবানির সামান্য অংশও পাবে না। আল্লাহ তাআলা বলেন,\n\nوَمَنْ أَظْلَمُ مِمَّنْ ذُكِّرَ بِآيَاتِ رَبِّهِ ثُمَّ أَعْرَضَ عَنْهَا إِنَّا مِنَ الْمُجْرِمِينَ مُنْتَقِمُونَ\n\nতার চে বড় জালেম আর কে হতে পারে, যাকে তার প্রতিপালকের আয়াতসমূহ দ্বারা নসিহত করা হলো অতঃপর সে তা হতে মুখ ফিরিয়ে নিলো। নিশ্চই এরূপ অপরাধীদের থেকে আমি প্রতিশোধ নিয়ে ছাড়বো। (সূরা ৩২ সাজদা, আয়াত ২২)"
  },
  {
    "_id": "12",
    "chapter_id": "3",
    "2_id": "8",
    "1": "তিনি মহিমান্বিত: সকল দোষ-ত্রুটি থেকে পূতপবিত্র",
    "2": "এ পর্যন্ত আল্লাহ পাকের যে কয়টি গুণ-বৈশিষ্ট উল্লেখ করা হয়েছে এবং তার সমর্থনে যতগুলি আয়াত আনা হয়েছে, তা থেকে আমরা জানতে পেরেছি, আল্লাহ তাআলা সর্বকালের সর্ব বিষয় সম্পর্কে অবগত, ছোট-বড় প্রকাশ্য-অপ্রকাশ্য কোনো কিছুই তাঁর জানার বাইরে নয়। তিনি সর্ব শক্তিমান। সবার স্রষ্টা ও রিযিকদাতা। সবকিছুর পরিচালক ও প্রতিপালক। সমগ্র বিশ্বজগতের তিনি একচ্ছত্র শাসক এবং অধিপতি। সবকিছুই তাঁর শাসনাধীন। কোনো কিছু তার অধীনতামুক্ত নয়। আর আল্লাহ পাক পরম দয়ালু বড় মেহেরবান। সঙ্গে সঙ্গে তিনি ইনসাফ ও ন্যায়বিচার-গুণের আধার। আপন অনুগ্রহে নেককার অনুগতদের তিনি পুরস্কৃত করবেন। আর অবাধ্য-বদকারকে উপযুক্ত শাস্তি দিবেন।\n\nএগুলো আল্লাহ পাকের মাঝে বিদ্যমান হাঁবাচক ও সদর্থক গুণাবলী। তেমনি আল্লাহ তাআলার কিছু গুণ ও বৈশিষ্ট রয়েছে নাবাচক ও নঞর্থক। অর্থাৎ সেগুলি আল্লাহ পাকের মাঝে নেই। কারণ তা আল্লাহ তাআলার বড়ত্ব ও মহত্বের পরিপন্থী। মূলত যে সমস্ত বিষয় আল্লাহ তাআলার শান-উপযোগী নয়, সে সমস্ত বিষয়ের উল্লেখ ব্যতিরেকে আল্লাহর পরিচিতি ও গুণাবলীর বর্ণনা অসম্পূর্ণই থেকে যায়। তাছাড়া আল্লাহ পাকের এ জাতীয় নাবাচক গুণাবলী সম্পর্কে অজ্ঞতার কারণে অনেক জাতির মাঝে বিভ্রান্তিও হয়েছে এবং হচ্ছে। তাই কুরআনে আল্লাহ পাকের নাবাচক গুণাবলীও পরিষ্কার ভাষায় উল্লেখ করা হয়েছে। এ-সম্পর্কিত কিছু আয়াত দেখুন,\n\nوَقُلِ الْحَمْدُ لِلَّهِ الَّذِي لَمْ يَتَّخِذْ وَلَدًا وَلَمْ يَكُنْ لَهُ شَرِيكٌ فِي الْمُلْكِ وَلَمْ يَكُنْ لَهُ وَلِيٌّ مِنَ الذُّلِّ وَكَبِّرْهُ تَكْبِيرًا\n\nবলুন, সমস্ত প্রশংসা আল্লাহর, যিনি কোনো সন্তান গ্রহণ করেননি। তাঁর রাজত্বে কোনো অংশীদার নেই। এবং যিনি দুর্দশাগ্রস্থ হন না, যে কারণে তার কোনো সাহায্যকারী প্রয়োজন হতে পারে। সুতরাং তার মহিমা ঘোষণা করো, যেভাবে করা উচিৎ। (সূরা ১৭ বনী ইসরাঈল, আয়াত ১১১)\n\nআল্লাহ-ভোলা অজ্ঞ লোকেরা আল্লাহর জন্য শরিক সাব্যস্ত করেছে এবং তাঁর জন্য পুত্র-কন্যা মেনে নিয়েছে, এক আয়াতে বিষয়টি উল্লেখের পর ইরশাদ হয়েছে,\n\nسُبْحَانَهُ وَتَعَالَى عَمَّا يَصِفُونَ (١٠٠ ) بَدِيعُ السَّمَاوَاتِ وَالْأَرْضِ أَنَّى يَكُونُ لَهُ وَلَدٌ وَلَمْ تَكُنْ لَهُ صَاحِبَةٌ وَخَلَقَ كُلَّ شَيْءٍ وَهُوَ بِكُلِّ شَيْءٍ عَلِيمٌ\n\nতারা (আল্লাহকে) যে সমস্ত বিশেষণে ভূষিত করে, তিনি তা হতে পবিত্র এবং বহু উর্ধ্বে। তিনি আসমান ও জমিনের আদি স্রষ্টা (এ-কথা এ নাদানগুলিও স্বীকার করে। কিন্তু জালেমরা আবার আল্লাহর সন্তান আছে বলে বিশ্বাস করে)। অথচ তার সন্তান হবে কি করে, তাঁর তো কোনো স্ত্রী নেই। তাছাড়া তিনিই সকল বস্তু সৃষ্টি করেছেন। তিনি সকল বস্তু সম্পর্কে পরিপূর্ণ জ্ঞান রাখেন। তিনিই আল্লাহ, যিনি তোমাদের প্রতিপালক। তিনি ছাড়া কোনো মাবুদ নেই। তিনি সব কিছুর তত্ত্বাবধানকারী ও কর্মবিধায়ক (সূরা ৬ আনআম, আয়াত ১০০-১০২) এরপর আল্লাহ পাক তাঁর ত্রুটি মুক্ততার শেষ কথা হিসাবে ইরশাদ করেন,\n\nلَا تُدْرِكُهُ الْأَبْصَارُ وَهُوَ يُدْرِكُ الْأَبْصَارَ وَهُوَ اللَّطِيفُ الْخَبِيرُ\n\nদৃষ্টিসমূহ তাঁকে ধরতে পারে না। কিন্তু সকল দৃষ্টি তাঁর আয়ত্তাধীন। তার সত্তা অতি সূক্ষ্ম এবং তিনি সর্ব বিষয়ে অবগত। (সূরা ৬ আনআম, আয়াত ১০৩)\n\nআয়াতগুলোতে ঐ সমস্ত বিষয় থেকে আল্ল¬াহ পাকের পূতপবিত্রতা ঘোষণা করা হয়েছে, যেগুলো তাঁর প্রভুত্ত ও মহত্বের পরিপন্থী এবং যেগুলি নিয়ে ‘আল্লাহ-ভোলা’ মুশরিকরা ব্যাপক বিভ্রান্তির স্বীকার। সর্বশেষ যে আয়াতটি উল্লেখ করা হয়েছে, সেটি অত্যন্ত সূক্ষ্ম, মর্ম প্রাচুর্য-পূর্ণ উচু মার্গের একটি আয়াত। আয়াতটির মূল কথা হলো, আল্লাহ পাকের সত্তা এত সূক্ষ্ম যে সব সময় নিকটতম স্থানে বরং সঙ্গে সঙ্গে থাকার পরও কোনো ইহজাগতিক চক্ষু তাকে অবধারণ করতে পারে না। কিন্তু সকল চক্ষু আল্লাহ পাকের অধিগত। কোনো চোখ তাকে দেখছে না, কিন্তু তিনি সকল চক্ষু অবলোকন করছেন। কুরআন মাজীদের এক জায়গায় মাত্র দুই শব্দে আল্লাহ তায়ালার মহিমা ও পূতপবিত্রতার বিষয়টিকে এভাবে বর্ণনা করা হয়েছে,\n\nلَيْسَ كَمِثْلِهِ شَيْءٌ\n\nকেনো জিনিস তার অনুরূপ নয়। (সূরা ৪২ শুয়া, আয়াত ১১)\n\nকুরআন মাজিদের এ-দুটি শব্দ নিয়ে চিন্তা করুন। আল্লাহ পাকের মহিমা ও পূতপবিত্রতার কোনো কিছুই এর বাইরে নয়। সবই এসে পড়েছে এ-দুশব্দে। যা কিছু আল্লাহ তায়ালার প্রভুত্ব এবং মহত্বের পরিপন্থী, এ-দুশব্দে তার সব কিছু থেকে আল্লাহকে পবিত্র ঘোষণা করা হয়েছে। কেননা এক্ষেত্রে যত গোমরাহি বিভিন্ন সম্প্রদায়ের মাঝে রয়েছে তা মূলত আল্লাহ তালাকে এবং তাঁর কর্ম ও গুণাবলীকে নিজেদের জানা-শোনা এবং চোখে দেখা জিনিষের সঙ্গে অনুমান করার কারণে হয়েছে। সুতরাং কুরআন ‘কোনো জিনিস তাঁর অনুরূপ নয়’-বলে সেই গোমরাহির মূলোৎপাঠন করে দিয়েছে।\n\nযেমন, আল্লাহ বিদ্যমান। কিন্তু তাঁর বিদ্যমানতা অন্য সবকিছুর মত নয়। তিনি জীবিত। কিন্তু অন্যান্য জীবের প্রাণ ও তাঁর জীবনের মাঝে কোন মিল বা সাদৃশ্য নেই। তিনি জ্ঞানী, তিনি শ্রোতা এবং দ্রষ্টা। কিন্তু তার জানা, শোনা এবং দেখা আমাদের জানা, শোনা এবং দেখার মতো নয়। বরং তা অনেক অনেক সমুচ্চ এবং সম্পূূূূর্ণ ব্যতিক্রম। তিনি সবার নিকটে এবং সঙ্গে। কিন্তু তার সঙ্গ ও নৈকট্য দুনিয়ার আর সকল জিনিসের সঙ্গ-নৈকট্যের মতো নয়।\n\nঅনুরূপভাবে আল্লাহর মাঝে রহমত, মুহাব্বত, ক্রোধ-প্রতিশোধ ইত্যাদিও রয়েছে। কিন্তু তার ধরণ কক্ষনো এমন নয়, যেমন আমাদের মাঝে রয়েছে।\n\nমোটকথা, এই সংক্ষিপ্ততম বাক্যে ঐ সকল বিষয়কে নস্যাৎ করে দেয়া হয়েছে, যা আল্লাহ পাকের শান ও মহত্বের অনুপযোগী। অথচ লোকেরা অনুমান ও সাদৃশ্যায়নের ভিত্তিতে তা আল্লাহর সঙ্গে সম্পৃক্ত বলে ধরে নিয়েছে।"
  },
  {
    "_id": "13",
    "chapter_id": "3",
    "2_id": "9",
    "1": "আল্লাহর বহু সিফাত সম্বলিত কিছু আয়াত",
    "2": "আল্লাহ তাআলার ছিফাত ও গুণাবলীর বিষয়ে কুরআনের হেদায়েত ও তালিম কী ছিলো, এবার সে সম্পর্কে এমন কিছু আয়াত তুলে ধরছি, যেগুলোতে তাঁর বিভিন্ন গুণাবলী একত্রে এসেছে এবং হ্যাঁবাচক নাবাচক সব ধরনের ছিফাতেরই উল্লেখ রয়েছে। সূরা বাকারার প্রসিদ্ধ আয়াতুল কুরসী লক্ষ করুন,\n\nاللَّهُ لَا إِلَهَ إِلَّا هُوَ الْحَيُّ الْقَيُّومُ لَا تَأْخُذُهُ سِنَةٌ وَلَا نَوْمٌ لَهُ مَا فِي السَّمَاوَاتِ وَمَا فِي الْأَرْضِ مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ مَا بَيْنَ أَيْدِيهِمْ وَمَا خَلْفَهُمْ وَلَا يُحِيطُونَ بِشَيْءٍ مِنْ عِلْمِهِ إِلَّا بِمَا شَاءَ وَسِعَ كُرْسِيُّهُ السَّمَاوَاتِ وَالْأَرْضَ وَلَا يَئُودُهُ حِفْظُهُمَا وَهُوَ الْعَلِيُّ الْعَظِيمُ\n\nতিনিই আল্লাহ, যিনি ব্যতীত দ্বিতীয় কোনো মাবুদ নেই। যিনি চিরঞ্জীব, সব কিছুর স্বয়সম্ভূ ধারক। তন্দ্রা অথবা নিন্দ্রা তাঁকে স্পর্শ করতে পারে না। আকাশমণ্ডল ও পৃথিবীতে যা কিছু আছে সব তারই। কে আছে যে তার সমীপে তার অনুমতি ছাড়া সুপারিশ করবে? তাদের সমানে পিছনে যা কিছু আছে (ভূত-ভবিষ্যত) সবই তিনি জানেন। তার জ্ঞানের অতি সামান্য অংশও মানুষ নিজ আয়ত্বে নিতে পারে না, কেবল ততটুকু ছাড়া যতটুকু তিনি ইচ্ছা করেন। তাঁর কুরসী আকাশমণ্ডলী ও পৃথিবীকে পরিবেষ্টন করে আছে। আর এ দুটোর রক্ষণাবেক্ষণে তাকে বিন্দুমাত্র ক্লেশ পোহাতে হয় না। বস্তুুত তিনিই হচ্ছেন সমুচ্চ, মহামহিম ও মহীয়ান। (সূরা ২ বাকারা, আয়াত ২৫৫)\n\nঅর্থাৎ আল্লাহ ব্যতীত কেউ প্রকৃত মাবুদ নয়। তার জন্যই কেবল উপাস্য হওয়া শোভা পায়। যিনি চিরঞ্জীব। হায়াত ও জীবন যার নিজস্ব গুণ। তাঁর কোনো মৃত্যু বা অপসৃতি নেই। তিনি কাইয়ুম। তাঁর হুকুমেই সৃষ্টিজগত কায়েম আছে। তিনি সদা জাগ্রত ও সতর্ক। নিন্দ্রা-ক্লান্তিজাতীয় কোনো দুর্বলতা তাঁকে স্পর্শ করে না। বিশ্বজগতের সবকিছুর সার্ভভৌম মালিক একমাত্র তিনি। সব কিছুতে মূলত তারই ইচ্ছা কার্যকর। তাঁর অনুমতি ব্যতীত কেউ তাঁর সামনে সুপারিশ করার সাহস রাখে না। অর্থাৎ তাঁর উপর কারো কোনো অধিকার চলে না। তার জ্ঞান ও ক্ষমতা সর্বব্যাপী। তিনি মহা মহীয়ান।\n\nএক সূরার শুরুতে আল্লাহ পাক অত্যান্ত হৃদয়গ্রাহী ভাষায় তাঁর বেশ কিছু গুণাবলী একসঙ্গে উল্লেখ করেছেন।\n\nسَبَّحَ لِلَّهِ مَا فِي السَّمَاوَاتِ وَالْأَرْضِ وَهُوَ الْعَزِيزُ الْحَكِيمُ (١) لَهُ مُلْكُ السَّمَاوَاتِ وَالْأَرْضِ يُحْيِي وَيُمِيتُ وَهُوَ عَلَى كُلِّ شَيْءٍ قَدِيرٌ (٢) هُوَ الْأَوَّلُ وَالْآخِرُ وَالظَّاهِرُ وَالْبَاطِنُ وَهُوَ بِكُلِّ شَيْءٍ عَلِيمٌ (٣) هُوَ الَّذِي خَلَقَ السَّمَاوَاتِ وَالْأَرْضَ فِي سِتَّةِ أَيَّامٍ ثُمَّ اسْتَوَى عَلَى الْعَرْشِ يَعْلَمُ مَا يَلِجُ فِي الْأَرْضِ وَمَا يَخْرُجُ مِنْهَا وَمَا يَنْزِلُ مِنَ السَّمَاءِ وَمَا يَعْرُجُ فِيهَا وَهُوَ مَعَكُمْ أَيْنَ مَا كُنْتُمْ وَاللَّهُ بِمَا تَعْمَلُونَ بَصِيرٌ\n\nআসমান-জমিনে যা কিছু আছে, তার সবই আল্লাহর নামে তাসবীহ পাঠ করে। তিনি মহাপরাক্রান্ত, পরম কুশলী। আসমান ও জমিনে আধিপত্য তাঁরই। তিনিই জীবন দান করেন এবং মৃত্যু ঘটান। তিনি প্রতিটি বিষয়ে পূর্ণ ক্ষমতাবান। তিনিই আদি তিনিই অনন্ত (অর্থাৎ যখন কিছুই ছিলো না, তখন তিনি ছিলেন এবং যখন কিছুই থাকবে না, তখন তিনিই রয়ে যাবেন) তিনি প্রকাশ্য আবার গুপ্ত (অর্থাৎ বিশ্বময় তাঁর অস্তিত্বের নিদর্শন এত পরিষ্কার যে, একেবারে মোটাবুদ্ধির একজন মানুষও তা বুঝতে পারে। আবার দুনিয়ার চোখ দিয়ে তাকে দেখাও যায় না) তিনি সব কিছু পরিপূর্ণরূপে জানেন। তিনিই আসমান ও জমিন সৃষ্টি করেছেন ছয় দিনে। তারপর ক্ষমতার সিংহাসনে সুপ্রতিষ্ঠিত হয়েছেন। যা কিছু মাটিতে প্রবেশ করে এবং যা কিছু মাটি থেকে বেরিয়ে আসে, আর আসমান থেকে যা কিছু নেমে আসে, এবং যা কিছু আসমানের দিকে উঠে যায় তার সবই তিনি ভালোভাবে জানেন। আর তোমরা যেখানেই থাকো, আল্লাহ তোমাদের সঙ্গে আছেন এবং তোমরা যা কিছু কর আল্লাহ তার সবি প্রত্যক্ষ করেন। (সূরা ৫৭ হাদীদ, আয়াত ১-৪)\n\nআল্লাহ পাকের ছিফাতের বর্ণনার ক্ষেত্রে সূরা হাশরের শেষ তিন আয়াত অতুলনীয়,\n\nهُوَ اللَّهُ الَّذِي لَا إِلَهَ إِلَّا هُوَ عَالِمُ الْغَيْبِ وَالشَّهَادَةِ هُوَ الرَّحْمَنُ الرَّحِيمُ (٢٢) هُوَ اللَّهُ الَّذِي لَا إِلَهَ إِلَّا هُوَ الْمَلِكُ الْقُدُّوسُ السَّلَامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحَانَ اللَّهِ عَمَّا يُشْرِكُونَ (٢٣) هُوَ اللَّهُ الْخَالِقُ الْبَارِئُ الْمُصَوِّرُ لَهُ الْأَسْمَاءُ الْحُسْنَى يُسَبِّحُ لَهُ مَا فِي السَّمَاوَاتِ وَالْأَرْضِ وَهُوَ الْعَزِيزُ الْحَكِيمُ\n\nতিনিই আল্লাহ, যিনি ব্যতীত কোনো মাবুদ নেই। তিনি গুপ্ত ও প্রকাশ্য সব কিছুর জ্ঞাতা। তিনি সকলের প্রতি দয়াবান, পরম দয়ালু।\n\nতিনিই আল্লাহ, যিনি ছাড়া কোনো মাবুদ নেই, তিনি বাদশাহ। মহাপবিত্রতার অধিকারী, শান্তি দাতা, নিরাপত্তা দাতা, সকলের রক্ষাকর্তা। তিনি মহাপরাক্রান্ত, প্রবল প্রতাপশালী, অহংকারের (একমাত্র) অধিকারী। তারা যে শিরক করে, আল্লাহ তা থেকে পবিত্র।\n\nতিনিই আল্লাহ, যিনি সৃষ্টিকর্তা, অস্তিত্বদাতা, রূপায়নকর্তা। তাঁর অনেক সুন্দর সুন্দর নাম আছে। আসমান জমিনের সবকিছু তার নামে তাসবীহ পাঠ করে। তিনি পরাক্রমশালী প্রজ্ঞাময়। (সূরা ৫৯ হাশর, আয়াত ২২-২৫)\n\n যে ব্যক্তি আল্লাহকে স্বীকার করে, নিজেকে আল্লাহর বান্দা ও মাখলুক বলে বিশ্বাস করে, তার অন্তরে এই বাসনা ও পিপাসা জাগাটা খুব স্বাভাবিক যে, আমি আমার স্রষ্টা ও পালনকর্তার মারেফত তথা পরিচিতি অর্জন করবো। তাঁর গুণবৈশিষ্ট সম্পর্কে যা কিছু জানা সম্ভব, আমি তা জানবো।\n\nতো নিঃসন্দেহে আল্লাহ তাআলার গুণবৈশিষ্ট্য সম্পর্কে সুস্পষ্ট, পরিপূর্ণ এবং প্রশান্তিকর বিশুদ্ধ বর্ণনা কেবল কুরআন মাজীদই দিতে পারে। যদি কেউ কুরআন থেকে আল্লাহর সম্পর্কে মারেফত হাসিল করে, তবে একদিকে তার অন্তরে আল্লাহ পাকের আজমত এবং সঠিক পরিচিতি ও মারেফত লাভ হবে, অন্য দিকে তার হৃদয়ের জমিনে আল্লাহর মুহাব্বত ও ভালোবাসার ফল্গুধারা সৃষ্টি হবে। তখন আল্লাহ পাকের সন্তুষ্টিই হবে ঐ বান্দার জীবনের একমাত্র কাম্য। আর এটাই মানব জীবনের কামিয়াবি ও সফলতার সর্বশেষ ও সর্বোচ্চ মঞ্জিল।"
  },
  {
    "_id": "14",
    "chapter_id": "4",
    "2_id": "1",
    "1": "আল্লাহর তাওহীদ ও একত্ববাদ",
    "2": "ইতিপূর্বে আল্লাহ তাআলার ছিফাত সংক্রান্ত যতগুলি আয়াত উল্লেখ করা হয়েছে, তা থেকে আমরা বুঝতে পেরেছি, আল্লাহ পাক দৃশ্য অদৃশ্য সকল বিষয়ে পরিপূর্ণ জ্ঞাত। তিনি সবার নিকটে এবং সঙ্গে আছেন। তিনি সর্বময় ক্ষমতার অধিকারী, সব কিছুর সৃষ্টিকর্তা। রিযিকদাতা কর্মবিধায়ক ও পালনকর্তা। সবকিছু তাঁর পরিচালনাধীন। তিনি সমগ্র বিশ্বজাহানের ধারক ও শাসক। তার আদেশেই সব কিছু ঘটছে। দ্বিতীয় কোনো সত্তা নেই, যার ইচ্ছা আল্লাহর ইচ্ছা ব্যতীত বাস্তবায়িত হতে পারে। সর্ব প্রকার বড়ত্ব ও মহত্বের মালিক তিনি। তিনি পরম দয়ালু বড় মেহেরবান এবং একান্ত বেনিয়ায। সবাই তার মুখাপেক্ষী, তিনি কারো মুখাপেক্ষী নন। তাকে কারো পরোয়া করে চলতে হয় না। তিনি মহা ইনসাফগার, ন্যায় বিচারক। প্রত্যেককে তার কর্মের প্রতিফলদানকারী। আল্লাহ তাআলা কামাল ও পূর্ণতার এই সমস্ত গুণে গুণান্বিত হবার সঙ্গে সঙ্গে ঐ সমস্ত বিষয় থেকেও পবিত্র, যাতে দোষ-ত্রুটি বা কোনো ধরনের কমতির গন্ধ রয়েছে এবং যা আল্লাহ পাকের মহত্বের পরিপন্থী।\n\nকোনো সত্তার ব্যাপারে যদি নিশ্চিত হওয়া যায় যে, তিনি এই সমস্ত গুণ ও পূর্ণতার অধিকারী, তাহলে এটাও চূড়ান্ত হয়ে যায়, তিনিই ইবাদত-বন্দেগী ও পূজা-অর্চনারও একমাত্র অধিকারী। মুহাব্বত ও আজমতের সাথে তাঁর প্রতিটি হুকুমের সামনে মাথা নত করা জরুরি। তাঁকেই নিজের মালিক বলে স্বীকার করে তাঁর সকল হুকুম মান্য করা আবশ্যক। তার সঙ্গেই আত্মার সম্পর্ক করা, নিজের প্রয়োজন পূরনের জন্য তার নিকটই প্রার্থনা করা, বিপদে-মুসিবতে তারই মদদ চাওয়া, তাঁর উপরই ভরসা করা এবং তারই সন্তুষ্টির জন্য মরা ও বাঁচা কর্তব্য। একমাত্র তাঁরই প্রশংসা ও স্তুতি গাওয়া এবং তাঁর নামে ওজিফা পড়া কাম্য।\n\nএজন্য কুরআন মাজীদে সিফাতসমূহ বর্ণনার সময় অধিকাংশ ক্ষেত্রে তাওহীদের আলোচনাও এসেছে। কারণ তাওহীদ ঐ ছিফাতগুলোরই অপরিহার্য দাবী এবং বাস্তবতার আলোকে প্রতিষ্ঠিত একটি মহা সত্য। উপরোল্লিখিত আয়াতগুলো থেকে পাঠকও বিষয়টি অনুভব করে থাকবেন। সে হিসেবে তাওহীদ বিষয়ে পৃথক আলোচনার তেমন প্রয়োজন নেই। কিন্তু তাওহীদ ও একত্ববাদ কুরআনী দাওয়াত ও হেদায়তের অন্যতম প্রধান বিষয়। কুরআন মাজীদে অন্য অনেক বিষয়ের তুলনায় তাওহীদের উপর অধিক গুরুত্ব আরোপ করা হয়েছে। পূর্বেকার সকল কিতাব এবং নবী-রাসূলগণের তালীম ও হেদায়তেরও কেন্দ্রীয় বিষয় ছিলো তাওহীদ। তাই এ বিষয়ে কুরআনের হেদায়তকে পৃথকভাবে একটু লম্বা করে আরজ করা মোনাসেব মনে করছি।\n\nকুরআন মাজীদে তাওহীদের উপর এত বিশদ আলোচনা রয়েছে, যার ফলে তাওহীদের কোনো দিকই এখন আর অস্পষ্ট নেই। আর এমনটা কাম্যও ছিলো। কারণ বিভিন্ন জাতিগোষ্ঠী তাওহীদের প্রশ্নেই হোচট খেয়েছে বেশি এবং বললে অত্যুক্তি হবে না, মানুষ তাওহীদের মাসআলায় যতটা বিভ্রান্তির শিকার হয়েছে, অন্য কোনো ক্ষেত্রে ততটা হয়নি। অথচ আল্লাহ পাকের সমস্ত নবী এবং যুগযুগের প্রকৃত ধর্মগুরুগণ তাওহীদেরই দাওয়াত দিয়েছেন। কুরআনের বর্ণনা অনুযায়ী পৃথিবীতে এমন কোনো জাতি নেই, যাদের কাছে তাওহীদের বাণী নিয়ে কোনো না কোনো পথপ্রদর্শক নবীর আগমন ঘটেনি। ইরশাদ হয়েছে,\n\nوَلَقَدْ بَعَثْنَا فِي كُلِّ أُمَّةٍ رَسُولًا أَنِ اعْبُدُوا اللَّهَ وَاجْتَنِبُوا الطَّاغُوتَ\n\nনিশ্চই আমি প্রত্যেক উম্মতের ভেতর কোনো না কোনো রসূল পাঠিয়েছি এই পথ নির্দেশ দিয়ে যে, তোমারা আল্লাহর ইবাদত করো এবং শয়তানের উপাসনা পরিহার করো। (সূরা ১৬ নাহল, আয়াত ৩৬) অন্য আয়াতে ইরশাদ হয়েছে,\n\nوَمَا أَرْسَلْنَا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لَا إِلَهَ إِلَّا أَنَا فَاعْبُدُونِ\n\nআমি আপনার পূর্বে যতজনকে রাসূল করে পাঠিয়েছি, তাদের সবাইকে ওহীযোগে এ-কথাই জানিয়েছি যে, আমি ছাড়া দ্বিতীয় আর কোনো মাবুদ নেই। অতএব তোমরা একমাত্র আমারই ইবাদত করো। (সূরা ২১ আম্বিয়া, আয়াত ২৫) \n\nমোটকথা বাস্তবতা হলো, প্রত্যেক জাতির মাঝে আল্লাহর প্রেরিত নবী ও ধর্মপ্রচারকগণ তাওহীদের দাওয়াতই দিয়েছেন। কিন্তু কিছু কাল অতিবাহিত হতে না হতেই তারা কোনো না কোনো শিরকে লিপ্ত হয়ে গিয়েছে। আজও বহু মানুষ আল্লাহকে স্বীকার করে এবং তাঁর প্রতি ঈমান রাখে, আবার নানা ধরনের শিরকও করে। কুরআনেই এসেছে,\n\nوَمَا يُؤْمِنُ أَكْثَرُهُمْ بِاللَّهِ إِلَّا وَهُمْ مُشْرِكُونَ\n\nতাদের অধিকাংশই আল্লাহর প্রতি ঈমান রাখে, আবার তারা শিরকও করে। (সূরা ১২ ইউসুফ, আয়াত ১০৬) \n\nসারকথা হলো, আদি কাল থেকেই শিরক মানুষের ব্যাপক এবং ভয়ংকর একটা রোগ। এজন্যই সর্বশেষ আসমানী হেদায়াতগ্রন্থ আলকুরআনুল কারীম তাওহীদ ও শিরকের প্রতিটি বিষয় অত্যন্ত গুরুত্বের সঙ্গে সুস্পষ্ট ভাষায় বর্ণনা করেছে এবং যে সমস্ত ছিদ্রপথে পূর্ববর্তীদের মাঝে শিরকের অনুপ্রবেশ ঘটেছে, তা বন্ধ করার প্রতি পূর্ণ জোর দিয়েছে।\n\n‘আল্লাহ এক, তিনি ব্যতিত অন্য কেউ ইবাদতের উপয্ক্তুই নয়’- এটুকু আলোচনা করেই কুরআন মাজীদ তাওহীদ প্রসঙ্গ শেষ করে দেয়নি বরং আল্লাহর যাত ও সত্তার মতো তার একেকটি ছিফাত উলে¬খ করে করে বলে দিয়েছে, এ গুণ ও ছিফাত একমাত্র আল¬াহর মাঝে রয়েছে, অন্য কারো মাঝে নেই। তিনি তার সত্তার মতো এই গুণবৈশিষ্টের ক্ষেত্রেও এক অদ্বিতীয়। তার সত্তার মাঝে যেমন কোন শরীক নেই, তেমনি তার অমুক অমুক ছিফাতের মাঝেও কোনো শরিক নেই। এমনিভাবে তার কর্ম ও এখতিয়ারের মাঝেও কোনো শরিক নেই। বান্দাদের উপর আল্লাহর প্রাপ্য একান্ত হকসমূহের মাঝেও কোনো শরিক নেই। তো কুরআন মাজীদ তাওহীদের এই সমস্ত দিকের উপর এমন সুষ্পষ্ট আলোকপাত করেছে যে, কর্মে ও বিশ্বাসে প্রকাশ্য-অপ্রকাশ্য কোনো ধরনের শিরকের আর অবকাশ নেই। সামনে তাওহীদের বিভিন্ন প্রকারের উপর শিরোনামসহ কিছু আয়াত তুলে ধরা হচ্ছে।"
  },
  {
    "_id": "15",
    "chapter_id": "4",
    "2_id": "2",
    "1": "আল্লাহ পাকের যাত ও ইবাদতে তাওহীদ",
    "2": "তাওহীদের এ অংশের সংক্ষিপ্ত বক্তব্য হলো, আল্লাহ তায়ালা তাঁর সত্তাগত অস্তিত্বে যেমন এক ও অদ্বিতীয় তেমনি ইলাহ বা মাবুদ হিসাবেও এক অদ্বিতীয়, তাঁর সত্তাই কেবল ইবাদত-উপাসনার উপযুক্ত। কুরআন মাজীদের বহু জায়গায় বিষয়টির পুনরাবৃত্তি করা হয়েছে। কিছু জায়গা নিম্নরূপ,\n\nوَإِلَهُكُمْ إِلَهٌ وَاحِدٌ لَا إِلَهَ إِلَّا هُوَ الرَّحْمَنُ الرَّحِيمُ\n\nআর তোমাদের যিনি মাবুদ, তিনি একক উপাস্য। তিনি ব্যতীত কোনো উপাস্য নেই। তিনি সবার প্রতি দয়ালু পরম করুণাময়। (সূরা ২ বাকারা, আয়াত ১৬৩)\n\nوَمَا مِنْ إِلَهٍ إِلَّا اللَّهُ وَإِنَّ اللَّهَ لَهُوَ الْعَزِيزُ الْحَكِيمُ\n\nআল্লাহ ছাড়া কোনো মাবুদ নেই। নিশ্চই আল্লাহ মহাপরাক্রান্ত প্রজ্ঞাময়। (সূরা ৩ আলে ইমরান, আয়াত ৬২)\n\nإِنَّ إِلَهَكُمْ لَوَاحِدٌ (٨) رَبُّ السَّمَاوَاتِ وَالْأَرْضِ وَمَا بَيْنَهُمَا وَرَبُّ الْمَشَارِقِ\n\nনিশ্চয়ই তোমাদের মাবুদ এক ও অদ্বিতীয়। তিনি আসমান-জমিন এবং এর মধ্যবর্তী সমস্ত কিছুর মালিক, তিনি উদয়াচলসমূহের মালিক। (সূরা ৩৭ সফফাত, আয়াত ৩-৪)\n\nقُلْ إِنَّمَا هُوَ إِلَهٌ وَاحِدٌ وَإِنَّنِي بَرِيءٌ مِمَّا تُشْرِكُونَ\n\nবলুন, তিনি তো একই মাবুদ। আর তোমরা যে সকল জিনিসকে তার শরীক সাব্যস্ত করছো, আমি তা থেকে সম্পূর্ণ মুক্ত-বিমুখ। (সূরা ৬ আনআম, আয়াত ১৯)\n\nفَإِلَهُكُمْ إِلَهٌ وَاحِدٌ فَلَهُ أَسْلِمُوا\n\nসুতরাং তোমাদের উপাস্য একই উপাস্য। অতএব তার কাছেই তোমরা আত্মসমর্পন করো। (সূরা ২২ হজ্জ, আয়াত ৩৪)"
  },
  {
    "_id": "16",
    "chapter_id": "4",
    "2_id": "3",
    "1": "আল্লাহ তাআলার কর্ম ও গুণগত অস্তিত্বে তাওহীদ",
    "2": "কিছু কিছু কর্ম, গুণ ও বৈশিষ্ট মহান আল্লাহর সঙ্গে খাস। এগুলি আল্লাহ ব্যতীত অন্য কারো মাঝে নেই। সুতরাং আল্লাহর সত্তা যেমন এক ও অদ্বিতীয়, এ সকল কর্ম এবং গুণ-বৈশিষ্ট্যের মাঝেও তিনি এক অদ্বিতীয়। কুরআন মাজীদে এ জাতীয় বিষয়ের আলোচনা বিভিন্ন জায়গায় এসেছে। কুরআনের বক্তব্য হচ্ছে, সৃষ্টিকর্তা হলেন আল্লাহ তায়ালা। তিনি সবার পালনকর্তা, রিযিকদাতা, জীবনদাতা ও মৃত্যুদাতা। এসব কাজে তাঁর কোনো শরিক নেই।\n\nইতিপূর্বে ছিফাতের আলোচনায় এ সম্পর্কিত কিছু আয়াত উল্লেখ করা হয়েছে। এখানে আরও কয়েকটি আয়াত তুলে ধরা হচ্ছে,\n\nاللَّهُ الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكَائِكُمْ مَنْ يَفْعَلُ مِنْ ذَلِكُمْ مِنْ شَيْءٍ سُبْحَانَهُ وَتَعَالَى عَمَّا يُشْرِكُونَ\n\nতিনিই আল্লাহ, যিনি তোমাদের সৃষ্টি করেছেন, তারপর তোমাদের রুজির ব্যবস্থা করেছেন, তারপর তোমাদের মৃত্যু ঘটাবেন, পরে আবার তোমাদের জীবিত করে তুলবেন। (বলো দেখি, তোমাদের হাতে গড়া কিংবা কল্পিত দেব-দেবী) যাদেরকে তোমরা আল্লাহর শরিক সাব্যস্ত করে নিয়েছো, তারা কি এসবের সামান্য কিছু করতে সক্ষম? মহামহিম তিনি, মুশরিকদের শিরক থেকে তিনি বহু বহু ঊর্ধ্বে। (সূরা ৩০ রূম, আয়াত ৪০)\n\nقُلْ أَرَأَيْتُمْ شُرَكَاءَكُمُ الَّذِينَ تَدْعُونَ مِنْ دُونِ اللَّهِ أَرُونِي مَاذَا خَلَقُوا مِنَ الْأَرْضِ أَمْ لَهُمْ شِرْكٌ فِي السَّمَاوَاتِ\n\nআপনি বলুন, তোমরা আল্লাহকে বাদ দিয়ে আর যেসব জিনিসকে তাঁর শরিক বলে পূজা করছো, তোমরা কি তাদের অবস্থা ভেবে দেখেছো? দেখাও তো আমাকে, পৃথিবীর কোন জিনিসটা তারা তৈরি করেছে? কিংবা আকাশমণ্ডলীর কোন বিষয়ে তাদের অংশিদারিত্ব আছে? (সূরা ৩৫ ফাতির, আয়াত ৪০) একই সূরার অন্য আয়াতে এসেছে,\n\nهَلْ مِنْ خَالِقٍ غَيْرُ اللَّهِ يَرْزُقُكُمْ مِنَ السَّمَاءِ وَالْأَرْضِ\n\nআল্লাহ ছাড়া তোমাদের এমন কোনো সৃষ্টিকর্তা আছে কি, যে আসমান ও জমিন থেকে তোমাদেরকে রিযিক দান করে? (সূরা ৩৫ ফাতির, আয়াত ৩) অন্য সূরায় এসেছে,\n\nإِنَّ الَّذِينَ تَعْبُدُونَ مِنْ دُونِ اللَّهِ لَا يَمْلِكُونَ لَكُمْ رِزْقًا فَابْتَغُوا عِنْدَ اللَّهِ الرِّزْقَ وَاعْبُدُوهُ وَاشْكُرُوا لَهُ إِلَيْهِ تُرْجَعُونَ\n\nনিশ্চিত জেনো, তোমরা আল্লাহ ছাড়া যাদের ইবাদত করো, তারা তোমাদের রিযিক দেয়ার কোনো ক্ষমতা রাখে না। সুতরাং আল্লাহর কাছেই কেবল রিযিক তালাশ করো। আর তাঁরই ইবাদত করো এবং শোকর কর। তারই কাছে তোমাদের ফিরিয়ে নেয়া হবে। (সূরা ২৯ আনকাবুত, আয়াত ১৭)"
  },
  {
    "_id": "17",
    "chapter_id": "4",
    "2_id": "4",
    "1": "সমগ্র বিশ্বজগৎ একমাত্র আল্লাহর হুকুমে চলে: সবকিছু তাঁর এখতিয়ারাধীন",
    "2": "কুরআন বলে যে, আসমান জমিন এবং সমগ্র সৃষ্টিজগত কেবল আল্লাহর নিয়ন্ত্রণাধীন। যেমনিভাবে তিনি সবার স্রষ্টা ও রিযিকদাতা, তেমনি তিনিই সবার উপর হুকুম-কর্তা। শুধু তারই হুকুম চলে সবার উপর, অন্য কারো নয়। যেমন ইরশাদ হচ্ছে,\n\nأَلَا لَهُ الْخَلْقُ وَالْأَمْرُ\n\nমনে রেখো, সৃষ্টি এবং আদেশ দান তাঁরই কাজ। (সূরা ৭ আরাফ, আয়াত ৫৪) অন্য আয়াতে এসেছে,\n\nوَلَهُ الْحُكْمُ وَإِلَيْهِ تُرْجَعُونَ\n\nযাবতীয় হুকুমের মালিক একমাত্র তিনি। তাঁরই নিকট তোমাদের ফিরিয়ে নেয়া হবে। (সূরা ২৮ কাসাস, আয়াত ৭০)\n\nআল্লাহ যা চান তাই করতে পারেন। তিনি ব্যতীত কারো এখতিয়ারে কিছুই নেই, লাভ-ক্ষতি, জীবন-মৃত্যু কিছুই নেই। আল্লাহর হুকুম ব্যতীত কেউ কাউকে অস্তিত্ব দিতে পারে না, কারো কাছ থেকে অস্তিত্ব নিতেও পারে না। পথভ্রষ্ট অজ্ঞ লোকেরা মূর্খতা ও নাদানির কারণে যে সমস্ত সত্তার ব্যাপারে প্রাকৃতিক নিয়মের উপর তাদের দখল রয়েছে বলে বিশ্বাস করে তা সম্পূর্ণ অবাস্তব ও মিথ্যা। আল্লাহর ইচ্ছা ব্যতীত এরা কোনো মঙ্গল-অমঙ্গল করতে পারে না। এদের সাধ্যে কিছুই নেই। কুরআনের বর্ণনা অনুযায়ী, এরা সবাই মিলিত হলেও নিজেদের এখতিয়ার মতো সামান্য কিছু করতে সক্ষম নয়। এমনকি একটি পিপড়া, একটি মাছি-মক্ষী ও বানাতে সক্ষম নয়। এরা কারো ভাগ্য বদল করার ক্ষমতা রাখে না। কুরআনের ভাষায়,\n\nإِنَّ اللَّهَ لَهُ مُلْكُ السَّمَاوَاتِ وَالْأَرْضِ يُحْيِي وَيُمِيتُ وَمَا لَكُمْ مِنْ دُونِ اللَّهِ مِنْ وَلِيٍّ وَلَا نَصِيرٍ\n\nনিশ্চই আসমান ও জমিনে আধিপত্য একমাত্র আল্লাহর। তিনিই জীবন-মৃত্যু দান করেন। আর আল্লাহ ছাড়া তোমাদের কোনো অভিভাবক বা সাহায্যকারী নেই। (সূরা ৯ তওবা, আয়াত ১১৬)\n\nذَلِكُمُ اللَّهُ رَبُّكُمْ لَهُ الْمُلْكُ وَالَّذِينَ تَدْعُونَ مِنْ دُونِهِ مَا يَمْلِكُونَ مِنْ قِطْمِيرٍ\n\nতিনিই হলেন আল্লাহ, তোমাদের প্রভু। সকল রাজত্ব তাঁরই, আর তাঁকে বাদ দিয়ে তোমরা যাদেরকে ডাকো, তারা খেজুর বীচির নগণ্য আবরণেরও মালিক নয়। (সূরা ৩৫ ফাতির, আয়াত ১৩)\n\nإِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُبَابًا وَلَوِ اجْتَمَعُوا لَهُ\n\nআল্লাহকে ছেড়ে তোমরা যাদের উপাসনা করো, তাদের কেউ একটি মাছিও বানাতে পারবে না, এমনকি তার জন্য সকলে একত্রিত হলেও না। (সূরা ২২ হজ্জ, আয়াত ৭৩)\n\nقُلِ ادْعُوا الَّذِينَ زَعَمْتُمْ مِنْ دُونِ اللَّهِ لَا يَمْلِكُونَ مِثْقَالَ ذَرَّةٍ فِي السَّمَاوَاتِ وَلَا فِي الْأَرْضِ وَمَا لَهُمْ فِيهِمَا مِنْ شِرْكٍ وَمَا لَهُ مِنْهُمْ مِنْ ظَهِيرٍ\n\nআপনি বলুন, আল্লাহ ছাড়া যাদেরকে তোমরা শরিক মেনেছো, তাদের সবাইকে ডাকো, আকাশমণ্ডলী ও পৃথিবীতে তারা অণু পরিমাণ কিছুরও মালিক নয় এবং এই দুটোতে তাদের কোনো শরিকানা অস্বিত্বও নেই। আর তাদের কেউ আল্লাহর সাহয্যকারীও নয়। (সূরা ৩৪ সাবা, আয়াত ২২)\n\nقُلْ أَفَرَأَيْتُمْ مَا تَدْعُونَ مِنْ دُونِ اللَّهِ إِنْ أَرَادَنِيَ اللَّهُ بِضُرٍّ هَلْ هُنَّ كَاشِفَاتُ ضُرِّهِ أَوْ أَرَادَنِي بِرَحْمَةٍ هَلْ هُنَّ مُمْسِكَاتُ رَحْمَتِهِ قُلْ حَسْبِيَ اللَّهُ عَلَيْهِ يَتَوَكَّلُ الْمُتَوَكِّلُونَ\n\nবলুন, তোমরা আল্লাহর পরিবর্তে যাদেরকে ডাকো, আল্লাহ আমাকে কষ্ট দিতে চাইলে তারা কি সেই কষ্ট দূর করতে পারবে? অথবা আল্লাহ যদি আমার প্রতি রহম করতে চান, তবে কি তারা সেই রহম ঠেকিয়ে দিতে পারবে? বলুন আমার জন্য আল্লাহই যথেষ্ট, ভরসাকারীগণ তো তাঁরই উপর ভরসা করে। (সূরা ৩৯ যুমার, আয়াত ৩৮)\n\nأَمِ اتَّخَذُوا مِنْ دُونِهِ أَوْلِيَاءَ فَاللَّهُ هُوَ الْوَلِيُّ\n\nতারা কি আল্লাহ ছাড়া অন্য কিছুকে নিজেদের কর্মবিধায়করুপে গ্রহণ করছে? অথচ আল্লাহই একমাত্র কর্মবিধায়ক। (সূরা ৪২ শুরা, আয়াত ৯)"
  },
  {
    "_id": "18",
    "chapter_id": "4",
    "2_id": "5",
    "1": "তিনিই প্রাকৃতিক নিয়ম নিয়ন্ত্রণকারী: বিশ্বজগতের পরিচালক",
    "2": "কুরআনের বক্তব্য হলো, একমাত্র আল্লাহই আসমান-জমিনের সমস্ত নেজাম পরিচালনাকারী, এতে কারো শরিক নেই। তিনিই বিশ্বজগতের সাধিষ্ট ধাতা, একাই সবকিছু ধারণ করে আছেন। মুহূর্তের জন্য যদি তিনি এগুলোর নিয়ন্ত্রণ ছেড়েদেন, তবে সব ভেঙ্গেচুরে মিছমার হয়ে যাবে। অন্য কেউ নিজের নিয়ন্ত্রণ নিয়ে ধ্বংস হতে রক্ষা করতে পারবে না। ইরশাদ হয়েছে,\n\nإِنَّ اللَّهَ يُمْسِكُ السَّمَاوَاتِ وَالْأَرْضَ أَنْ تَزُولَا وَلَئِنْ زَالَتَا إِنْ أَمْسَكَهُمَا مِنْ أَحَدٍ مِنْ بَعْدِهِ\n\nনিঃসন্দেহে আল্লাহ আকাশমণ্ডলী ও পৃথিবীকে ধরে রেখেছেন, যাতে তারা স্থানচ্যূত হয়ে না পড়ে। যদি তারা স্থানচূত হয়, তবে আল্লাহ ছাড়া এমন কেউ নেই, যে তাদের ধরে রাখবে, (সূরা ৩৫ ফাতির, আয়াত ৪১)"
  },
  {
    "_id": "19",
    "chapter_id": "4",
    "2_id": "6",
    "1": "একমাত্র আল্লাই চিরঞ্জীব আর সব ধ্বংসশীল",
    "2": "কুরআন মাজীদ এ-আকিদা শিক্ষা দেয় যে, আল্লাহই একমাত্র চিরঞ্জীব। মৃত্যুহীন নিজস্ব ‘প্রাণসত্তা’ কেবল তাঁর। তিনি ব্যতীত যত প্রাণবান আছে, সবার প্রাণই অস্থায়ী নশ্বর। ইরশাদ হয়েছে,\n\nهُوَ الْحَيُّ لَا إِلَهَ إِلَّا هُوَ\n\nতিনিই শুধু চিরঞ্জীব। তিনি ব্যতীত অন্য আর কেউ-ই ইবাদতের উপযুক্ত নয়। (সূরা ৪০ মুমিন, আয়াত ৬৫) অন্য আয়াতে এসেছে,\n\nكُلُّ شَيْءٍ هَالِكٌ إِلَّا وَجْهَهُ\n\nসবকিছুই নশ্বর-ধ্বংসশীল, একমাত্র তাঁর অস্তিত্ব ব্যতিক্রম। (সূরা ২৮ কাসাস, আয়াত ৮৮)"
  },
  {
    "_id": "20",
    "chapter_id": "4",
    "2_id": "7",
    "1": "আল্লাহই কেবল অদৃশ্যের জ্ঞাতা: সর্বজ্ঞ এবং পূর্ণজ্ঞ",
    "2": "আলকুরআন আমাদেরকে এ আকিদাও শিক্ষা দেয় যে, আল্লাহ পাক সবকিছুর ব্যাপারে পূর্ণ অবগত। কোনো আলামত-মাধ্যম ছাড়াই তিনি অবগত। এটা শুধুই তাঁর বৈশিষ্ট। দৃশ্য-অদৃশ্য সব তাঁর কাছে সমান। জগতের কারো কোনো ক্ষুদ্রাতিক্ষুদ্র বিষয়ও তার নিকট গোপন নেই। একে বলে ইলমে গায়ব। এটা একমাত্র আল্লাহর বৈশিষ্ট। ইরশাদ হয়েছে,\n\nيَعْلَمُ مَا بَيْنَ أَيْدِيهِمْ وَمَا خَلْفَهُمْ وَلَا يُحِيطُونَ بِشَيْءٍ مِنْ عِلْمِهِ إِلَّا بِمَا شَاءَ\n\nতিনি সকল বান্দার পূর্ব-পশ্চাৎ সকল অবস্থা সম্পর্কে সম্যক অবগত। তারা তাঁর জ্ঞানের কোনো বিষয় পূর্ণ আয়াত্বে নিতে পারে না, কেবল সেই বিষয় ছাড়া যা তিনি নিজে ইচ্ছা করেন। (সূরা ২ বাকারা আয়াত ২৫৫) অন্য আয়াতে এসেছে,\n\nلَهُ غَيْبُ السَّمَاوَاتِ وَالْأَرْضِ أَبْصِرْ بِهِ وَأَسْمِعْ\n\nআসমান ও জমিনের গায়েবের ইলম একমাত্র তার। তিনি কত না ভালো দেখেন এবং কত ভালো শোনেন। (সূরা ১৮ কাহাফ, আয়াত ২৬) একটি আয়াতে এসেছে,\n\nقُلْ لَا يَعْلَمُ مَنْ فِي السَّمَاوَاتِ وَالْأَرْضِ الْغَيْبَ إِلَّا اللَّهُ\n\nবলুন, একমাত্র আল্লাহ ছাড়া আকাশমণ্ডলী ও পৃথিবীর কেউ গায়েব জানে না। (সূরা ২৭ নামল, আয়াত ৬৫) অন্য আয়াতে এসেছে,\n\nوَعِنْدَهُ مَفَاتِحُ الْغَيْبِ لَا يَعْلَمُهَا إِلَّا هُوَ\n\nএবং তাঁরই হাতে গায়েবের কুঞ্জি। তিনি ব্যতীত আর কেউ-ই তা জানে না (অর্থাৎ আল্লাহ ব্যতীত কারো কাছে এমন কোনো মাধ্যম বা যন্ত্রপাতি নেই, যাদ্বারা সে গায়েবের রহস্য উদঘাটন করতে পারে)। (সূরা ৬ আনআম, আয়াত ৫৯)"
  },
  {
    "_id": "21",
    "chapter_id": "4",
    "2_id": "8",
    "1": "আল্লাহ পাকের হক এবং অধিকারের ক্ষেত্রে তাওহীদ",
    "2": "কুরআন আমাদেরকে আল্লাহর সত্তা, কর্ম ও গুণাবলী এবং এরাদা-এখতিয়ারের ক্ষেত্রে যেমন তাওহীদ শিক্ষা দেয়, তেমনি বান্দার উপর আল্লাহ তাআলার যে সমস্ত হক এবং অধিকার রয়েছে, সেগুলির ক্ষেত্রেও তাওহীদ শিক্ষা দেয় (অর্থাৎ বান্দাদের উপর আল্লাহ পাকের এমন কিছু প্রাপ্য রয়েছে, যেগুলো আল্লাহ ব্যতীত অন্য কাউকে অর্পন করা শিরক। যেমন প্রকৃত ও সর্বোচ্চ প্রশংসা একমাত্র আল্লাহর। তিনিই এর উপযুক্ত, অন্য কেউ নয়। চূড়ান্ত ভালোবাসা ও মুহাব্বতের হকদার কেবল তিনি। কেবল তাকেই সর্বাধিক ভয় করা উচিৎ। তিনিই প্রকৃত মালিক ও শাসক। শরীয়ত প্রণয়নের অধিকার একমাত্র তাঁর। তিনিই ফরিয়াদ  শ্রবণকারী এবং দু‘আ কবুলকারী। ইবাদতের উপযুক্ত কেবল তিনি। তিনি ব্যতীত আর কোনো মাবুদ নেই। সুতরাং ইবাদত বলতে যা বোঝায়, তা শুধুই আল্লাহর। এ সম্পর্কিত কিছু আয়াত শিরোনামসহ নিম্নে উপস্থাপন করা হলো।"
  },
  {
    "_id": "22",
    "chapter_id": "4",
    "2_id": "9",
    "1": "স্তুতি-প্রশংসার প্রকৃত মালিক একমাত্র আল্লাহ তাআলা",
    "2": "ইরশাদ হয়েছে,\n\nوَهُوَ اللَّهُ لَا إِلَهَ إِلَّا هُوَ لَهُ الْحَمْدُ فِي الْأُولَى وَالْآخِرَةِ\n\nতিনিই আল্লাহ। তিনি ব্যতীত কেউ ইবাদতের উপযুক্ত নয়। দুনিয়া এবং আখেরাতের প্রশংসা তাঁরই। (সূরা ২৮ কাসাস, আয়াত ৭০)\n\nفَلِلَّهِ الْحَمْدُ رَبِّ السَّمَاوَاتِ وَرَبِّ الْأَرْضِ رَبِّ الْعَالَمِينَ (٣٦) وَلَهُ الْكِبْرِيَاءُ فِي السَّمَاوَاتِ وَالْأَرْضِ وَهُوَ الْعَزِيزُ الْحَكِيمُ\n\nমোটকথা, সমস্ত প্রশংসা আল্লাহর, যিনি আকাশমণ্ডলীর মালিক, পৃথিবীর মালিক এবং সকল জগতের মালিক, আর আসমান-জমিনে সমস্ত গৌরব তাঁরই। তিনিই পরক্রমশালী প্রজ্ঞাময়। (সূরা ৪৫ জাসিয়া, আয়াত ৩৬-৩৭)"
  },
  {
    "_id": "23",
    "chapter_id": "4",
    "2_id": "10",
    "1": "আল্লাহই সর্ব্বোচ্চ ভয় ও মুহাব্বতের হকদার",
    "2": "বান্দাদের প্রতি আল্লাহ পাকের সীমাহীন অনুগ্রহ এবং অসীম গুণাবলীর কারণে মুহাব্বত ও ভালোবাসা পাওয়ার উপযুক্ত কেবল আল্লাহ তাআলা। সাথে সাথে তাঁর মহা প্রতাপ ও বিক্রমের কারণে তাকে সর্বোচ্চ ভয়ও করা উচিৎ।\n\nযারা আল্লাহ ব্যতীত অন্য কোনো ব¯ুÍ-সত্তার বন্দেগী করে এবং সেগুলিকে আল্লাহর ভালোবাসার মতো সমানে সমানে ভালোবাসাতে থাকে, তাদের সম্পর্কে কুরআন মাজীদে ইরশাদ হয়েছে,\n\nوَمِنَ النَّاسِ مَنْ يَتَّخِذُ مِنْ دُونِ اللَّهِ أَنْدَادًا يُحِبُّونَهُمْ كَحُبِّ اللَّهِ وَالَّذِينَ آمَنُوا أَشَدُّ حُبًّا لِلَّهِ\n\nআর মানব সমাজে এমন লোকও আছে, যারা আল্লাহকে বাদ দিয়ে অন্যদেরকে এমনভাবে তাঁর অংশীদার সাব্যস্ত করে যে, তাদেরকে তারা ভালোবাসে আল্লাহর ভালোবাসার মতো। আর যারা ঈমান এনেছে তারা আল্লাহকে সর্বাপেক্ষা বেশি ভালোবাসে। (সূরা ২ বাকারা, আয়াত ১৬৫) আল্লাহর ভয় সম্পর্কে ইরশাদ হয়েছে,\n\nأَتَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ\n\nতবে কি তোমরা তাদের ভয় করছো? (যদি তাই হয়) তবে তো এ বিষয়ে আল্লাহই অধিক হকদার যে, তোমরা তাকে ভয় করবে, বাস্তবে যদি তোমরা মুমিন হয়ে থাকো। (সূরা ৯ তাওবা, আয়াত ১৩) অন্য আয়াতে এসেছে,\n\nفَلَا تَخْشَوُا النَّاسَ وَاخْشَوْنِ\n\nতোমরা মানুষকে ভয় করো না, আমাকে, শুধু আমাকে ভয় করো। (সূরা ৫ মায়েদা, আয়াত ৪৪)"
  },
  {
    "_id": "24",
    "chapter_id": "4",
    "2_id": "11",
    "1": "পরম নির্ভরতা ও তাওয়াক্কুলের উপযুক্ত কেবল তিনি",
    "2": "ইরশাদ হয়েছে,\n\nهُوَ مَوْلَانَا وَعَلَى اللَّهِ فَلْيَتَوَكَّلِ الْمُؤْمِنُونَ\n\nতিনিই আমাদের মাওলা, অভিভাবক। সুতরাং আল্লাহর উপরই মুমিনদের ভরসা করা উচিৎ। (সূরা ৯ তাওবা, আয়াত ৫১) অন্য আয়াতে এসেছে,\n\nوَاعْتَصِمُوا بِاللَّهِ هُوَ مَوْلَاكُمْ فَنِعْمَ الْمَوْلَى وَنِعْمَ النَّصِيرُ\n\nআর তোমরা আল্লাহকে মজবুতভাবে আকড়ে ধর। তিনিই তোমাদের অভিভাবক। দেখো, তিনি কত উত্তম অভিভাবক এবং উত্তম সাহায্যকারী। (সূরা ২২ হজ্ব, আয়াত ৭৮) একটি আয়াতে এসেছে,\n\nرَبُّ الْمَشْرِقِ وَالْمَغْرِبِ لَا إِلَهَ إِلَّا هُوَ فَاتَّخِذْهُ وَكِيلًا\n\nতিনি উদয়াচল ও অস্তাচলের মালিক। তিনি ছাড়া কোন মাবুদ নেই। সুতরাং তাকেই আপনি কর্মবিধায়করূপে গ্রহণ করুন। (সূরা ৭৩ মুযযাম্মিল, আয়াত ৯)"
  },
  {
    "_id": "25",
    "chapter_id": "4",
    "2_id": "12",
    "1": "তিনিই শাসক: তাঁরই আইন সবার জন্য শিরোধার্য",
    "2": "আল্লাহ পাক বলেন,\n\nأَفَغَيْرَ اللَّهِ أَبْتَغِي حَكَمًا وَهُوَ الَّذِي أَنْزَلَ إِلَيْكُمُ الْكِتَابَ مُفَصَّلًا\n\nতবে কি আমি আল্লাহ ব্যতীত অন্য কোন (প্রকৃত) ফয়সালাকারী সালিশ সন্ধান করবো? অথচ তিনি তোমাদের প্রতি স্পষ্ট কিতাব নাযিল করছেন! (সূরা ৬ আনআম,আয়াত ১১৪)\n\nযারা আল্লাহ ব্যতীত অন্য কারো কথাকে আইন ও শরীয়ত বলে বিশ্বাস করে এবং তা মান্য করা জরুরি মনে করে, তাদের সম্পর্কে আল্লাহ পাক ইরশাদ করেন,\n\nأَمْ لَهُمْ شُرَكَاءُ شَرَعُوا لَهُمْ مِنَ الدِّينِ مَا لَمْ يَأْذَنْ بِهِ اللَّهُ\n\nআচ্ছা, তাহলে কি তাদের এমন কোনো অংশী আছে, যারা তাদের জন্য এমন ধর্ম ও বিধান প্রবর্তন করেছে, যার অনুমতি আল্লাহ পাক দেন নি? (সূরা ৪২ শুরা, আয়াত ২১)"
  },
  {
    "_id": "26",
    "chapter_id": "4",
    "2_id": "13",
    "1": "তাওহীদের বিষয়ে কুরআনের সবচে বড় শিক্ষা: সকল ইবাদত শুধু তাঁর তাঁরই নিকট হবে দু‘আ-মোনাজাত ও সাহায্য প্রার্থনা",
    "2": "তাওহীদের এ-দিকটির প্রতি কুরআন মাজীদ সবচে বেশি জোর দিয়েছে। কারণ অতীত উম্মতের মাঝে দু‘আ ও ইবাদতের ক্ষেত্রেই শিরক হয়েছে সবচেয়ে বেশি। আল্লাহকে বাদ দিয়ে তারা স্মরণীয় ব্যক্তি, মনগড়া বস্তু বা কল্পসত্তাকে হাজত পূরণকারী এবং মুশকিল আসানকারী বলে বিশ্বাস করতো। ফলে তাদের নিকটই নিজেদের আশা ও সমস্যা তুলে ধরে প্রার্থনা করতো। তাদেরকে রাজি-খুশি করার জন্য বিভিন্ন ধরনের ইবাদত-বন্দেগী ও পূজা-অর্চনায় লিপ্ত হতো। তাদেরকে প্রণাম করতো। তাদের নামে দান-খয়রাত করতো এবং মানত মানতো। লক্ষ করার বিষয় হলো, বড় বড় শিরক গোমরাহির মাঝে এই গোমরাহিটি আজকের পৃথিবীতেও সবচে ব্যাপক এমনকি বহু মুসলিম পরিচয়দানকারীও এ জাতীয় শিরকে লিপ্ত।\r\n\r\nযাইহোক, ‘শিরক ফিদ দু‘আ’ এবং ‘শিরক ফিল ইবাদাহ’ অর্থাৎ দু‘আ ও ইবাদতের ক্ষেত্রে শিরক যেহেতু সবচে বড় ধর্মীয় বিভ্রান্তি এবং ‘আল্লাহ-ভোলা’ মানুষ এই প্রকার শিরকে বেশি লিপ্ত হয়, তাই কুরআন মাজীদে শিরক ফিদ দু‘আ এবং শিরক ফিল ইবাদার বিষয়ে সবচে বেশি সতর্ক করা হয়েছে।"
  },
  {
    "_id": "27",
    "chapter_id": "4",
    "2_id": "14",
    "1": "তাওহীদ ফিদ দু‘আ সম্পর্কে কিছু আয়াত",
    "2": "ইরশাদ হয়েছে,\n\nلَهُ دَعْوَةُ الْحَقِّ وَالَّذِينَ يَدْعُونَ مِنْ دُونِهِ لَا يَسْتَجِيبُونَ لَهُمْ بِشَيْءٍ\n\nতিনি সেই সত্তা, যার কাছে দু‘আ করা সঠিক। আর তারা তাঁকে ছেড়ে সে সমস্ত জিনিস (দেব-দেবী)-কে ডাকে, সেগুলো তাদের দু‘আর কোনো জবাব দেয় না। (সূরা ১৩ সাআদ, আয়াত ১৪)\n\nআল্লাহকে বাদ দিয়ে যারা অন্যের নিকট হাজত পুরনের দু‘আ করে, তাদের উদ্দেশ্যে ইরশাদ হয়েছে,\n\nوَالَّذِينَ تَدْعُونَ مِنْ دُونِهِ لَا يَسْتَطِيعُونَ نَصْرَكُمْ وَلَا أَنْفُسَهُمْ يَنْصُرُونَ\n\nআল্লাহ ছাড়া তোমরা যে সমস্ত জিনিসকে ডেকে দু‘আ করো, সেগুলি তোমাদেরকে সাহায্য করার কোনো ক্ষমতা রাখে না বরং খোদ নিজেদেরও কোনো সাহায্য করতে পারে না। (সূরা ৭ আরাফ, আয়াত ১৯৭) অন্য আয়াতে আল্লাহ পাক বলেন,\n\nقُلِ ادْعُوا الَّذِينَ زَعَمْتُمْ مِنْ دُونِهِ فَلَا يَمْلِكُونَ كَشْفَ الضُّرِّ عَنْكُمْ وَلَا تَحْوِيلًا\n\nবলে দিন, তোমরা আল্লাহ ব্যতীত আর যাদেরকে (মাবুদ ও সাহায্যকারী বলে) ধরে নিয়েছো, তাদেরকে ডেকে দেখো। বাস্তবে তারা তোমাদের কোনো বিপদই দূর করতে পারবে না বরং তাতে সামান্য পরিবর্তনও আনতে পারবে না। (সূরা ১৭ বনি ইসরাঈল, আয়াত ৫৬) এক আয়াতে আল্লাহ পাক বলেন,\n\nوَمَنْ يَدْعُ مَعَ اللَّهِ إِلَهًا آخَرَ لَا بُرْهَانَ لَهُ بِهِ فَإِنَّمَا حِسَابُهُ عِنْدَ رَبِّهِ إِنَّهُ لَا يُفْلِحُ الْكَافِرُونَ\n\nযে ব্যক্তি আল্লাহ ছাড়া অন্য কোনো মাবুদকে ডাকে, যে সম্পর্কে তার কাছে কোনো রকম দলিল-প্রমাণ নেই, তার হিসাব তাঁর প্রতিপালকের নিকট। নিশ্চিত যে, কাফেররা সফল হতে পারবে না। (সূরা ২৩ মুমিনূন, আয়াত ১১৭) অন্য আয়াতে এসেছে,\n\nفَلَا تَدْعُ مَعَ اللَّهِ إِلَهًا آخَرَ فَتَكُونَ مِنَ الْمُعَذَّبِينَ\n\nসুতরাং আল্লাহর সঙ্গে অন্য কাউকে মাবুদ হিসাবে ডাকবে না। অন্যথায় তুমিও শাস্তিপ্রাপ্তদের অন্তর্ভূক্ত হয়ে যাবে। (সূরা ২৬ শুআরা, আয়াত ২১৩) একটি আয়াতে নবীজীকে সম্বেধন করে বলা হয়েছে,\n\nقُلْ إِنَّمَا أَدْعُو رَبِّي وَلَا أُشْرِكُ بِهِ أَحَدًا\n\nবলে দিন, আমি তো কেবল আমার প্রতিপালককে ডাকি এবং তাঁর সাথে কাউকে শরিক করি না। (সূরা ৭২ জিন আয়াত, ২০) অন্য আয়াতে বলা হয়েছে,\n\nوَلَا تَدْعُ مَعَ اللَّهِ إِلَهًا آخَرَ لَا إِلَهَ إِلَّا هُوَ كُلُّ شَيْءٍ هَالِكٌ إِلَّا وَجْهَهُ لَهُ\n\nআর আল্লাহ ব্যতীত অন্য কোনো মনগড়া মাবুদের নিকট দু‘আ করো না। তিনি ছাড়া প্রকৃত কোনো মাবুদ নেই। সবকিছু ধ্বংসশীল, আল্লাহর অস্তিত্বই শুধু ব্যতিক্রম। (সূরা ২৮ কাছাছ, আয়াত ৮৮)\n\nআয়াতটিতে চিন্তাশীল ও সমজদার মানুষের জন্য একটি সাদামাটা দলিল তুলে ধরা হয়েছে। বলা হয়েছে, আল্লাহ ব্যতীত আর সবই ধ্বংসশীল। তিনি সবার স্রষ্টা ও পালনকর্তা। যারা আল্লাহ ব্যতীত অন্য কাউকে হাজত পুরণকারী মনে করে এবং তাদের নিকট মুনাজাত ও প্রার্থনা করে, সে সমস্ত জাহেল মুশরিকরাও এ-বাস্তবতা জানে ও মানে যে, অনন্ত অসীম ও চিরঞ্জীব কেবল আল্লাহ তাআলা। যিনি পরমেশ্বর এবং অবিনশ্বর। তিনি ব্যতীত সবই নশ্বর ও ধ্বংসশীল।\n\nসুতরাং কুরআনের বক্তব্য হলো, যে সমস্ত সত্তার ব্যাপারে তোমরা নিজেরা জানো যে, তাদের বাঁচা-মরা এবং অস্তিত্ব রক্ষার এখতিয়ারও তাদের নিজের হাতে নেই। তাহলে তারা কিভাবে তোমাদের কার্যসম্পাদন ও হাজত পুরণে সাহায্যকারী হবে? এমন অক্ষম সত্তাকে ডাকা এবং তার নিকট সাহায্য চেয়ে দু‘আ করা বোকামি নয় কি?"
  },
  {
    "_id": "28",
    "chapter_id": "4",
    "2_id": "15",
    "1": " তাওহীদ ফিল ইবাদাহ সম্পর্কিত কিছু আয়াত",
    "2": "আল্লাহ পাক ইরশাদ করেন,\n\nوَقَضَى رَبُّكَ أَلَّا تَعْبُدُوا إِلَّا إِيَّاهُ\n\nতোমার প্রতিপালক অকাট্য আদেশ জারি করেছেন যে, তোমরা শুধু তাঁরই ইবাদত করো, অন্য কারো ইবাদত করো না। (সূরা ১৭ বনি ইসরাঈল, আয়াত ২৩)\n\nআল্লাহ ব্যতীত মনগড়া উপাস্যসমূহকেও যেহেতু মঙ্গল-অমঙ্গলের মালিক ভাবা হয় এবং এ-কারণে সেগুলির সন্তষ্টির লক্ষে পূজা দেওয়া হয়, তাই আল্লাহ তাআলা কুরআন মাজীদের বিভিন্ন জায়গায় অত্যন্ত পরিষ্কার ভাষায় বলেছেন, এরা সম্পূর্ণ নিঃস্ব এবং অক্ষম। কারো কপাল গড়ে দেওয়া কিংবা ভেঙ্গে ফেলার ক্ষমতা এদের হাতে নেই। ইরশাদ হয়েছে,\n\nوَيَعْبُدُونَ مِنْ دُونِ اللَّهِ مَا لَا يَمْلِكُ لَهُمْ رِزْقًا مِنَ السَّمَاوَاتِ وَالْأَرْضِ شَيْئًا وَلَا يَسْتَطِيعُونَ\n\nআর তারা আল্লাহকে বাদ দিয়ে এমন সব জিনিসের পূজা-অর্চনা করে, যারা আকাশমণ্ডলী ও পৃথিবী থেকে তাঁদেরকে কোনো রিযিক প্রদানের অধিকার রাখে না এবং সেই ক্ষমতা তাদের নেই-ও। (সূরা ১৬ নাহল, আয়াত ৭৩) অন্য আয়াতে এসেছে,\n\nقُلْ أَتَعْبُدُونَ مِنْ دُونِ اللَّهِ مَا لَا يَمْلِكُ لَكُمْ ضَرًّا وَلَا نَفْعًا وَاللَّهُ هُوَ السَّمِيعُ الْعَلِيمُ\n\nতাদেরকে বলে দিন, তোমরা কি আল্লাহ ছাড়া এমন কিছুর উপাসনা করছো, যা তোমাদের কোনোই অপকার করার (নিজস্ব) সাধ্য রাখে না এবং উপকারেরও না। অথচ আল্লাহই সব কিছুর শ্রোতা এবং সকল বিষয়ের জ্ঞাতা? (সূরা ৫ মায়েদা, আয়াত ৭৬)\n\nযে সকল জাতি শিরকে লিপ্ত হয়েছে এবং আল্লাকে বাদ দিয়ে অন্য জিনিসকে নিজেদের মাবুদ বানিয়ে নিয়েছে, তাদের নিকট আগত আল্লাহ পাকের নবী ও রাসূলগণ তাদেরকে শিরকের তালিম দেননি, বরং সবাই বিশুদ্ধ তাওহীদের দাওয়াত দিয়েছেন। ইরশাদ হয়েছে,\n\nوَمَا أُمِرُوا إِلَّا لِيَعْبُدُوا إِلَهًا وَاحِدًا لَا إِلَهَ إِلَّا هُوَ سُبْحَانَهُ عَمَّا يُشْرِكُونَ\n\nঅথচ তাঁদেরকে কেবল এই আদেশই দেওয়া হয়েছিলো যে, তারা সেই অদ্বিতীয় মাবুদের ইবাদত করবে, যিনি ব্যতীত কোনো মাবুদ নেই। তারা যে সমস্ত শিরকী কার্যকলাপ করে চলেছে, তিনি তা থেকে পবিত্র। (সূরা ৯ তাওবা, আয়াত ৩১) অন্য আয়াতে এসেছে,\n\nوَلَقَدْ بَعَثْنَا فِي كُلِّ أُمَّةٍ رَسُولًا أَنِ اعْبُدُوا اللَّهَ وَاجْتَنِبُوا الطَّاغُوتَ\n\nনিশ্চই আমি প্রত্যেক উম্মতের ভিতর কোনো না কোনো রাসূল পাঠিয়েছি এই পথ-নির্দেশ দিয়ে যে, তোমরা আল্লাহর ইবাদত করো, শয়তানের বন্দেগী পরিহার করো। (সূরা ১৬ নাহল, আয়াত ৩৬) আরও এসেছে,\n\nوَمَا أَرْسَلْنَا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لَا إِلَهَ إِلَّا أَنَا فَاعْبُدُونِ\n\nহে রাসূল! আমি আপনার পূর্বে যতজনকে রসূলরূপে পাঠিয়েছি, তাদের সবাইকে ওহীযোগে এ-কথাই জানিয়েছি যে, আমি ছাড়া আর কোনো মাবুদ নেই। অতএব তোমরা আমরাই ইবাদত-বন্দেগী করো। (সূরা ২১ আম্বিয়া, আয়াত ২৫)\n\nতাওহীদ ফিল ইবাদাহ সম্পর্কে এই ইজমালী বর্ণনা ছাড়াও কুরআন মাজীদের যেখানে যেখানে নবীগণের দাওয়াত ও তালীমের বিস্তারিত বিবরণ এসেছে, সেখানে তাঁদের সম্পর্কে পরিষ্কার ভাষায় বলা হয়েছে, সকল নবী-রাসূল আপন আপন উম্মতকে বলেছেন, তোমাদের ইবাদত-বন্দেগীর উপযুক্ত একমাত্র আল্লাহ তাআলা। সুতরাং তোমরা কেবল তাঁরই ইবাদত কারো, অন্য কারো বন্দেগী করো না। নবীগণ বলতেন,\n\nاعْبُدُوا اللَّهَ مَا لَكُمْ مِنْ إِلَهٍ غَيْرُهُ\n\nএক আল্লাহরই ইবাদত করো। কারণ তিনি ব্যতীত ইবাদতের উপযুক্ত আর কোনো ইলাহ নেই। (সূরা ৭ আরাফ, আয়াত ৫৯)\n\nকুরআন মজীদ আমাদেরকে জানিয়েছে যে, এ কথাই নূহ নবী তাঁর উম্মত বলেছেন, হুদ ও সালেহ নবীদ্বয়ও বলেছেন। বলেছেন শুআইব আলাইহিস সালাম এবং ইবরাহীম ও তাঁর পরবর্তী সকল নবী-রাসুল।\n\nকিন্তু খৃস্টানরা তিন খোদার আকিদা জন্ম দিয়েছে। আল্লাহর সঙ্গে যীসু অর্থাৎ ঈসা মাসীহ এবং রুহুল কুদ্দুস (জিবরাঈল) ফেরেশতাকে শরিক করেছে। আবার কেউ জিবরীলের পরিবর্তে মাতা মরিয়মকে আল্লাহর শরিক সাব্যস্ত করেছে। আর তারা আল্লাহ ও তাঁর পবিত্র রাসূলের প্রতি অপবাদ দেয় যে, আমাদেরকে তাঁরাই এসব শিক্ষা দিয়েছেন! কুরআন মাজীদ খৃস্টানদের এই আকিদা রদ করে দিয়েছে। জায়গায় জায়গায় আল্লাহ পাক বলেছেন, অন্যান্য নবীদের মতো ঈসা নবীও উম্মতকে তাওহীদের দাওয়াত দিয়েছেন। তিনি তার কওমকে বলেছেন,\n\nوَقَالَ الْمَسِيحُ يَا بَنِي إِسْرَائِيلَ اعْبُدُوا اللَّهَ رَبِّي وَرَبَّكُمْ إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَمَأْوَاهُ النَّارُ وَمَا لِلظَّالِمِينَ مِنْ أَنْصَارٍ\n\nঅথচ মাসীহ নিজে বলেছেন, হে বনি ইসরাঈল! তোমরা কেবল ঐ আল্লাহর ইবাদত করো, যিনি আমারও বর তোমাদেরও রব। যে ব্যক্তি আল্লাহর সঙ্গে কাউকে শরিক করবে, আল্লাহ পাক তার জন্য জান্নাত হারাম করে দেবেন। তাঁর ঠিকানা হবে জাহান্নাম। এমন অবিচারীদের কোনো সহায় থাকবে না। (সূরা ৫ মায়েদা, আয়াত ৭২)\n\nঈসা মাসীহ যখন বনি ইসরাঈলের সামনে নিজেকে নবী হিসাবে উপস্থাপন করলেন এবং বললেন, আমি আল্লাহর হুকুমে অন্ধকে চক্ষু দিতে পারি, মুর্দাকে জিন্দা করতে পারি এবং বিভিন্ন মুজেযা আমি দেখাতে পারি, তখন তিনি এ কথাও বলেছিলেন, আমি খোদা নই। বরং আল্লাহর একজন বান্দা, তোমরাও তাঁর বান্দা। আমার প্রতিপালক তিনি, যিনি তোমাদের প্রতিপালক। ইবাদতের উপযুক্ত কেবল তিনি। আমি তাঁরই ইবাদত-বন্দেগীর প্রতি তোমাদের আহ্বান করছি। তাঁর বন্দেগীতেই নাজাত ও মুক্তি। ্ইরশাদ হয়েছে,\n\nإِنَّ اللَّهَ رَبِّي وَرَبُّكُمْ فَاعْبُدُوهُ هَذَا صِرَاطٌ مُسْتَقِيمٌ\n\nনিশ্চই আল্লাহ আমার পরওয়ারদেগার, তোমাদেরও পরওয়ারদেগার। সুতরাং তাঁরই ইবাদত করতে থাকো। এটাই সীরাতে মুসতাকীম তথা সরল সুদৃঢ় পথ। (সূরা ৩ আলে ইমরান, আয়াত ৫১)\n\nমোটকথা তাওহীদের সবগুলি দিকের উপর কুরআন মাজীদ গুরুত্বারোপ করেছে এবং কোনো ধরনের শিরকের সামান্য সুযোগও বাকি রাখেনি। বিশেষত তাওহীদ ফিদ দু‘আ এবং তাওহীদ ফিল ইবাদাহ-এর উপর জোর দেওয়া হয়েছে সর্বাধিক। কারণ সর্বযুগেই ধর্মের ইতিহাসে সবচে বেশি গোমরাহি প্রবেশ করেছে এই দুটি ছিদ্র পথে। এজন্য কুরআন মাজীদের একদম শুরুতেই প্রশংসার ছোট ছোট তিনটি আয়াতের পর বলা হয়েছে,\n\nإِيَّاكَ نَعْبُدُ وَإِيَّاكَ نَسْتَعِينُ\n\nআমরা কেবল তোমার ইবাদত করি এবং তোমার কাছেই সাহায্য প্রার্থনা করি। (সূরা ১ ফাতেহা, আয়াত ৪)\n\nতো প্রত্যেক তেলাওয়াতকারীর নিকট থেকে প্রথমেই এই অঙ্গীকার নিয়ে নেওয়া হয় যে, আমি আল্লাহ ব্যতীত কোনো কিছুর উপাসনা করবো না। কাউকে অতিপ্রাকৃতিক ক্ষমতার অধিকারী, মুশকিল আসানকারী এবং সর্বময় ক্ষমতার অধিকারী মনে করে তাঁর নিকট সাহায্য চাইবো না, দু‘আ প্রার্থনা করবো না।\n\nকুরআন মাজীদের এক জায়গায় তাওহীদ ফিল ইবাদাহ ও তাওহীদ ফিদ দু‘আকে এমনভাবে পেশ করা হয়েছে, যেন এটাই ছিলো নবীজীর একমাত্র দাওয়াত, এটাই নবীজীর দাওয়াতের মূলবিন্দু এবং কেন্দ্রীয় বিষয়বস্তু। ইরশাদ হয়েছে,\n\nقُلْ يَا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلَا أَعْبُدُ الَّذِينَ تَعْبُدُونَ مِنْ دُونِ اللَّهِ وَلَكِنْ أَعْبُدُ اللَّهَ الَّذِي يَتَوَفَّاكُمْ وَأُمِرْتُ أَنْ أَكُونَ مِنَ الْمُؤْمِنِينَ (١٠٤) وَأَنْ أَقِمْ وَجْهَكَ لِلدِّينِ حَنِيفًا وَلَا تَكُونَنَّ مِنَ الْمُشْرِكِينَ (١٠٥) وَلَا تَدْعُ مِنْ دُونِ اللَّهِ مَا لَا يَنْفَعُكَ وَلَا يَضُرُّكَ فَإِنْ فَعَلْتَ فَإِنَّكَ إِذًا مِنَ الظَّالِمِينَ (١٠٦) وَإِنْ يَمْسَسْكَ اللَّهُ بِضُرٍّ فَلَا كَاشِفَ لَهُ إِلَّا هُوَ وَإِنْ يُرِدْكَ بِخَيْرٍ فَلَا رَادَّ لِفَضْلِهِ يُصِيبُ بِهِ مَنْ يَشَاءُ مِنْ عِبَادِهِ وَهُوَ الْغَفُورُ الرَّحِيمُ\n\nআপনি বলুন, আমার দ্বীন সম্পর্কে তোমাদের যদি (এখনো) কোনো সন্দেহ থাকে, তাহলে শুনে রাখো, (আমার দ্বীন হলো) তোমরা আল্লাহকে রেখে (আরও) যাদের ইবাদত করো, আমি তাদের ইবাদত করি না। বরং আমি একমাত্র সেই আল্লাহর ইবাদত করি, যিনি তোমাদের প্রাণ সংহার করেন। আর আমাকে হুকুম দেওয়া হয়েছে, আমি যেন মুমিনদেরই অন্তর্ভূক্ত থাকি। এবং (আমাকে) এই (হুকুম করা হয়েছে) যে, আপনি একনিষ্ঠভাবে নিজ চেহারাকে এই দিনের প্রতি কায়েম রাখবেন এবং কিছুতেই সেই সকল লোকের অন্তর্ভূক্ত হবেন না, যারা শিরক করে। আর আল্লাহকে ছেড়ে এমন কাউকে ডাকবেন না, যারা (প্রকৃত অর্থে) আপনার কোনো উপকারও করতে পারে না, কোনো ক্ষতিও না। এরপরও যদি এরূপ করেন, (যদিও আপনার পক্ষে তা করা অসম্ভব) তবে আপনিও নিশ্চিতভাবে জালেমদের অন্তর্ভূক্ত হয়ে যাবেন। আর আল্লাহ যদি আপনাকে কোনো কষ্ট দান করেন, তবে তিনি ছাড়া এমন কেউ নেই, যে তা দূর করবে এবং তিনি যদি আপনার কোনো মঙ্গল করার ইচ্ছা করেন, তবে এমন কেউ নেই, যে তাঁর অনুগ্রহ রদ করে দেবে। তিনি নিজ বান্দাদের মধ্যে যাকে ইচ্ছা অনুগ্রহ দান করেন। তিনি অতিক্ষমাশীল পরম দয়ালু। (সূরা ১০ ইউনুস, আয়াত, ১০৪-১০৭)\n\nনবী আলাইহিস সালামের মাধ্যমে আয়াতগুলোতে ঘোষণা করা হয়েছে, আমার দ্বীন, আমার রাস্তা ও তরীকা, যার প্রতি আমি তোমাদেরকে ডাকছি, তার কেন্দ্রীয় বিষয় এবং গুরুত্বপূর্ণ নীতি এতটুকু যে, ইবাদত শুধু আল্লাহর। একমাত্র তিনি ভালো-মন্দ, কল্যাণ-অকল্যাণের প্রকৃত মালিক। বিপদে আপদে প্রার্থনা হবে কেবল তাঁর কাছে, সাহায্য চেয়ে দু‘আ করা হবে কেবল তাঁর নিকট। এ সমস্ত ক্ষেত্রে তাঁর কোনো শরিক নেই।"
  },
  {
    "_id": "29",
    "chapter_id": "4",
    "2_id": "16",
    "1": "তাওহীদের সর্বোচ্চ ও চূড়ান্ত শিক্ষা",
    "2": "তাওহীদ সম্পর্কে এ পর্যন্ত যে তালিম ও শিক্ষা তুলে ধরা হলো, এটা কেবলই দ্বীনে ইসলাম ও কুরআন মাজীদের বৈশিষ্ট্য। পৃথিবীর অন্য কোনো ধর্মগ্রন্থে কিংবা ধর্মগুরুর বাণীতে এর কোনো নজির নেই। আমাদের জানামতে তাওহীদ-বিষয়ে এমন পূর্ণাঙ্গ শিক্ষা পৃথিবীর আর কোথাও নেই।\n\nতাওহীদের ক্ষেত্রে কুরআন মাজীদের এমন একটি কথা আছে, যাকে তাওহীদের সর্বোচ্চ ও চূড়ান্ত শিক্ষা নামে অভিহিত করা যায়। আল্লাহ পাক বলেন,\n\nقُلْ إِنَّ صَلَاتِي وَنُسُكِي وَمَحْيَايَ وَمَمَاتِي لِلَّهِ رَبِّ الْعَالَمِينَ (١٦٢) لَا شَرِيكَ لَهُ وَبِذَلِكَ أُمِرْتُ وَأَنَا أَوَّلُ الْمُسْلِمِينَ\n\nবলে দিন, নিশ্চই আমার নামায, আমার ইবাদত এবং আমার জীবন ও মরণ (সবকিছু) আল্লাহর জন্য উৎসর্গিত, যিনি সকল জগতের প্রতিপালক। তাঁর কোনো শরিক নেই। আমাকে এরই হুকুম দেওয়া হয়েছে, এবং আমি তাঁর সম্মুখে সর্র্বপ্রথম মাথা নতকারী (মুসলমান)। (সূরা ৬ আনআম, আয়াত ১৬২-১৬৩)\n\nআয়াতটিতে রাসুলুল্লাহ সাল্লাল্লাহু আলাইহি ওসাল্লামের মাধ্যমে ঘোষণা করা হয়েছে, ‘আমার নামায এবং আমার সমস্ত ইবাদাত একমাত্র আল্লাহ রাব্বুল আলামীনের জন্য। অনুরূপভাবে আমার পুরো জীবন ও মরণ লা-শারীক আল্লাহর জন্য। আমাকে হুকুম করা হয়েছে, নামাযের মতো আমার জীবন ও জীবনের প্রতিটি কর্ম, প্রতিটি মুহূর্ত যেন হয় আল্লাহর জন্য। আমি যা কিছু করবো, তাঁর জন্য করবো, তাঁরই হুকুম মতো করবো। তাঁরই আনুগত্যের মাঝে বাঁচবো ও মরবো। আমার মালিক আল্লাহ রাব্বুল আলামীনের এই হুকুম সর্বপ্রথম আমি শিরোধার্য করে নিলাম। জীবনের প্রতিটি মুহূর্ত তার সন্তুষ্টি, তাঁর বন্দেগী ও গোলামিতে অতিবাহিত করার সিদ্ধান্ত নিলাম।’\n\nনিঃসন্দেহে এটাই তাওহীদের সর্বোচ্চ স্তর যে, বান্দা নিজেকে সর্বোতভাবে আল্লাহ পাকের গোলামিতে সোপর্দ করবে, তাঁরই হুকুমের উপর মরবে ও বাঁচবে।\n\nতাওহীদের সর্বোচ্চ ও চূড়ান্ত শিক্ষাটুকু প্রদানের জন্য আল্লাহ তাআলা এ-প্রক্রিয়া অবলম্বন করেছেন যে, নবীজীকেই নিজের সম্পর্কে ঘোষণাগুলো করার নির্দেশ দিয়েছেন। এর বিশেষ একটি হেকমত হলো, যখন নবীজীই নিজের সম্পর্কে পৃথিবীবাসীকে জানাচ্ছেন, আমার সমস্ত ইবাদাত-বন্দেগী, উপাচার-নিবেদন আল্লাহর জন্য, আল্লাহর জন্যই আমার জীবন ও মরণ, সবার আগে তাঁর অনুগত্যের সামনে আমিই অবনত-মস্তক হই, আল্লাহর বন্দেগী ও আনুগত্যের ক্ষেত্রে আমিই শীর্ষে সবার, তাহলে আমাকে খোদা কিংবা খোদার শরিক মনে করার নূন্যতম সুযোগ আছে কি?\n\nবাস্তবতা হলো, যারা নবীজীকে সর্বশ্রেষ্ঠ নবীরূপে বিশ্বাস করে, তাদের জন্য বড় আশংকার বিষয় ছিলো, তারা নবীজীর অসাধারণ গুণবৈশিষ্ট, বিভিন্ন মুজেযা ও ক্ষমতা প্রত্যক্ষ করে লোকেরা ঈসা নবীর মতোই নবীজীকে আল্লাহ বা আল্লাহর শরিক বলে বিশ্বাস করতে শুরু করবে। এজন্য কুরআন মাজীদে বারবার আল্লাহর দরবারে নবীজীর বিনীত আত্মসমর্পন, নবীজীর দাসত্ব ও মানবিক অক্ষমতা ইত্যাদি তুলে ধরা হয়েছে। আর তাই অধিকাংশ ক্ষেত্রে বিষয়গুলো নবীজীর জবানিতে প্রকাশ করা হয়েছে। কোথাও বলা হয়েছে,\n\nقُلْ إِنَّمَا أَنَا بَشَرٌ مِثْلُكُمْ يُوحَى إِلَيَّ أَنَّمَا إِلَهُكُمْ إِلَهٌ وَاحِدٌ فَاسْتَقِيمُوا إِلَيْهِ وَاسْتَغْفِرُوهُ وَوَيْلٌ لِلْمُشْرِكِينَ\n\nবলে দিন, আমি তো তোমাদের মতো একজন মানুষ । (অবশ্য) আমার প্রতি ওহী আসে যে, তোমাদের যিনি মাবুদ, তিনি একক মাবুদ । সুতরাং তোমরা সোজা ও দৃঢ় হয়ে তাঁরই অভিমুখী থাকো। তার কাছেই ক্ষমা চাও। আর পরিতাপ মুশরিকদের জন্য। (সূরা ৪১ হামীম সাজদা, আয়াত ৬) আবার কোথাও বলা হয়েছে,\n\nقُلْ سُبْحَانَ رَبِّي هَلْ كُنْتُ إِلَّا بَشَرًا رَسُولًا\n\nবলে দিন, আমার পরওয়ারদেগার মহাপবিত্র। আমি রসুল হিসেবে প্রেরিত একজন মানুষ ছাড়া আর কিছু কি? (সূরা ১৭ বনি ইসরাইল, আয়াত ৯৩) কোথাও এসেছে,\n\nقُلْ إِنِّي لَا أَمْلِكُ لَكُمْ ضَرًّا وَلَا رَشَدًا (٢١) قُلْ إِنِّي لَنْ يُجِيرَنِي مِنَ اللَّهِ أَحَدٌ وَلَنْ أَجِدَ مِنْ دُونِهِ مُلْتَحَدًا\n\nবলে দিন, আমি তোমাদের কোনো ক্ষতি করার এখতিয়ার রাখি না, এবং কোনো উপকার করারও না। বলুন, (আমি যদি অন্যায় করি, তাহলে) কেউ-ই আমাকে আল্লাহ হতে রক্ষা করতে পারবে না। আর তাঁকে ছেড়ে অন্য কোনো আশ্রয়-স্থলও পাবো না। (সূরা ৭২ জিন, আয়াত ২১-২২) এক জায়গায় এসেছে,\n\nقُلْ لَا أَمْلِكُ لِنَفْسِي نَفْعًا وَلَا ضَرًّا إِلَّا مَا شَاءَ اللَّهُ وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَمَا مَسَّنِيَ السُّوءُ إِنْ أَنَا إِلَّا نَذِيرٌ وَبَشِيرٌ\n\nআপনি বলুন, আমি নিজেও আমার ভালো-মন্দের মালিক নই। তবে আল্লাহ যা ইচ্ছা করেন তা ব্যতিক্রম। আর আমি যদি গায়েব জানতাম, তাহলে ভালো জিনিস বহু পরিমাণে সঞ্চয় করে রাখতাম তখন কোনো কষ্টই আমাকে স্পর্শ করতো না। আমি তো একজন সতর্ককারী ও সুসংবাদদাতা বৈ কিছু নই। (সূরা ৭ আয়াত, আয়াত ১৮৮)\n\nউম্মতে মুহাম্মদীকে নবী-পূজার শিরক থেকে বাঁচানোর জন্য বিশেষভাবে এ পথও অবলম্বন করা হয়েছে যে, যখনই নবীজীর অসাধারণ গুণ বৈশিষ্ট, এবং অতি বিরল মর্যাদা ও মহিমার আলোচনা এসেছে, তখনই তার শানে ‘আব্দ’ (দাস, বান্দা) শব্দ প্রয়োগ করা হয়েছে। যেমন মেরাজের সময় আল্লাহর রাসুল সাল্লাল্লাহু আলাইহি ওয়াসাল্লাম সম্মানের চূড়ান্ত উচ্চতায় পৌঁছে গিয়েছিলেন। অন্য কোনো নবী বা ফেরেশতা সে উচ্চতায় পৌছাতে পারেননি। তো কুরআন মাজিদ বিষয়টির বর্ণনা শুরু করেছে এভাবে,\n\nسُبْحَانَ الَّذِي أَسْرَى بِعَبْدِهِ\n\nপবিত্র সে মহান সত্তা, যিনি তাঁর ‘বান্দাকে’ নিয়ে গেছেন। (সূরা ১৭ বনি ইসরাইল, আয়াত ১)\n\nমেরাজের এই সফর প্রসঙ্গই যখন বলা হলো,\n\nفَكَانَ قَابَ قَوْسَيْنِ أَوْ أَدْنَى\n\n‘এমনকি তিনি দুই ধনুকের দূরত্ব সমান (আমার) কাছাকাছি হলেন, বরং আরো নিকটবর্তী হলেন,’ তখন নবীজীকে এই মাকাম দান করার সঙ্গে সঙ্গেই সম্বোধন করা হলো,\n\nفَأَوْحَى إِلَى عَبْدِهِ مَا أَوْحَى\n\n‘অতঃপর আল্লাহ আপন বান্দা (দাস)-এর প্রতি যে ওহী নাযিল করার তা নাযিল করলেন’। (সূরা ৫৩ নজম, আয়াত ৯-১০)\n\nএ সম্বোধনের মাধ্যমে আল্লাহ পাক মূলত নবীজীর মাকামে আবদিয়্যত তথা দাসত্বকে স্মরণ করিয়ে দিয়েছেন ।\n\nএকটি লক্ষণীয় বিষয় হলো, যে কালিমার উপর ইসলামের বুনিয়াদ প্রতিষ্ঠিত, অর্থাৎ কালিমায়ে শাহাদাত- আশহাদু আল্লা ইলাহা ইল্লাল্লাহু ওয়া আশহাদু আন্না মুহাম্মাদান আবদুহু ওয়া রাসূলুহু -এই কালিমাটিতে একদিকে যেমন আল্লাহ তায়ালার তাওহীদের সাক্ষ্য ও ঘোষণা রয়েছে, তেমনি নবীজীর নবুওতের স্বীকারোক্তি এবং তাঁর আবদিয়্যত অর্থাৎ আল্লাহ পাকের প্রতি নবীজীর দাসত্ব ও গোলামির সাক্ষ্যও বিদ্যমান রয়েছে। সুতরাং নবুওতের সাক্ষ্যের সঙ্গে সঙ্গে নবীজীর আবদিয়্যতের সাক্ষ্য দানও ঈমানের অংশ। এটা স্বীকার করা ব্যতীত কেউ মুসলমানই হতে পারবে না।\n\nযদিও বক্ষমান কিতাবে কুরআনী তালিমসমুহ শুধু আয়াতে কুরআনীর মাধ্যমে উপস্থাপন করা উদ্দেশ্য, তবু এখানে নবীজীর কয়েকটি হাদীস উল্লেখ না করে পারছি না। এই হাদীসগুলোতে নিঃসংকোচে নবীজী নিজের আবদিয়্যত প্রকাশ করেছেন এবং আপন উম্মতকে ঐ গোমরাহি থেকে বাঁচানোর সম্ভাব্য চেষ্টা করেছেন, ঈসা আলাইহিস সালামের উম্মতসহ কয়েকটি উম্মত যে গোমরাহিতে লিপ্ত হয়েছে। প্রসিদ্ধ হাদীসে এসেছে,\n\nلا تطروني كما أطرت النصارى ابن مريم فإنما أنا عبده فقولوا عبد الله ورسوله\n\nখৃস্টানরা যেমন ঈসা ইবনে মারইয়ামের প্রশংসায় সীমা লংঘন করেছে, সাবধান! আমাকে নিয়ে তোমরা তেমনটা করো না। তোমরা এটুকুই বলো, আমি আল্লাহর একজন বান্দা ও রাসূল। (বোখারী, হাদীস নং ৩২১৬) অন্য হাদীসে নবীজী ইরশাদ করেন,\n\nلا ترفعوني فوق حقي إن الله اتخذني عبدًا قبل أن يتخذني نبيًّا\n\n তোমরা আমাকে আমার প্রকৃত মর্যাদা থেকে আরো বাড়াতে চেও না। কেননা আল্লাহ পাক আমাকে রাসূল ঘোষণা করার পূর্বে তার বান্দা ঘোষণা করেছেন (সুতরাং আমি তাঁর রাসূল, আবার তাঁর একজন বান্দাও বটে)। (মুজামে কাবীর ২৮৮৯, মুসতাদরাকে হাকেম ৪৮২৫) আরও ইরশাদ করেন,\n\nولا يستهوينكم الشيطان أنا محمد بن عبد الله عبد الله ورسوله والله ما أحب أن ترفعوني فوق منزلتي التى أنزلنى الله عزو جل\n\nশয়তান যেন তোমাদেরকে বিভ্রান্ত না করে। আমি আবদুল্লাহর বেটা মুহাম্মদ। আল্লাহর একজন বান্দা ও রাসুল। আল্লাহ আমাকে যে মর্যাদায় রেখেছেন, তোমরা আমাকে তারও উপরে ওঠাও -এটা আমি মোটেই পছন্দ করি না। (মুসনাদে আহমদ ১৫৩ )\n\nএকবার কোনো এক সাহাবী বলে বসলেন,\n\nما شاء الله وشئت فقال جعلتني لله عدلا بل ما شاء الله وحده\n\n‘আপনি এবং আল্লাহ যা চান তাই হবে!’ -এ কথা শুনে নবীজী রাগান্বিত হয়ে বললেন,\n\n‘তুমি তো আমাকে আল্লাহর সমান শরিক করে ফেললে! আসল বিষয় এমন নয়। বরং একমাত্র আল্লাহ যা চান কেবল তাই হয়।’ (মুসনাদে আহমদ ২৫৬১)\n\nনবীজীর সামনে পূর্ববর্তী উম্মতের আচরণ থেকে প্রাপ্ত অভিজ্ঞতা বিদ্যমান ছিলো। তাদের যে নবী আজীবন তাওহীদের পথে সংগ্রম করেছেন, শিরকের বিরুদ্ধে লড়াই করে জীবন শেষ করেছেন, সেই নবীর ইন্তেকালের পর তাঁর অভাগা উম্মত তাঁরই কবরকে সিজদা করতে শুরু করেছে। এ জন্য নবীজী সতর্কবাণী দিয়েছেন,\n\nوإن من كان قبلكم كانوا يتخذون قبور أنبيائهم وصالحيهم مساجد ألا فلا تتخذوا القبور مساجد إنى أنهاكم عن ذلك\n\nতোমাদের পূর্ববর্তী কতক উম্মত নিজ নিজ নবীর কবরকে সিজদার জায়গা বানিয়ে নিয়েছিলো। সাবধান! তোমরা আমার কবরকে সিজদার জায়গা বানিয়ে নিয়ো না! আমি পরিষ্কার ভাষায় তোমাদেরকে এ থেকে নিষেধ করছি। (সহীহ মুসলিম ১২১৬)\n\nনবীজী মৃত্যুশয্যায় এ দু‘আ করেছিলেন,\n\nاللهم لا تجعل قبري وثنا يعبد اشتد غضب الله على قوم اتخذوا قبور أنبيائهم مساجد\n\n হে আল্লাহ! আমার কবর যেন মূর্তির মতো পূজনীয় না হয়। তাদের উপর আল্লাহর গজব ও অভিশাপ, যারা নবীদের কবরকে সিজদার জন্য বেছে নিয়েছে! (মোআত্তা মালেক ৪১৪)\n\n আল্লাহ তাআলার পক্ষ হতে কুরআন আনয়নকারী নবী আলাইহিস সালামের এই সমস্ত হেদায়েত ও সতর্কবাণী মূলত কুরআনে বর্ণিত তাওহীদেরই ব্যাখ্যা ও তাফসীর। এর মাধ্যমে নবীজীকে পূজনীয় ভাবার সকল সুযোগ চিরতরে রহিত হয়ে গেছে। আল্লাহ পাক নবীজীর প্রতি রহমতের অফুরান ফল্গুধারা নাযিল করুন। যিনি তাওহীদের শিক্ষাকে দুনিয়াবাসীর সামনে এতটা উজ্জ্বল করে পেশ করেছেন যে, সচেতন সমাজে শিরক অনুপ্রবেশের সমস্ত রাস্তাই এখন বন্ধ। আলহামদুলিল্লাহ।"
  },
  {
    "_id": "30",
    "chapter_id": "5",
    "2_id": "1",
    "1": " শিরকের প্রতি কঠোর নিন্দা ও সম্পর্কচ্ছেদের ঘোষণা",
    "2": "কুরআন মাজীদের বহু জায়গায় তাওহীদের বিরুদ্ধাচরণকারী মুশরিকদের প্রতি আল্লাহ পাক চরম হুশিয়ারি উচ্চরণ করেছেন এবং এ পদ্ধতিতে সকলকে তাওহীদের ছায়াতলে আশ্রয় নিতে উদ্বুদ্ধ করেছেন। শিরকের অশুভ পরিণাম সম্পর্কে ভীতি প্রদর্শন করে আল্লাহ তাআলা ইরশাদ করেন,\n\nإِنَّ اللَّهَ لَا يَغْفِرُ أَنْ يُشْرَكَ بِهِ وَيَغْفِرُ مَا دُونَ ذَلِكَ لِمَنْ يَشَاءُ\n\nআল্লাহর সাথে অন্য কিছুকে শরীক করার পাপ আল্লাহ কখনো ক্ষমা করবেন না। এ-ছাড়া অন্য যেসব গুনাহ তা তিনি যাকে ইচ্ছা ক্ষমা করে দিবেন। (সূরা ৪ নিসা, আয়াত ১১৬) অন্য আয়াতে ইরশাদ করেন,\n\nإِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَمَأْوَاهُ النَّارُ وَمَا لِلظَّالِمِينَ مِنْ أَنْصَارٍ\n\nনিশ্চই যে ব্যক্তি আল্লাহর সঙ্গে কাউকে শরিক করবে, আল্লাহ তার উপর জান্নাত হারাম করে দেবেন। তাঁর ঠিকানা হবে জাহান্নাম। আর এমন অবিচারীর জন্য কেউ সহায়ক হবে না। (সূরা ৫ মায়েদা, আয়াত ৭২)\n\nযেহেতু শিরক একটি অমার্জনীয় মহাপাপ এবং মুশরিকের অনিবার্য ঠিকানা জাহান্নাম, তাই নবীজী ও সকল ইমানদারকে হুকুম করা হয়েছে, তারা যেন কিছুতেই কোনো মুশরিকের জন্য ক্ষমা ও মাগফেরাতের দু‘আ না করে। কেননা আল্লাহ তাআলা এমন অনাচারী এবং অশুচি লালনকারীদের পক্ষে ক্ষমার প্রার্থনাও শুনতে চান না। ইরশাদ হয়েছে,\n\nمَا كَانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَلَوْ كَانُوا أُولِي قُرْبَى\n\nনবী এবং মুমিনদের জন্য কোনো মুশরিকের পক্ষে মাগফেরাতের দু‘আ করা মোটেই সমীচীন নয়, যদিও তারা তাদের পরম আত্মীয় হয় না কেন। (সূরা ৯ তাওবা, আয়াত ১১৩) অন্য আয়াতে আল্লাহ পাক এতদূর বলেছেন,\n\nإِنَّمَا الْمُشْرِكُونَ نَجَسٌ\n\nমুশরিকরা তো অপবিত্রই! (সূরা ৯ তাওবা, আয়াত ২৮)\nআল্লাহ পাক আরও বলেছেন,\n\nأَنَّ اللَّهَ بَرِيءٌ مِنَ الْمُشْرِكِينَ وَرَسُولُهُ\n\n‘আজ থেকে মুশরিকদের বিষয়ে আল্লাহ ও তাঁর রাসুল দায়মুক্ত ও সম্পর্ক শূন্য।’ (সূরা ৯ তাওবা, আয়াত ২)\n\nএকটু লম্বা করেই আমি তাওহীদের আলোচনা করেছি, তবু আমার উপস্থাপিত এই লম্বা আলোচনা কুরআনে বর্ণিত তাওহীদের আলোচনার সামনে এক মুষ্টিও নয়।\n\nআল্লাহ পাক যাকে কুরআন বুঝে পড়ার তাওফীক দান করেছেন, তার উচিৎ সরাসরি কুরআন মাজীদই ফিকির করে করে তেলওয়াত করা। তাহলে সে তাওহীদ বিষয়ে কুরআনী দাওয়াতের মজবুতি, বিস্তৃতি ও সূক্ষ্মতা অনুমান করতে পারবে।\n\nঅবশ্য যতই চিন্তা করবে, তত তার মনে হতে থাকবে, আমার বুঝের চেও কুরআনের মর্ম আরও সুগভীর। আল্লাহ পাক আমাদের সকলকে তাওহীদের উপর কায়েম ও দায়েম রাখুন। আমীন।"
  },
  {
    "_id": "31",
    "chapter_id": "5",
    "2_id": "2",
    "1": "পরজগত ও আখেরাত",
    "2": "যে কয়টি বাস্তবতার উপর মনে প্রাণে ঈমান আনার প্রতি কুরআন মাজীদ পূর্ণ জোর দিয়ে থাকে এবং যেগুলোকে মানবজীবনের বুনিয়াদরূপে গ্রহণ করার সর্বোচ্চ তাগিদ করে, তার একটি আখেরাত। আল্লাহর যাত, ছিফাত, তাওহীদ ইত্যাদির মতো আখেরাত হলো ঈমানী যিন্দেগীর অন্যতম মূলনীতি।\r\n\r\nতো কুরআন মাজীদের দাওয়াত ও তালিম হলো, যেমনিভাবে তোমরা আল্লাহকে চর্মচোখে না দেখে এবং দেহের কানে তাঁর আওয়াজ না শুনে তাঁর অস্তিত্বে বিশ্বাস করো বরং তাঁর মহাবাস্তব বিদ্যমানতাকে কোনো সুস্থ বিবেক অস্বীকার করতে পারে না বলেই জানো, তেমনি এই সন্দেহাতীত সত্যও জেনে রাখো, দুনিয়ার এ জীবনের পর আরেকটি জীবন আসবে। ইহকালের মতো সে জীবন ক্ষণস্থায়ী নয়, বরং চিরস্থায়ী। সব দিক থেকে ইহকালের তুলনায় সেকাল লক্ষকোটি গুণ বড়। আর সে সময় তোমাদের ইহজীবনের নেক আমল ও বদ আমলের জাযা ও সাজা দেওয়া হবে।\r\n\r\nআল্লাহর অস্তিত্ব ও গুণাবলীর ন্যায় আখেরাতের বিশ্বাসও দ্বীন ও ধর্মের অত্যন্ত মৌলিক ও বুনিয়াদি বিষয়। এজন্য সকল নবীর দাওয়াতে এবং সমস্ত আসামানী কিতাবের হেদায়েতে আখেরাত প্রসঙ্গ অত্যান্ত গুরুত্বপূর্ণ বিষয়। আর কুরআন মাজীদ যেহেতু সর্বশেষ আসমানী কিতাব, তাই এর বিরাট অংশ জুড়ে রয়েছে আখেরাতের আলোচনা।\r\n\r\nকুরআন মাজীদ আখেরাতের উপর ঈমান আনার দাওয়াত দেয়ার সাথে সাথে চিন্তাশীল মানুষকে ভাবতে উদ্বুদ্ধ করে যে, মানুষের জন্য আখেরাতের বিশ্বাস কেন জরুরি এবং অবিশ্বাস কত সাংঘাতিক গোমরাহি, অবিশ্বাসের পরিণাম কত মারাত্মক আর মূর্খ অবিশ্বাসী এবং আল্লাভোলা বেঈমানদের শক-শোবা কত না ঠুনকো? কুরআন মাজীদে রয়েছে পরকালে মানুষের জন্য কী কী অপেক্ষা করছে তার বিস্তারিত আলোচনা। আল্লাহ তাঁর অনুগত নেক বান্দাদের জন্য কী কী পুরস্কার রেখেছেন, কেমন সুখ শান্তি এবং আনন্দ-আহ্লাদের ব্যবস্থা তিনি করে রেখেছেন এবং তাঁর অবাধ্য বদকারদের জন্য কেমন লোমহর্ষক ও বেদনাদায়ক শাস্তি তিনি প্রস্তুত রেখেছেন ইত্যাদির মর্মস্পর্শী বিবরণ।"
  },
  {
    "_id": "32",
    "chapter_id": "5",
    "2_id": "3",
    "1": "আখেরাত কেন জরুরি",
    "2": "কুরআন মাজীদের বক্তব্য হলো, যদি দুনিয়ার জীবনই সবকিছু হয়, এছাড়া আর কোন জীবন না থাকে, তবে তো বিশ্বজগতের এ বিশাল আয়োজন নিরর্থক তামাশা এবং উদ্দেশ্যহীন হাঙ্গামা ছাড়া কিছুই নয়। এর সবই তাহলে সৃষ্টিকর্তার খামখেয়ালি, অনর্থক সৃষ্টি! এবং বিশ্ব সৃষ্টির এমন কোনো হেতু নেই, যা পরম প্রজ্ঞাময় মহান আল্লাহ রাব্বুল আলামীনের কর্মের সঙ্গে শোভনীয় সঙ্গতিপূর্ণ হতে পারে! এও কি সম্ভব!\n\nএকটু চিন্তা-ফিকির করলে পরিষ্কার বোঝা যায়, পৃথিবীতে মানুষের অবস্থান একটি ঘরের বাসিন্দার মতো। যে ঘরে মানুষ ছাড়াও বহু কিছু রয়েছে। খাদ্য-পানীয়, পরিধেয় বস্ত্র, বিছানাপত্র, খাট-পালংক, চেয়ার-টেবিল, আয়না-আলমারি, থালা-বাসন, লাইট-ল্যাম্প। আরো কতো কি সাজ সরঞ্জাম! যাতায়াতের জন্য বাহনজন্তু, মোটরযান, বাইসাইকেল ইত্যাদি রয়েছে। চিত্তবিনোদনের জন্য রয়েছে কবুতর, টিয়া-ময়না, শিশুদের খেলনা ইত্যাদি। গৃহপালিত পশু, গরু-ছাগল, কুকুর-বিড়াল ইত্যাদিসহ অন্যান্য জিনিস।\n\nতো এগুলোর কোনটাই মাকসাদ নয়, কেন্দ্রীয় সৃষ্টি নয়। বরং কেন্দ্রীয় সৃষ্টি হলো মানুষ। মানুষের প্রয়োজন পূরণের জন্যই এ-সমস্তের সৃষ্টি।\n\nএই পুরো বিশ্বজাহান নিয়ে চিন্তা করলে দেখা যায়, এখানে মানুষ ব্যতীত আর যা কিছু আছে, নদী-নালা, পাহাড়-পর্বত, আগুন-পানি, বাতাস-মাটি, গাছ-গাছালি, পাখ-পাখালি, সবি এক মানুষের জন্য তৈরি করা হয়েছে। আর বাস্তবতা হলো, মানুষের অল্প কয়দিনের এই জীবন মোটেই স্বপ্ন-কল্পনার চেয়ে বেশি কিছু নয়। তাও শতকরা একদু’জনও পাওয়া যাবে না, যে নিজের জীবন নিয়ে পরিতৃপ্ত ও খুশী। আমার তো মনে হয়, আখেরাতের জীবন যদি না থাকতে, নবীগণ যে জীবনের সংবাদ শুনিয়েছেন, কুরআনে যার সুবিস্তৃত বিবরণ এসেছে, তা যদি না থাকতো, তাহলে এ-পৃথিবীতে জন্ম নেওয়ার চেয়ে একেবারে জন্ম না নেওয়াই হতো হাজার গুণ উত্তম।\n\nবরং একটু আগে বেড়ে বলতে চাই, যদি আখেরাতের উপর ঈমান না থাকতো, তাহলে আমি সৃষ্টকর্তাকেই দুষতাম এবং তাঁর সঙ্গেই তর্ক জুড়তাম। আর হাজারো অশান্তি পেরেশানি-পূর্ণ অল্প কয়দিনের এ জীবনের তুলনায় নিজের এবং অন্যদের জন্য আত্মহত্যার সহজতম কোনো পথকেই শ্রেয় মনে করতাম।\n\nযাইহোক, জন্ম থেকে মৃত্যু পর্যন্ত মাত্র কয়েক বছরের এ দুনিয়াবী জীবন। তার মাঝে শৈশবের বেশ কটি বছর হারিয়ে যায় একান্ত বলহীন বোধশূন্য অবস্থায়। এরপর আসে যৌবন। তখন শক্তিমত্তা ও বীর্যবত্তার সঙ্গে এমন হাজারো কামনা-বাসনা জেগে ওঠে, যা পূরণ করার সামর্থ হয় খুব কম সংখ্যক যুবকের। তারপর পেশিশক্তি দুর্বল হতে শুরু করে। বার্ধক্য আসে রোগ-শোক আর শত অক্ষমতার বেদনা নিয়ে। অবশেষে মৃত্যুর পথ ধরে মানুষ এ দুনিয়া থেকে বিদায় হয়ে যায়। এই হলো দুনিয়ার জীবন! তাও যদি স্বাভাবিক বয়স পেয়ে থাকে। কতজন তো এরও আগে দুনিয়া ছেড়ে চলে যায়, তাহলে এত বড় আয়োজন, এত বিশাল ব্যবস্থাপনার তেমন কি প্রয়োজন!\n\nচিন্তা করুন, আখেরাতের জীবন যদি না থাকতো, তবে বেচারা মানুষের এই ক্ষুদ্র নিরানন্দ জীবনের জন্য আসমান জমিনের এ বিশাল সৃষ্টি অর্থহীন খেল-তামাশা ছাড়া কিছুই না। বরং তখন খোদ মানব জন্মটাও প্রশ্নবিদ্ধ হয়ে পড়তো।\n\nকুরআন মাজীদ অত্যন্ত বাগ্মিতাপূর্ণ সংক্ষিপ্ত বাক্যে বিষয়টিকে তুলে ধরেছে এইভাবে,\n\nأَفَحَسِبْتُمْ أَنَّمَا خَلَقْنَاكُمْ عَبَثًا وَأَنَّكُمْ إِلَيْنَا لَا تُرْجَعُونَ (١١٥) فَتَعَالَى اللَّهُ الْمَلِكُ الْحَقُّ لَا إِلَهَ إِلَّا هُوَ رَبُّ الْعَرْشِ الْكَرِيمِ\n\nতবে কি তোমরা ভেবেছো, আমি তোমাদেরকে (উদ্দেশ্যেহীনভাবে) এমনি এমনিই সৃষ্টি করেছি এবং তোমাদেরকে আমার নিকট ফিরে আসতে হবে না? অতি মহান আল্লাহ পাকের শান, যিনি বিশ্বজগতের প্রকৃত বাদশাহ। তিনি ব্যতীত কোনো মাবুদ নেই, মহান আরশের তিনিই প্রভু। (সূরা ২৩ মুমিনুন, আয়াত ১১৫-১১৬)\n\nআয়াতের সারকথা হলো, যে আল্লাহ প্রকৃত বাদশা, লা-শারীক মাবুদ এবং আরশপাকের একচ্ছত্র অধিপতি, তাঁর সম্পর্কে এমন ধারণা করার কোন অবকাশ নেই যে, তিনি মানবজাতিকে অর্থহীন ও উদ্দেশ্যহীনভাবে খেলাচ্ছলে সৃষ্টি করেছেন। বরং আল্লাহ পাক অনেক বড় উদ্দেশ্য সামনে রেখে মানুষ সৃষ্টি করেছেন। যেন মানুষ দুনিয়াতে থেকে আল্লাহর দরবারে হাজির হওয়ার এবং তাঁর বিশেষ অনুগ্রহ ও পুরস্কার লাভের প্রস্তুতি নিতে পারে। আর এটাই মানব জাতির চূড়ান্ত ও সর্বোচ্চ মঞ্জিল।\n\nঅতএব মানুষের এই সংক্ষিপ্ত জীবনই তৎপরবর্তী অন্য একটি অনন্তকালীন জীবনের দলিল। তা না হলে পৃথিবীতে মানুষের আগমন খেল-তামাশা ছাড়া কিছুই নয়। আর সৃষ্টিকর্তা মহান আল্লাহ এ থেকে বহু বহু উর্ধ্বে। ইরশাদ হয়েছে,\n\nوَمَا خَلَقْنَا السَّمَاوَاتِ وَالْأَرْضَ وَمَا بَيْنَهُمَا لَاعِبِينَ\n\nবস্তুত আসমান-জমিন এবং এ দুয়ের মাঝে যা কিছু আছে তা আমি খেলাচ্ছলে সৃষ্টি করিনি। (সূরা ৪৪ দুখান, আয়াত ৩৮) অন্য আয়াতে এসেছে।\n\nأَيَحْسَبُ الْإِنْسَانُ أَنْ يُتْرَكَ سُدًى\n\nমানুষ কি তাহলে ধরে নিয়েছে তাকে এমনিই ছেড়ে দেয়া হবে? (সূরা ৭৫ কিয়ামাহ, আয়াত ৩৬)\n\nমূলত মানবজন্ম এবং ইহজীবন তখনি অর্থবহ হবে, যখন জাযা ও সাজার উপর ঈমান থাকবে এবং এ বিশ্বাস রাখা হবে যে, দুনিয়ার এ-জীবন পরকালের উন্নত ও অনন্ত জীবন লাভের উসিলামাত্র। অন্যথায় মানবজন্মই অর্থহীন বলে প্রতীয়মান হবে এবং আল্লাহ রাব্বুল আলামীনের সমস্ত সৃষ্টিকর্ম বেহুদা সাব্যস্ত হবে। ... মহান আল্লাহ এ থেকে অনেক অনেক উর্ধ্বে।"
  },
  {
    "_id": "33",
    "chapter_id": "5",
    "2_id": "4",
    "1": "আখেরাত আবশ্যক হওয়ার বিষয়ে কুরআনের দলিল",
    "2": "কুরআন মাজীদ আখেরাত-বিষয়ে নিজস্ব আঙ্গিকে বিবেকবান মানুষ ও তাদের সহজাত উপলব্ধিকে সম্বোধন করে কথা বলেছে। বলেছে, ভালো-মন্দ দুই-ই আছে পৃথিবীতে। কিন্তু অনেক ‘ভালো’ দুনিয়াতে তার জাযা ও পুরস্কার পাচ্ছে না! তেমনি বহু ‘মন্দ’ পাচ্ছে না তার শাস্তি ও সাজা। অথচ জাযা ও সাজা আল্লাহ পাকের ইনসাফ-গুণের প্রধান দাবী। আল্লাহ কখনোই ভালোকে যথাযোগ্য পুরস্কার থেকে বঞ্চিত করেন না। তদ্রুপ এমনি এমনিই কোনো অন্যায়কারী তার শাস্তি থেকে পার পেয়ে যায় না।\n\nতাহলে কোথায় সে শাস্তি ও পুরস্কার? কখন প্রকাশ পাবে আল্লাহ পাকের ইনসাফ ও ন্যায় বিচার? সুতরাং আরেকটি জগৎ জরুরি। যে জগতের নাম হবে আখেরাত। যেখানে বদকার পাবে শাস্তি আর নেককার পাবে শান্তি। অন্যথায় খোদ আল্লাহ পাক ও তাঁর ইনসাফগুণই অভিযুক্ত হয়ে পড়বে।\n\nআরেকটু খুলে বলি। আমরা অনেক জালিম অনাচারিকে সারা জীবন পাপ করে যেতে দেখি। কাউকে মারছে, ধন-সম্পদ কেড়ে নিচ্ছে। কারো ইজ্জত–আব্রু নষ্ট করেছে। আমানতের খেয়ানত করছে। কাউকে খুন করছে, ঘুষ নিচ্ছে। দুর্বলের উপর জুলুম করছে। আবার বেশ আয়েশী জীবনও কাটাচ্ছে! মৃত্যুর পর সন্তান-সন্ততির জন্য ছেড়ে যাচ্ছে কালো টাকার বিরাট পাহাড়!\n\nঅন্যদিকে আল্লাহর অনেক বান্দাকে দেখা যায়, তারা অত্যন্ত নেককার পরহেযগার। কারো উপর জুলুম করে না। কাউকে ধোকা দেয় না। কারো সম্পদ আত্মসাৎ করে না। বরং আল্লাহর ইবাদত করে। শরীয়ত মতো চলে। সব মানুষের সেবা করে। এতদসত্বেও তাঁদের জীবন নানা সংকটে জবুথবু! কখনো বিমারি কখনো পেরেশানি। একের পর এক লেগেই আছে। এ অবস্থাতেই তারা দুনিয়া ত্যাগ করে। বাহ্যত তারা তাঁদের পবিত্র জীবনের বিশেষ কোনে প্রতিদানই পায় না।\n\nসুতরাং দুনিয়ার এই যিন্দেগীর পর যদি আরেকটি যিন্দেগী না থাকে, যেখানে আলোচ্য নেককারগণ পাবে তাদের শ্রম-সাধনাময় জীবনের প্রতিদান, আর যেমন খুশি তেমন জীবন যাপনকারীরা ভোগ করবে তাদের দুস্কৃতির পরিণাম, তাহলে সৃষ্টিকর্তার উপরই মারাত্মক অভিযোগ উঠবে। তিনি ভালো মানুষের ভালোকে মূল্য দেন না। আর মন্দ লোকের মন্দকেও শাসন করেন না। তাঁর কাছে নেককার বদকার সব একাকার। একি সম্ভব? কোনো বিবেকবান মানুষ কি তা মেনে নেবে? আল্লাহ কেন, একজন সাধারণ থেকে সাধারণ ভালো মানুষও কি উভয় শ্রেণীকে একই পাল্লায় রাখতে পারবে? তাহলে আল্লাহ কিভাবে ভালো আর মন্দকে বিনা বিচারে এক পাল্লায় ছেড়ে দেবেন! এ হতেই পারে না। দেখুন কুরআন মাজীদে আল্লাহ কী বলছেন, কেমন করে বলছেন,\n\nأَفَنَجْعَلُ الْمُسْلِمِينَ كَالْمُجْرِمِينَ\n\nআরে! আমি কি অনুগতদেরকে অপরাধীদের সমান গণ্য করবো? (সূরা ৬৮ কলম, আয়াত ৩৫) অন্য আয়াতে বলেন,\n\nأَمْ نَجْعَلُ الَّذِينَ آمَنُوا وَعَمِلُوا الصَّالِحَاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ\n\nনাকি যারা ঈমান এনে সৎকর্ম করেছে, তাদেরকে আমি পৃথিবীতে অশান্তি বিস্তারকারীদের সমান গন্য করবো আর না আমি মুত্তাকীদেরকে পাপাচারীদের সমপর্যায়ে ধরে নিবো? (সূরা ৩৮ স-দ, আয়াত ২৮) আল্লাহ পাক আরও ইরশাদ করেন,\n\nأَمْ حَسِبَ الَّذِينَ اجْتَرَحُوا السَّيِّئَاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحَاتِ سَوَاءً مَحْيَاهُمْ وَمَمَاتُهُمْ سَاءَ مَا يَحْكُمُونَ\n\nযারা অপকর্ম করে বেড়ায়, তারা কি ভেবেছে, যারা ঈমান এনে সৎকর্ম করে তাঁদেরকে আমি তাদের সমান গণ্য করবো? তাদের জীবন ও মরণকে সমান (সওয়াব ও শাস্তিশূন্য) করে ফেলবো! তাদের এ-বিবেচনা কত না ঠুনকো! (সূরা ৪৫ জাসিয়া, আয়াত ২১)\n\nআখেরাতের যৌক্তিকতা আমরা আরেকভাবে বোঝার চেষ্টা করি। এ পৃথিবীর প্রতিটি বস্তুুই কোনো না কোনো বৈশিষ্ট্যের ধারক সবকিছুতেই রয়েছে কোনো না কোনো বৈশিষ্ট্য ও প্রভাব। এটা বিজ্ঞানের একটি স্বীকৃত সূত্র। যেমন আগুনে তাপ ও দহনক্ষমতা আছে। পানিতে আছে পিপাসা নিবারণ, সিক্ত ও শীতল করণের ক্ষমতা। তেমনি ভূমিজাত সকল জিনিসে কোনো না কোনো বৈশিষ্ট নিহিত আছে। এমনকি তা পোকা মাকড়েও আছে। তেমনি মানুষের প্রতিটি ক্রিয়া কর্মেরও প্রভাব-প্রতিক্রিয়া রয়েছে। যেমন খাবার খেলে ক্ষুধা যায়, পানি খেলে পিয়াস মিটে। দৌড়ঝাপ করলে ঘাম ঝরে, ক্লান্ত হয় ইত্যাদি।\n\nতো যেমনিভাবে বস্তুগত কাজের বস্তুগত প্রভাব স্বীকৃত। তেমনিভাবে সওয়াবের কাজের আধ্যাত্মিক দিক ও তার প্রভাবও অনস্বীকার্য। যেমন কেউ দূর থেকে পানি এনে পিপাসিতকে পানি পান করায়, ক্ষুধার্তকে খানা খাওয়ায়, গরিব-দুঃখীর সেবা করে, রোগী ব্যক্তির শুশ্রƒষা করে এবং সে দুনিয়াতে এ সমস্ত নেক কাজের কোনো বিনিময় প্রত্যাশা করে না, তাহলে আমাদের বিবেক বলে, লোকটির এ সকল নেককাজের অবশ্যই কোনো প্রভাব থাকা উচিৎ এবং তা প্রকাশ পাওয়া উচিৎ। তেমনি কেউ চুরিচামারি করে, দুর্বল প্রতিবেশীকে কষ্ট দেয়, অন্যের মাল আত্মসাৎ করে। ঘুষ খায়, জুলুম করে। (কুফর শিরক ও পাপাচারে নিমজ্জিত থাকে,) তাহলে এ-ব্যক্তির ব্যাপারেও আমাদের বিবেক বলে, তার অন্যায় অনাচারের পরিণতি অবশ্যই তার ভোগ করা উচিৎ এবং তা কোনো না কোনো সময় বাস্তবায়িত হওয়া উচিৎ।\n\nমানুষ হলো আশরাফুল মাখলুকাত। সৃষ্টির সেরা। সকল প্রাণীর মাঝে সবচে বড় দায়িত্বশীল হলো মানুষ। মানুষ বরং সমগ্র সৃষ্টির মাখদুম, সব কিছু তার সেবায় নিয়োজিত। এমন শ্রেষ্ঠ জীবের আচরণ-উচ্চারণ প্রভাব-প্রতিক্রিয়াহীন হতে পাওে, সুস্থ বিবেক কিছুতেই তা মেনে নিতে পারে না। কারণ তা প্রকৃতি বিরোধী, সৃষ্টিজগতের উদ্দেশ্য-পরিপন্থী এবং আল্লাহ তালার হেকমত ও প্রজ্ঞার সঙ্গে একেবারেই বেমানান। ইরশাদ হয়েছে,\n\nوَخَلَقَ اللَّهُ السَّمَاوَاتِ وَالْأَرْضَ بِالْحَقِّ وَلِتُجْزَى كُلُّ نَفْسٍ بِمَا كَسَبَتْ وَهُمْ لَا يُظْلَمُونَ\n\nআল্লাহ তাআলা আকাশমণ্ডলী ও জমিন (এবং এর মধ্যকার সবকিছু) যথার্থ নিরিখে সৃষ্টি করেছেন এবং (সৃষ্টি করেছেন) যাতে প্রত্যেককে তার কর্মের প্রতিফল দেওয়া হয়। আর কাউকে (তার প্রাপ্য হতে) বঞ্চিত না করা হয়। (সূরা ৪৫ জাসিয়া, আয়াত ২২)"
  },
  {
    "_id": "34",
    "chapter_id": "5",
    "2_id": "5",
    "1": "আখেরাত বিষয়ে শয়তানী সংশয়: মুর্খোচিত সন্দেহ",
    "2": "আল্লাহ পাক বলেন,\n\nبَلْ قَالُوا مِثْلَ مَا قَالَ الْأَوَّلُونَ (٨١) قَالُوا أَإِذَا مِتْنَا وَكُنَّا تُرَابًا وَعِظَامًا أَإِنَّا لَمَبْعُوثُونَ\n\nবরং এরাও সেরকম কথা বলে, যেরকম কথা তাদের পূর্ববর্তীরা বলতো। তারা বলে, তবে কি আমরা যখন মরে গিয়ে মাটি ও হাড়ে পরিণত হবো, তখনো কি আমাদের জীবিত করে তোলা হবে? (এটা আমাদের বুঝে আসছে না, কীভাবে সম্ভব। দুনিয়াতে এমন তো কখনো ঘটেনি!) (সূরা ২৩ মুমিনূন, আয়াত ৮১-৮২) অন্য আয়াতে বলেন,\n\nوَقَالَ الَّذِينَ كَفَرُوا أَإِذَا كُنَّا تُرَابًا وَآبَاؤُنَا أَئِنَّا لَمُخْرَجُونَ\n\n‘অবিশ্বাসী কাফেররা বলে, আমরা এবং আমাদের বাপ-দাদারা যখন মাটি হয়ে যাবো, তখন কি (আসলেই) আমাদেরকে (মাটি থেকে জীবন্ত করে) বের করা হবে!’ (সূরা ২৭ নামল, আয়াত ৬৭) এক আয়াতে এসেছে,\n\nأَإِذَا مِتْنَا وَكُنَّا تُرَابًا ذَلِكَ رَجْعٌ بَعِيدٌ\n\nআমরা যখন মরে গিয়ে একেবারে মাটি হয়ে যাবো, তখনো কি (পুনর্জীবিত হয়ে আল্লাহর কাছে ফিরে যাবো)? এই ফেরা তো (আমাদের আকল-জ্ঞান থেকে) অনেক দূরের (অবাস্তব) একটি বিষয়! (সূরা ৫০ কাফ, আয়াত ৩)\n\nআসল কথা হলো, অবিশ্বাসীদের নিকট আখেরাত অস্বীকারের কোনোই দলিল নেই। তাদের কাছে এমন কোনো প্রমাণ নেই, যদ্বারা আখেরাত অসম্ভব বলে প্রতীয়মান হতে পারে। ঐ অতটুকু কথাই সর্বসাকুল্য পূঁজি, মরে মাটির সঙ্গে মিশে যাবার পর কীভাবে আমাদের দেহ পুনরুদ্ধার করা হবে! আমরা তো এমতাবস্থায় কাউকে জীবিত হতে দেখিনি। সুতরাং পরকাল বলতে কিছু নেই!\n\nদেখুন পাঠক! যে আল্লাহকে চেনে, আল্লাহর গুণাবলী এবং তাঁর অসীম অশেষ কুদরত ও ক্ষমতার কথা জানে, তার কাছে অবিশ্বাসীদের উক্ত কথা অজ্ঞতা-মূর্খতা ছাড়া কিছুই নয়।\n\n কুরআন অত্যন্ত সাদামাটা উদাহরণ দিয়ে বিষয়টি বোঝাতে চেয়েছে এবং বলেছে, মৃত্যুর পর পুনর্জীবিত করাকে তোমরা অন্যন্ত কঠিন এবং অসম্ভব বলে মনে করেছো। আর শুধু এ কারণে তা অস্বীকারই করে দিচ্ছো! তোমাদের দিকে লক্ষ করলে তা অতি কঠিন সন্দেহ নেই। কিন্তু যে সর্বজ্ঞ প্রজ্ঞাময়, সর্বশক্তিমান আল্লাহ শূন্য থেকে এ বিশ্বজগত সৃষ্টি করেছেন এবং যিনি তা নিয়ন্ত্রণ করছেন, তাঁর অপার অসীম কুদরত ও ক্ষমতার সামনে তা কিছুই নয়।\n\nআল্লাহ পাক কুরআন মাজীদে মৃত্যুর পর পুনর্জীবিত করার বহু উপমা ও নজির তুলে ধরেছেন। (পদার্থবিদ্যার জটিল কঠিন সূত্রের পরিবর্তে) পরিদৃশ্যমান উদাহরণ দিয়ে আল্লাহ তাআলা বলেছেন, তোমরা একটু চোখ মেলে দেখো এবং চিন্তা করো, একটি নিষ্ফলা তামাটে ভূমিকে আল্লাহ পাক রহমতের বারিধারায় কেমন করে শ্যামল সজীব করে তোলেন। তুমি তোমার জন্ম লাভের প্রক্রিয়া নিয়েই চিন্তা করতে পারো। আল্লাহ পাক কেমন করে তোমাকে অস্তিত্ব দিলেন! তাহলে সহজেই তোমার কাছে মৃত্যু-পরবর্তী জীবনের সম্ভাব্যতা পরিষ্কার হয়ে উঠবে।"
  },
  {
    "_id": "35",
    "chapter_id": "5",
    "2_id": "6",
    "1": " অবিশ্বাসীদের শংসয়ের জবাব",
    "2": "এ-বিষয়টির উপর কুরআন মাজীদের শত জায়গায় আলোকপাত করা হয়েছে এবং আখেরাত অস্বীকারকারীদের ভিত্তিহীন ধারণা ও সন্দেহ দূরীভূত করা হয়েছে। ইরশাদ হয়েছে,\n\nأَوَلَيْسَ الَّذِي خَلَقَ السَّمَاوَاتِ وَالْأَرْضَ بِقَادِرٍ عَلَى أَنْ يَخْلُقَ مِثْلَهُمْ بَلَى وَهُوَ الْخَلَّاقُ الْعَلِيمُ (٨١) إِنَّمَا أَمْرُهُ إِذَا أَرَادَ شَيْئًا أَنْ يَقُولَ لَهُ كُنْ فَيَكُونُ\n\nযে সত্তা আকাশমণ্ডলী ও পৃথিবী সৃষ্টি করেছেন, তিনি কি তাদের অনুরূপ (পুনরায়) সৃষ্টি করতে সক্ষম নন? অবশ্যই সক্ষম। কারণ তিনি মহাস্রাষ্টা ও মহাজ্ঞানী। তাঁর ব্যাপার এতটুকু যে, যখন তিনি কিছু করতে চান, তখন শুধু অভূতপূর্বকে বলেন, কুন- (অর্থাৎ হয়ে যাও) আর তা হয়ে যায়! (সূরা ৩৬ ইয়াসীন, আয়াত ৮১-৮২)\n\n যেখানে সম্পূর্ণ অস্তিত্বহীন জিনিস সৃষ্টি করার জন্য আল্লাহর ইচ্ছা এবং ইশারাই যথেষ্ট, সেখানে মৃত্যু দানের পর পুনর্জীবিত করা তেমন আর কঠিন কী!\n\nوَهُوَ الَّذِي يَبْدَأُ الْخَلْقَ ثُمَّ يُعِيدُهُ وَهُوَ أَهْوَنُ عَلَيْهِ وَلَهُ الْمَثَلُ الْأَعْلَى فِي السَّمَاوَاتِ وَالْأَرْضِ وَهُوَ الْعَزِيزُ الْحَكِيمُ\n\nতিনি সেই সত্তা যিনি সৃষ্টির সূচনা করেন। অতঃপর তিনিই আবার সৃষ্টিকে পুনর্জীবিত করবেন, এটা (পুনর্জীবন দান করা) তাঁর কাছে আরও সহজ। আকাশমণ্ডল ও পৃথিবীতে সকল মহোত্তম বিশেষণ তাঁর জন্য নির্ধারিত। তিনি পরাক্রমশালী প্রজ্ঞাময়। (সূরা ৩০ রূম, আয়াত ২৭) অন্য আয়াতে বলেন,\n\nيَا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْنَاكُمْ مِنْ تُرَابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ وَنُقِرُّ فِي الْأَرْحَامِ مَا نَشَاءُ إِلَى أَجَلٍ مُسَمًّى ثُمَّ نُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ وَمِنْكُمْ مَنْ يُتَوَفَّى وَمِنْكُمْ مَنْ يُرَدُّ إِلَى أَرْذَلِ الْعُمُرِ لِكَيْلَا يَعْلَمَ مِنْ بَعْدِ عِلْمٍ شَيْئًا وَتَرَى الْأَرْضَ هَامِدَةً فَإِذَا أَنْزَلْنَا عَلَيْهَا الْمَاءَ اهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ (٥) ذَلِكَ بِأَنَّ اللَّهَ هُوَ الْحَقُّ وَأَنَّهُ يُحْيِ الْمَوْتَى وَأَنَّهُ عَلَى كُلِّ شَيْءٍ قَدِيرٌ (٦) وَأَنَّ السَّاعَةَ آتِيَةٌ لَا رَيْبَ فِيهَا وَأَنَّ اللَّهَ يَبْعَثُ مَنْ فِي الْقُبُورِ\n\nহে মানব সমাজ! পুনরূত্থান সম্পর্কে তোমরা যদি সন্দিহান থাকো, (তবে চিন্তা করো) আমি (আদিতে) মাটি হতে তোমাদের সৃষ্টি করেছি। তারপর শুক্রবিন্দু থেকে। তারপর জমাট রক্তা থেকে। এরপর সৃষ্টি করেছি আকৃতিবিশিষ্ট এবং আকৃতিবিহীন মাংসপিণ্ড থেকে, যেন তোমাদের কাছে (তোমাদের প্রকৃত অবস্থা এবং আমার মহিমা) পরিষ্কার করে দিতে পারি। আর নির্দিষ্ট সময় পর্যন্ত যেভাবে ইচ্ছা আমি মাতৃগর্ভে রেখে দিই। তারপর তোমাদেরকে শিশুরূপে বের করে আনি। তারপর যাতে তোমরা পরিণত বয়সে পৌঁছ (সেই ব্যবস্থা করি), তোমাদের কাউকে তো আগেই তুলে নেওয়া হয় আর কাউকে ফিরিয়ে দেওয়া হয় হীনতম বয়সে। যার ফলে এমন হয়ে যায়, অনেক কিছুর ইলম অর্জনের পর যেন কিছুই জানে না।\n\nআর তুমি জমিনকে শুষ্ক-শূন্য দেখো। কিন্তু যখন আমি সেখানে বারি বর্ষণ করি, তখন তা আন্দোলিত ও শিহরিত হয় এবং ফুলেফুলে ওঠে। আর তা উদগত করে সকল জোড়াজাতের নয়নাভিরাম উদ্ভিদ।\n\nএ সবকিছু একারণে (সম্ভব হলো) যে, আল্লাহর অস্তিত্ব আসলেই সত্য। তিনিই করবেন মৃতকে জীবিত। তিনি সব বিষয়ে ক্ষমতাবান। আর (জেনে রাখো) কেয়ামত অবশ্যম্ভাবী। এতে কোনো সন্দেহ নেই। এবং আল্লাহ তাআলা অবশ্যই কবরবাসীকে পুনরুত্থিত করবেন। (সূরা ২২ হজ্জ, আয়াত ৫-৭)\n\nএই আয়াতের সারকথা হলো, যে ব্যক্তি আখেরাত বিশ্বাস করে না, কিন্তু প্রকৃত সত্য বুঝতে চায়, তবে সে নিজের জন্মগ্রহণ ও শৈশব থেকে বার্ধক্যে উত্তরণের স্তর-বিবর্তনগুলি নিয়ে চিন্তা করতে পারে। তার জীবনের এই পরিবর্তনে আল্লাহ ব্যতীত কারো কোনো হাত নেই।\n\nতেমনি সে চিন্তা করতে পারে শষ্যক্ষেত্র নিয়ে। এক মৌসুমে জমিন সম্পূর্ণ শুষ্ক ও মৃত হয়ে পড়ে। জীবনের কোনো আন্দোলন-স্পন্দন তাতে থাকে না। কিন্তু যখন আল্লাহ পাক বৃষ্টি বর্ষণ করেন, তখন এই শুকনো জমিনেই সবুজ প্রাণ ঢেউ খেলে যায় (এই যে ছিলো না এখন আছে, এটাই পুনরুত্থানের সম্ভাব্যতার দলিল)। যে বিশ্বাস করে, এবিষয়গুলি আল্লাহ ঘটান, তার কাছে কেয়ামত ও পুনরুত্থান কোনো অসম্ভব কিছু নয়। আল্লাহ পাক ইরশাদ করেন।\n\nيُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الْأَرْضَ بَعْدَ مَوْتِهَا وَكَذَلِكَ تُخْرَجُونَ\n\nতিনি মৃত থেকে জীবিতকে বের করেন আর জীবিত থেকেও মৃতকে বের করেন। আবার মরে যাওয়া জমিনকে সজীব করেন। আর এভাবেই তোমাদেরকে (কবর জগৎ থেকে) বের করা হবে। (সূরা ৩০ রূম, আয়াত ১৯) অন্য আয়াতে বলেন,\n\nفَانْظُرْ إِلَى آثَارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِهَا إِنَّ ذَلِكَ لَمُحْيِ الْمَوْتَى وَهُوَ عَلَى كُلِّ شَيْءٍ قَدِيرٌ\n\nঅতএব তুমি আল্লাহর রহমতের নিদর্শনগুলির প্রতি চেয়ে দেখো, কিভাবে জমিনকে তার মৃত্যুর পর তিনি পুনর্জীবিত করেন। সেই তিনি অবশ্যই মুর্দাদের পুনরায় জীবিত করবেন। তিনি সর্ববিষয়ে শক্তিমান। (সূরা ৩০ রুম, আয়াত ৫০) আরও ইরশাদ করেন,\n\nوَمِنْ آيَاتِهِ أَنَّكَ تَرَى الْأَرْضَ خَاشِعَةً فَإِذَا أَنْزَلْنَا عَلَيْهَا الْمَاءَ اهْتَزَّتْ وَرَبَتْ إِنَّ الَّذِي أَحْيَاهَا لَمُحْيِ الْمَوْتَى إِنَّهُ عَلَى كُلِّ شَيْءٍ قَدِيرٌ\n\nতাঁর আরেকটি নিদর্শন হলো, তুমি ভূমিকে শুষ্ক-মৃতরূপে দেখতে পাও। অতঃপর আমি তাতে বৃষ্টি বর্ষণ করি। অমনি তা আলোড়িত হয় এবং নড়েচড়ে বেড়ে উঠতে শুরু করে। বস্তুত যিনি ভূমিতে প্রাণ সঞ্চার করেন, তিনি মৃতদেরকেও জীবিত করবেন। নিশ্চই তিনি সর্ববিষয়ে শক্তিমান। (সূরা ৪১ হা-মীম সাজদা, আয়াত ৩৯) অন্য আয়াতে আল্লাহ বলেন,\n\nوَالَّذِي نَزَّلَ مِنَ السَّمَاءِ مَاءً بِقَدَرٍ فَأَنْشَرْنَا بِهِ بَلْدَةً مَيْتًا كَذَلِكَ تُخْرَجُونَ\n\nযিনি আসমান থেকে একটা পরিমাণে বৃষ্টি বর্ষণ করেন। তারপর আমি এর মাধ্যমে একটি মৃত অঞ্চলকে নতুন জীবন দান করি। এভাবেই তোমাদেরকে (কবরজগত থেকে) বের করে নতুন জীবন দেওয়া হবে। (সূরা ৪৩ যুখরুফ, আয়াত ১১)\n\nকুরআন মাজীদ এজাতীয় শত আয়াতে অত্যন্ত সহজ সরলভাবে বিষয়টি বোঝানোর চেষ্টা করেছে। সর্বজনবোধ্য এবং হৃদয়গ্রাহী দলিলের মাধ্যমে আখেরাত-বিরোধীদের শংসয়গুলো খণ্ডন করেছে। তাই পরকাল বিশ্বাস এখন প্রোজ্জ্বল পরাবাস্তব সত্যরূপে প্রতিষ্ঠিত। এ বিষয়ে নতুন করে শংসয় প্রকাশের সুযোগ নেই। এজন্যই এখন বিস্ময় আখেরাত বিশ্বাসীদের উপর নয়, অবিশ্বাসীদের উপর। আল্লাহ পাক ইরশাদ করেন,\n\nوَإِنْ تَعْجَبْ فَعَجَبٌ قَوْلُهُمْ أَإِذَا كُنَّا تُرَابًا أَإِنَّا لَفِي خَلْقٍ جَدِيدٍ\n\nযদি আপনি (কাফেরদের উপর) আশ্চর্য হতে চান, তবে তাদের এ উক্তি বেশ আশ্চর্যজনক যে, (তারা বলে,) আমরা যখন মাটি হয়ে যাবো, তখন কি আমরা নতুনভাবে পয়দা হবো? (সূরা ১৩ রাআদ, আয়াত ৫)\n\nঅর্থাৎ আখেরাতের উপর এত সমস্ত দলিলাদি প্রকাশ পাবার পরও যারা বলে, ‘মরার পর আমারা যখন মাটি হয়ে যাবো তখন আবার কিভাবে পয়দা হবো’- তাদের এমন আহম্মকির উপর যতই বিস্ময় প্রকাশ করা হোক, তা কমই!\n\nযাইহোক, মূল বিষয়বস্তুর বিবেচনায় কোআন মাজীদ হলো নসীহত হেদায়েত এবং উৎসাহ দান ও ভীতি প্রদর্শনের একটি কিতাব, দর্শন বা তর্কশাস্ত্রের কোনো গ্রন্থ নয়। এজন্য কুরআন পরকাল-বিষয়ে সূক্ষ্ম প্রমাণাদি কিংবা বৈজ্ঞানিক তত্ত্ব হাজির করতে যায়নি। বরং সাদা চোখে দেখা যায় এমন কিছু নজির উপস্থাপন করে ক্ষান্ত হয়েছে। এরপরই আখেরাতে ঘটিতব্য বিষয়াবলির আলোচনা শুরু করে দিয়েছে। কারণ মানুষের সৃষ্টি-উপাদানেই এ সকল বিশ্বাস নিহিত। এ বিশ্বাসগুলি মানুষের জন্মগত, সৃষ্টিগত এবং স্বভাবগত। সুতরাং তাদের অন্তরে এ সমস্ত বিশ্বাস গেঁথে দেওয়ার জন্য ভারী ভারী দলিল প্রমাণের খুব একটা প্রয়োজন নেই। সাদামাটা কথা বলে মানুষকে তাদের স্বভাব নিহিত বিষয়ের সঙ্গে পরিচয় করিয়ে দেওয়াই কাম্য। কুরআন মাজীদ তাই করেছে। আর এটুকু আলোচনাই একজন সুস্থ স্বভাবের মানুষের জন্য যথেষ্ট। বস্তুত কুরআন মাজীদের বড় অংশ জুড়ে রয়েছে এ-জাতীয় আলোচনা।"
  },
  {
    "_id": "36",
    "chapter_id": "5",
    "2_id": "7",
    "1": "আখেরাতের বিভিন্ন অধ্যায়",
    "2": "মৃত্যু হলো ইহকাল থেকে পরকালে স্থানান্তরিত হবার নাম। এ থেকেই আরম্ভ হয়ে যায় আখেরাতের সফর। মৃত্যুর পর থেকে কেয়ামত-পরবর্তী পুনরুত্থান পর্যন্ত এ সময়কে বলা হয় বরযখ। শিশু যেমন ভূমিষ্ট হবার পূর্বে একটা কাল মাতৃগর্ভে অবস্থান করে, তেমনি পুনরুত্থানের পূর্বে দীর্ঘ একটা সময় মানুষও বরযখের (কবরের) জগতে অবস্থান করে। তবে আখেরাতের মূল ঘটনাগুলো ঘটতে শুরু করবে কেয়ামত এবং তৎপরবর্তী হাশর-নশর বা পুনরুত্থানের পর। সুতরাং বরযখকে আখেরাতের জগতের একটা ভূমিকা বলা যায়। তো মৃত্যু থেকে কেয়ামত পর্যন্ত বরযখের যে জগৎ সে জগত সম্পর্কে কুরআন মাজীদে আলোচনা তুলনামূলক কম। কিন্তু কেয়ামত থেকে নিয়ে হাশর-নশর, হিসাব-কিতাব, জান্নাত-জাহান্নাম ইত্যাদির আলোচনা অন্যূন শতাধিক জায়গায় এসেছে। যা মানুষের অন্তরে আল্লাহর ভয় এবং আখেরাতের ফিকির পয়দা করার জন্য বিলকুল যথেষ্ট। নিঃসন্দেহে আখেরাত সম্পর্কে এর বেশি আলেচনা পৃথিবীর আর কোন গ্রন্থে নেই। এটি কুরআন মাজীদের অনন্য বৈশিষ্ট্য। আল্লাহ পাক ইরশাদ করেন,\n\nحَتَّى إِذَا جَاءَ أَحَدَهُمُ الْمَوْتُ قَالَ رَبِّ ارْجِعُونِ (٩٩) لَعَلِّي أَعْمَلُ صَالِحًا فِيمَا تَرَكْتُ كَلَّا إِنَّهَا كَلِمَةٌ هُوَ قَائِلُهَا وَمِنْ وَرَائِهِمْ بَرْزَخٌ إِلَى يَوْمِ يُبْعَثُونَ (١٠٠) فَإِذَا نُفِخَ فِي الصُّورِ فَلَا أَنْسَابَ بَيْنَهُمْ يَوْمَئِذٍ وَلَا يَتَسَاءَلُونَ (١٠١) فَمَنْ ثَقُلَتْ مَوَازِينُهُ فَأُولَئِكَ هُمُ الْمُفْلِحُونَ (١٠٢) وَمَنْ خَفَّتْ مَوَازِينُهُ فَأُولَئِكَ الَّذِينَ خَسِرُوا أَنْفُسَهُمْ فِي جَهَنَّمَ خَالِدُونَ (١٠٣) تَلْفَحُ وُجُوهَهُمُ النَّارُ وَهُمْ فِيهَا كَالِحُونَ\n\nপরিশেষে কোনো পাপীর যখন মৃত্যু হাজির হয়ে যায়, তখন সে বলে উঠে, প্রভু হে! আমাকে (এবারের জন্য দুনিয়াতে) ফিরিয়ে দাও। যাতে আমি আমার হাত ছাড়া করা বিষয়ে কিছু নেককাজ করে আসতে পারি। কিন্তু কখনো তা হবার নয়। এতো একটি কথার কথা, যা সে বলবেই! তাদের সামনে বরযখের প্রতিবদ্ধকতা দাড়িয়ে গেছে, যা পুনরুত্থান পর্যন্ত বহাল থাকতে। অতঃপর যখন শিঙ্গায় ফুৎকার দেওয়া হবে, তখন তাদের মাঝে আত্মীয়তার কোনো চি‎হ্ন থাকবে না, কেউ কাউকে হাল পুরসি করবে না। সুতরাং সেদিন যাদের (নেকের) পাল্লা ভারী হবে, সে লোকেরাই হবে কামিয়াব। আর যাদের (নেকের) পাল্লা হালকা হবে, তারা ঐ সমস্ত লোক, যারা নিজেরাই নিজেদেরকে ক্ষতিগ্রস্থ করেছে। চিরকাল এরা জাহান্নামে থাকবে। আগুন তাদের মুখমণ্ডল ঝলসে দিবে। আর সেখানেই তারা বিকৃত অবস্থায় পড়ে থাকবে। (সূরা ২৩ মুমিনূন, আয়াত ৯৯-১০৪) অন্যত্র আল্লাহ পাক বলেন,\n\nوَجَاءَتْ سَكْرَةُ الْمَوْتِ بِالْحَقِّ ذَلِكَ مَا كُنْتَ مِنْهُ تَحِيدُ (١٩) وَنُفِخَ فِي الصُّورِ ذَلِكَ يَوْمُ الْوَعِيدِ (٢٠) وَجَاءَتْ كُلُّ نَفْسٍ مَعَهَا سَائِقٌ وَشَهِيدٌ (٢١) لَقَدْ كُنْتَ فِي غَفْلَةٍ مِنْ هَذَا فَكَشَفْنَا عَنْكَ غِطَاءَكَ فَبَصَرُكَ الْيَوْمَ حَدِيدٌ\n\nএবং সত্য সত্যই মৃত্যু যন্ত্রণা এসে গেলো। হে মানুষ! তুমি তো একেই পাশ কাটিয়ে চলতে। (আর মৃত্যু যন্ত্রণাতেই সব শেষ ভেবো না। সামনে আসছে কেয়ামত ও পুনরুত্থান) এবং এক সময় শিঙ্গায় ফুক দেওয়া হবে। এতো সেই দিন, যে দিন সঙ্গে থাকবে একজন সঞ্চালক এবং একজন সাক্ষী। আখেরাত অস্বীকারকারীকে বলা হবে, তুমি বিচার-দিবস সম্পর্কে উদাসীন ছিলে। বস্তুত আমি তোমার উপর থেকে আজ সেই আচ্ছাদন তুলে দিয়েছি। তাই আজ তোমার দৃষ্টি এত তীক্ষ্ম (অর্থাৎ আগে যা অস্বীকার করতে এখন তাই প্রত্যক্ষ করছো)। (সূরা ৫০ ক্বফ, আয়াত ১৮-২২) আল্লাহ পাক আরও বলেন,\n\nوَيَوْمَ يُنْفَخُ فِي الصُّورِ فَفَزِعَ مَنْ فِي السَّمَاوَاتِ وَمَنْ فِي الْأَرْضِ إِلَّا مَنْ شَاءَ اللَّهُ وَكُلٌّ أَتَوْهُ دَاخِرِينَ (٨٧) وَتَرَى الْجِبَالَ تَحْسَبُهَا جَامِدَةً وَهِيَ تَمُرُّ مَرَّ السَّحَابِ\n\nআর সে দিনের কথাও স্মরণ করো, যেদিন শিঙ্গায় ফুঁ দেওয়া হবে, সেদিন আকাশমণ্ডলী ও পৃথিবীর সবাই আতংকিত হয়ে পড়বে। তবে আল্লাহ যাদেরকে (ব্যতিক্রম রাখতে) চান তারা ব্যতীত। এবং সকলেই তাঁর সামনে আনত-অসহায় হয়ে উপস্থিত হবে। তোমরা পাহাড় পর্বতকে দেখে মনে করছ তা আপন জায়গায় স্থির (থাকবে)। অথচ তা (মহাপ্রলয়ের দিন স্থানচূত হয়ে) মেঘের মতো উড়তে শুরু করবে। (সূরা ২৭ নামল, আয়াত ৮৭-৮৮)।\n\nঅন্য আয়াতে বলেন,\n\nيَا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ (١) يَوْمَ تَرَوْنَهَا تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذَاتِ حَمْلٍ حَمْلَهَا وَتَرَى النَّاسَ سُكَارَى وَمَا هُمْ بِسُكَارَى وَلَكِنَّ عَذَابَ اللَّهِ شَدِيدٌ\n\nহে মানুষ! তোমরা তোমাদের রবের ক্রোধকে ভয় করো। জেনে রাখো, কেয়ামতের প্রকম্পন বড় ভয়াবহ বিষয়। যে দিন সেই প্রকম্পন প্রত্যক্ষ করবে, সেদিন সকল স্তন্যদায়িনী মা তার দুধের শিুশুর কথা ভুলে যাবে। গর্ভবতীদের গর্ভপাত হয়ে যাবে। সকল মানুষকে তোমার মনে হবে নেশাগ্রস্থ-মাতাল, অথচ তারা মাতাল বা নেশাগ্রস্থ নয়। আসলে সেদিন আল্লাহর আযাবই হবে বড় কঠিন। (সূরা ২২ হজ্জ, আয়াত ১-২)\n\n কেয়ামত ও তৎপরবর্তী হিসাব-নিকাশ সম্পর্কে আল্লাহ পাক বলেন,\n\nوَيَوْمَ نُسَيِّرُ الْجِبَالَ وَتَرَى الْأَرْضَ بَارِزَةً وَحَشَرْنَاهُمْ فَلَمْ نُغَادِرْ مِنْهُمْ أَحَدًا (٤٧) وَعُرِضُوا عَلَى رَبِّكَ صَفًّا لَقَدْ جِئْتُمُونَا كَمَا خَلَقْنَاكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِدًا (٤٨) وَوُضِعَ الْكِتَابُ فَتَرَى الْمُجْرِمِينَ مُشْفِقِينَ مِمَّا فِيهِ وَيَقُولُونَ يَا وَيْلَتَنَا مَالِ هَذَا الْكِتَابِ لَا يُغَادِرُ صَغِيرَةً وَلَا كَبِيرَةً إِلَّا أَحْصَاهَا وَوَجَدُوا مَا عَمِلُوا حَاضِرًا وَلَا يَظْلِمُ رَبُّكَ أَحَدًا\n\n সেদিনের কথাও স্মরণ রাখো, যেদিন আমি পাহাড়গুলো টলিয়ে দিবো (এবং জমিনের সমস্ত আবাদি ধূলোয় মিশিয়ে দিবো)। ফলে তুমি পুরো পৃথিবীটাকে একদম সমতল অবস্থায় দেখতে পাবে। (যেখানে কোনো পাহাড় নেই। নেই কোনো ঘর-বাড়ি গাছ-গাছালি) তখন তাদের সকলকে (পুনর্জীবিত করে) একত্রিত করবো। কাউকে বাদ দিবো না। সকলকে সারিবদ্ধভাবে আপনার প্রভুর আদালতে হাজির করা হবে। বলা হবে, যেভাবে আমি তোমাদেরকে প্রথমবার সৃষ্টি করেছি, সেভাবে তোমরা আমার কাছে এসে গেছো। অথচ তোমরা ধারণা করতে, এই নির্ধারিত সময় আমি কখনো তোমাদের সামনে উপস্থিত করবো না। (নবীগণের এ সম্পর্কিত সংবাদ সত্য ছিলো, আজ সেটাই তোমরা প্রত্যক্ষ করছো) আর তাদের সামনে আমলনামা মেলে ধরা হবে। অপরাধীরা ভয়ে ভয়ে তাতে যা লেখা আছে তা দেখবে এবং বলে উঠবে, হায় গজব! এ কেমন কিতাব, এতো আমাদের ছোট বড় কোনো কিছুই হিসাব থেকে বাদ দেয়নি! সুতরাং তারা কৃতকর্মের ভালোমন্দ সাক্ষাৎ বুঝতে পারবে। আপনার রব কারো প্রতি জুলুম করেন না। (আজকের শাস্তি তো তাদের কৃতকর্মেরই ফসল।) (সূরা ১৮ কাহাফ, আয়াত ৪৭-৪৯) এক আয়াতে বলেন,\n\nوَأَنْذِرْهُمْ يَوْمَ الْآزِفَةِ إِذِ الْقُلُوبُ لَدَى الْحَنَاجِرِ كَاظِمِينَ مَا لِلظَّالِمِينَ مِنْ حَمِيمٍ وَلَا شَفِيعٍ يُطَاعُ\n\n(হে রাসূল!) তাদেরকে আসন্ন (কেয়ামত) দিবসের বিপদ সম্পর্কে সতর্ক করুন। যখন বেদনা- ক্লিষ্ট অবস্থায় কলিজা মুখে এসে যাবে। সেদিন পাপী-জালিমদের থাকবে না কোনো বন্ধু কিংবা এমন সুপারিশকারী, যার কথা শোনা হবে। (সূরা ৪০ মুমিন, আয়াত ১৮)\n\nকেয়ামতের দিন পাপীদের অসহায়ত্ব এবং লাঞ্ছনা-গঞ্জনার একটি শিউরে ওঠার মতো চিত্র আল্লাহ পাক এভাবে বর্ণনা করেছেন,\n\nالْيَوْمَ نَخْتِمُ عَلَى أَفْوَاهِهِمْ وَتُكَلِّمُنَا أَيْدِيهِمْ وَتَشْهَدُ أَرْجُلُهُمْ بِمَا كَانُوا يَكْسِبُونَ\n\nআজ আমি তাদের মুখ সিলগালা করে দিবো। আর তাদের হাত আমার সাথে কথা বলবে এবং তাদের পা তাদের অপকর্মের ব্যাপারে সাক্ষ্য দিতে শুরু করবে! (সুরা ৩৬ ইয়াসীন, আয়াত ৬৫)\n\nআল্লাহ পাক আরও বিভিন্ন জায়গায় কেয়ামতের আতংক, ভয়াবহতা ও তার প্রভাব-চিত্র তুলে ধরেছেন। সেদিন সবাই কেবল নিজেকে নিয়ে বেহুশ থাকবে। আত্মীয়তা-অন্তরঙ্গতা সব হারিয়ে যাবে। সবাই শুধু নফসী নফসী- আমার কী হবে আমার কী হবে -এই পেরেশানিতে পাগলের মতো ছুটতে থাকবে,\n\nفَإِذَا جَاءَتِ الصَّاخَّةُ (٣٣) يَوْمَ يَفِرُّ الْمَرْءُ مِنْ أَخِيهِ (٣٤) وَأُمِّهِ وَأَبِيهِ (٣٥) وَصَاحِبَتِهِ وَبَنِيهِ (٣٦) لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ (٣٧) وُجُوهٌ يَوْمَئِذٍ مُسْفِرَةٌ (٣٨) ضَاحِكَةٌ مُسْتَبْشِرَةٌ (٣٩) وَوُجُوهٌ يَوْمَئِذٍ عَلَيْهَا غَبَرَةٌ (٤٠) تَرْهَقُهَا قَتَرَةٌ\n\n যেদিন গগনবিদারী আওয়াজটা হবে, সেদিন মানুষ আপন ভাই, পিতা-মাতা এবং স্ত্রী-সন্তান থেকেও পালিয়ে বেড়াবে। প্রত্যেকের এমন কঠিন অবস্থা হবে যে, অন্যর প্রতি একটু লক্ষ্য করারও ফুরসত হবে না। সেদিন কিছু চেহারা প্রস্ফুষ্টিত হয়ে উঠবে এবং হাস্যোজ্জ্বল দেখাবে। আর কিছু চোহারা ধূলিমলিন হবে, কালিমায় আচ্ছন্ন হয়ে যাবে। (সূরা ৮০ আবাসা, আয়াত ৩৩-৪১)\n\nপূর্বে যেমনটা বলা হয়েছে, কুরআন মাজীদের বিরাট অংশ জুড়েই রয়েছে কেয়ামত, হাশর-নশর ইত্যাদির বর্ণনা। এমনকি এ বিষয়ে বেশ কয়েকটি পূর্ণ সূরাও নাযিল হয়েছে। সূরা ওয়াকিয়া ৫৬, সূরা আল হা-ক্বাহ ৬৯, সূরা কিয়ামাহ ৭৫, সূরা তাকবীর ৮১, সূরা ইনফেতার ৮২, সূরা ইন শেকাক ৮৪, সূরা গাশিয়া ৮৮, ইত্যাদি। এই সূরাগুলোতে কেয়ামত-আখেরাত এবং পরকালের বিভিন্ন বিবরণই কেবল স্থান পেয়েছে। সবচে ছোট সূরাটি এই,\n\nإِذَا زُلْزِلَتِ الْأَرْضُ زِلْزَالَهَا (١) وَأَخْرَجَتِ الْأَرْضُ أَثْقَالَهَا (٢) وَقَالَ الْإِنْسَانُ مَا لَهَا (٣) يَوْمَئِذٍ تُحَدِّثُ أَخْبَارَهَا (٤) بِأَنَّ رَبَّكَ أَوْحَى لَهَا (٥) يَوْمَئِذٍ يَصْدُرُ النَّاسُ أَشْتَاتًا لِيُرَوْا أَعْمَالَهُمْ (٦) فَمَنْ يَعْمَلْ مِثْقَالَ ذَرَّةٍ خَيْرًا يَرَهُ (٧) وَمَنْ يَعْمَلْ مِثْقَالَ ذَرَّةٍ شَرًّا يَرَهُ\n\nযখন পৃথিবী আপন কম্পনে ভীষণভাবে কম্পিত হবে, আর পৃথিবী তার (গর্ভস্থ) ভার উগরে দিবে এবং লোকেরা বলতে থাকবে, পৃথিবীর একি হলো! সেদিন পৃথিবী তার যাবতীয় সংবাদ বলে দিবে। কারণ তোমার প্রতিপালক তাকে সে আদেশই করবেন। সেদিন মানুষ দলে দলে বের হবে, যেন তাদেরকে তাদের আমলগুলো (এবং তার প্রতিফল) দেখানো হয়। সুতরাং কেউ অণু পরিমাণ সৎকর্ম করে থাকলে তাও দেখতে পাবে আর অণুু পরিমাণ মন্দ করলে সেটাও দেখতে পারে। (সূরা ৯৯ যিলযাল, আয়াত ১-৮)"
  },
  {
    "_id": "37",
    "chapter_id": "6",
    "2_id": "1",
    "1": "জান্নাত ও জাহান্নাম",
    "2": "আখেরাতের জীবনই প্রকৃত জীবন। মানুষের আসল বাড়ি এবং স্থায়ী ঠিকানা জান্নাত কিংবা জাহান্নাম। এটা সকল নবী-রাসুলের কথা। সমস্ত আসমানী কিতাবের সুস্পষ্ট বক্তব্য।\r\n\r\nজান্নাত হলো আল্লাহ পাকের দয়া-মায়া ও স্নেহ-মমতার মূল প্রকাশক্ষেত্র। যেখানে আল্লাহর সিফতে জামাল (কোমল গুণ) এর পূর্ণ বিকাশ ঘটবে। আর জাহান্নাম হলো আল্লাহ তাআলার কহর-গজব এবং প্রতাপ ও পরাক্রমের প্রকাশক্ষেত্র। যেখানে তাঁর সিফতে জালাল (কঠোর গুণ) এর পূর্ণ প্রকাশ ঘটবে ।\r\n\r\nজান্নাত-জাহান্নাম সম্পর্কে রাসূলগণ যা কিছু বলেছেন এবং আসমানী কিতাবসমূহে যা কিছু এসেছে, নিঃসন্দেহ তা শতভাগ সত্য। নবীগণ যেভাবে বর্ণনা করেছেন, পরকালের ঘটনাগুলো হুবহু সেভাবেই সত্য, যা একের পর এক ঘটতে থাকবে।\r\n\r\nমনে রাখতে হবে, শিশুর অন্তরে কোনো বিষয়ে ভয় ঢুকিয়ে দেওয়া কিংবা আগ্রহ জাগ্রত করার জন্য যেমন তাকে অবাস্তব কথা, আজগুবি কিচ্ছা-কাহিনী বলা হয়, আল্লাহ ও তাঁর রাসুলগণও জান্নাত জাহান্নাম সম্পর্কে তেমন কিছু করেছেন -এমন ভাবার বিন্দুমাত্র সুযোগ নেই। কারণ তা চরম মূর্খতা (এবং সুস্পষ্ট কুফর)। এমতাবস্থায় আল্লাহ পাকের যাত ও সত্তা, কেয়ামতের ভয়াবহতা ইত্যাদি সম্পর্কে নবীগণ যত সংবাদ দান করেছেন, সেগুলোও ভয় দেখানোর অবাস্তব হুমকি বলে গণ্য হবে। আর তা একেবারেই অসম্ভব।\r\n\r\nকুরআন মাজীদ যেহেতু সর্বশেষ আসমানী কিতাব, তাই অন্যান্য বিষয়ের মতো জান্নাত-জাহান্নামের বিষয়টিও অত্যন্ত তফসিলের সাথে বর্ণনা করেছে। যা একজন মানুষের অন্তরে নেক কাজের প্রেরণা এবং বদ কাজের প্রতি ঘৃণা সৃষ্টির জন্য যথেষ্ট। হ্যাঁ, যার অন্তর বিলকুল মরে গেছে, তার কথা আলাদা।"
  },
  {
    "_id": "38",
    "chapter_id": "6",
    "2_id": "2",
    "1": "জাহান্নাম ও তার ভয়াবহতা",
    "2": "يَا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ نَارًا وَقُودُهَا النَّاسُ وَالْحِجَارَةُ عَلَيْهَا مَلَائِكَةٌ غِلَاظٌ شِدَادٌ لَا يَعْصُونَ اللَّهَ مَا أَمَرَهُمْ وَيَفْعَلُونَ مَا يُؤْمَرُونَ\n\nহে ঈমানদারগণ! তোমরা নিজেদেরকে এবং নিজেদের পরিবার-পরিজনকে জাহান্নামের আগুন থেকে রক্ষা করো, যার ইন্ধন হবে মানুষ ও পাথর, যার দায়িত্বে নিয়োজিত আছে নির্মম ও কঠোর প্রকৃতির ফেরেশতা, যারা আল্লাহর কোনো আদেশ অমান্য করে না বরং যা আদেশ করা হয় তাই তারা পালন করে। (সুতরাং তারা আল্লাহর হুকুমের বাইরে কোনো অপরাধীর প্রতি কোমলতা প্রদর্শন করবে এমনটা আশা করা যায় না।) (সূরা ৬৬ তাহরীম, আয়াত ৬) অন্য আয়াতে বলেন,\n\nوَقُلِ الْحَقُّ مِنْ رَبِّكُمْ فَمَنْ شَاءَ فَلْيُؤْمِنْ وَمَنْ شَاءَ فَلْيَكْفُرْ إِنَّا أَعْتَدْنَا لِلظَّالِمِينَ نَارًا أَحَاطَ بِهِمْ سُرَادِقُهَا وَإِنْ يَسْتَغِيثُوا يُغَاثُوا بِمَاءٍ كَالْمُهْلِ يَشْوِي الْوُجُوهَ بِئْسَ الشَّرَابُ وَسَاءَتْ مُرْتَفَقًا\n\nবলে দিন, এ সত্য (দ্বীন) তোমাদের প্রভুর নিকট থেকেই এসেছে। এখন যার ইচ্ছা ঈমান আনুক আর যার ইচ্ছা অমান্য করুণ। আমি (অমান্যকারী) জালিমদের জন্য এমন আগুন প্রস্তুত করে রেখেছি, যার বেষ্টনী তাদেরকে ঘিরে ধরবে। তারা পানি চাইলে তাদেরকে তেলের তলানি সদৃশ পানি দেওয়া হবে, যা তাদের চেহারা ঝলসে দিবে। কত না মন্দ সে পানীয়, কত নিকৃষ্ট ( সে ঠাঁই) সেই আশ্রয়। (সূরা ১৮ কাহাফ, আয়াত ২৯) আল্লাহ পাক আরও বলেন,\n\nوَسُقُوا مَاءً حَمِيمًا فَقَطَّعَ أَمْعَاءَهُمْ\n\nতাদেরকে এমন গরম পানি পান করানো হবে, যা তাদের নাড়িভূড়ি ছিন্নভিন্ন করে ফেলবে। (সূরা ৪৭ মুহাম্মদ, আয়াত ১৫) অন্য আয়াতে বলেন,\n\nالَّذِينَ كَذَّبُوا بِالْكِتَابِ وَبِمَا أَرْسَلْنَا بِهِ رُسُلَنَا فَسَوْفَ يَعْلَمُونَ (٧٠) إِذِ الْأَغْلَالُ فِي أَعْنَاقِهِمْ وَالسَّلَاسِلُ يُسْحَبُونَ (٧١) فِي الْحَمِيمِ ثُمَّ فِي النَّارِ يُسْجَرُونَ\n\nযারা এই কিতাবকে এবং রাসুলগণকে যা দিয়ে আমি প্রেরণ করেছি তা অস্বীকার করেছে, তারা শীঘ্রই টের পাবে। যখন তাদের গলায় বেড়ি ও শিকল পরানো হবে, গরম পানিতে হেঁচড়ানো হবে। এরপর আগুনে দগ্ধ করা হবে। (সূরা ৪০ মুমিন আয়াত ৭০-৭২)\n\nআরও ইরশাদ করেন,\n\nفَالَّذِينَ كَفَرُوا قُطِّعَتْ لَهُمْ ثِيَابٌ مِنْ نَارٍ يُصَبُّ مِنْ فَوْقِ رُءُوسِهِمُ الْحَمِيمُ (١٩) يُصْهَرُ بِهِ مَا فِي بُطُونِهِمْ وَالْجُلُودُ (٢٠) وَلَهُمْ مَقَامِعُ مِنْ حَدِيدٍ (٢١) كُلَّمَا أَرَادُوا أَنْ يَخْرُجُوا مِنْهَا مِنْ غَمٍّ أُعِيدُوا فِيهَا وَذُوقُوا عَذَابَ الْحَرِيقِ\n\nকাফেরদের পরানোর জন্য আগুনের পোশাক তৈরি করা হবে। তাদের মাথার উপর ঢালা হবে ফুটন্ত পানি। ফলে পেটের নাড়িভূড়িসহ শরীরের চামড়া গলেগলে পড়বে। তাদের শাস্তির জন্য আরো থাকবে লোহার মুগুর। যখনই তারা এই দুঃখ-কষ্ট থেকে বের হতে চাবে, তখনি তাদের ফিরিয়ে দেওয়া হবে আর বলা হবে, তোমরা দহন-যন্ত্রণা ভোগ করতে থাকো। (সূরা ২২ হজ্জ্ব আয়াত ১৯-২২) অন্য আয়াতে এসেছে,\n\nإِنَّ شَجَرَتَ الزَّقُّومِ (٤٣) طَعَامُ الْأَثِيمِ (٤٤) كَالْمُهْلِ يَغْلِي فِي الْبُطُونِ (٤٥) كَغَلْيِ الْحَمِيمِ (٤٦) خُذُوهُ فَاعْتِلُوهُ إِلَى سَوَاءِ الْجَحِيمِ (٤٧) ثُمَّ صُبُّوا فَوْقَ رَأْسِهِ مِنْ عَذَابِ الْحَمِيمِ\n\nনিশ্চই যাক্কুম গাছ হবে বড় পাপীদের খাবার। এটা হবে তেলের তলানির মতো। আর তা পেটে গিয়ে উথলাতে থাকাবে গরম পানির মতো। ফেরেশতাদের বলা হবে। একে পাকড়াও করে জাহান্নামের মধ্যখানে নিয়ে যাও। এরপর তার মাথায় ঢেলে দাও গরম পানির শাস্তি। (সূরা ৪৪ দুখান, আয়াত ৪৩-৪৮) এক জায়গায় এসেছে\n\nوَيُسْقَى مِنْ مَاءٍ صَدِيدٍ (١٦) يَتَجَرَّعُهُ وَلَا يَكَادُ يُسِيغُهُ وَيَأْتِيهِ الْمَوْتُ مِنْ كُلِّ مَكَانٍ وَمَا هُوَ بِمَيِّتٍ وَمِنْ وَرَائِهِ عَذَابٌ غَلِيظٌ\n\nপুঁজ-গলা পানি তাকে পান করতে দেওয়া হবে। সে পানি তার গলা দিয়ে নামতে চাবে না, তবু সে গিলে গিলে পান করবে। আর সব দিক থেকে মৃত্যুর বিভীষিকা তার সামনে আসতে থাকবে, কিন্তু সে মরবে না, ক্রমেই কঠিনতর আযাব আসতে থাকবে। (সূরা ১৪ ইবরাহীম, আয়াত ১৬-১৭) আরও এসেছে,\n\nوَالَّذِينَ كَفَرُوا لَهُمْ نَارُ جَهَنَّمَ لَا يُقْضَى عَلَيْهِمْ فَيَمُوتُوا وَلَا يُخَفَّفُ عَنْهُمْ مِنْ عَذَابِهَا كَذَلِكَ نَجْزِي كُلَّ كَفُورٍ (٣٦) وَهُمْ يَصْطَرِخُونَ فِيهَا رَبَّنَا أَخْرِجْنَا نَعْمَلْ صَالِحًا غَيْرَ الَّذِي كُنَّا نَعْمَلُ أَوَلَمْ نُعَمِّرْكُمْ مَا يَتَذَكَّرُ فِيهِ مَنْ تَذَكَّرَ وَجَاءَكُمُ النَّذِيرُ فَذُوقُوا فَمَا لِلظَّالِمِينَ مِنْ نَصِيرٍ\n\nযারা কুফর অবলম্বন করেছে, তাদের জন্য রয়েছে জাহান্নামের আগুন। সেখানে তাদের উপর এমন ফায়সালা করা হবে না যে, মরে শেষ হয়ে যাবে। আবার তাদের উপর থেকে জাহান্নামের শাস্তিও লাঘব করা হবে না। প্রত্যেক অকৃতজ্ঞদেরকে আমি এরূপেই শাস্তি দিয়ে থাকি। তারা সেখানে আর্তনাদ করে বলতে থাকবে, হে আমাদের প্রভু! আমাদেরকে (জাহান্নাম থেকে) বের করে নিন। আমরা আগে যে কাজ করতাম তার পরিবর্তে ভালো কাজ করবো। (বলা হবে) আমি কি তোমাদেরকে এ পরিমাণ আয়ু দান করিনি, যখন তোমাদের যে কেউ সতর্ক হতে চাইলে সতর্ক হতে পারতো? তা ছাড়া তোমাদের কাছে সতর্ককারীও তো এসেছিলো! সুতরাং এখন শাস্তি ভুগতে থাকো। এমন অনাচারীদের কোনো সাহায্যকারী নেই। (সূরা ৩৫ ফাতির, আয়াত ৩৬-৩৭)\n\nإِنَّ الْمُجْرِمِينَ فِي عَذَابِ جَهَنَّمَ خَالِدُونَ (٧٤) لَا يُفَتَّرُ عَنْهُمْ وَهُمْ فِيهِ مُبْلِسُونَ (٧٥) وَمَا ظَلَمْنَاهُمْ وَلَكِنْ كَانُوا هُمُ الظَّالِمِينَ\n\nযারা (কুফর-শিরকের অপরাধে) অপরাধী, তারা চিরকাল জাহান্নামে থাকবে। তাদের শাস্তি লাঘব করা হবে না, ফলে তারা হতাশ হয়ে পড়বে। তাদের উপর আমি জুলুম করিনি, বরং তারা নিজেরাই ছিলো জালিম। (সূরা ৪৩ যুখরুফ, আয়াত ৭৪-৭৬)"
  },
  {
    "_id": "39",
    "chapter_id": "6",
    "2_id": "3",
    "1": "জান্নাত ও তার নায-নেয়ামত",
    "2": "لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَأَزْوَاجٌ مُطَهَّرَةٌ وَرِضْوَانٌ مِنَ اللَّهِ وَاللَّهُ بَصِيرٌ بِالْعِبَادِ\n\nতাকওয়াবানদের জন্য তাঁদের রবের নিকট প্রস্তুত রয়েছে এমন সব জান্নাত, যার তলদেশে নহরমালা প্রবহমান। অনন্তকাল তারা সেখানে থাকবে। আরও থাকবে তাঁদের পূতপবিত্র সঙ্গিনীগণ এবং আল্লাহ পাকের বিশেষ সন্তুষ্টি। আর আল্লাহ বান্দাদের বিষয়ে গভীর দৃষ্টি রাখেন। (সূরা ৩ আলে ঈমরান, আযাত ১৫) আল্লাহ পাক আরও বলেন,\n\nمَثَلُ الْجَنَّةِ الَّتِي وُعِدَ الْمُتَّقُونَ فِيهَا أَنْهَارٌ مِنْ مَاءٍ غَيْرِ آسِنٍ وَأَنْهَارٌ مِنْ لَبَنٍ لَمْ يَتَغَيَّرْ طَعْمُهُ وَأَنْهَارٌ مِنْ خَمْرٍ لَذَّةٍ لِلشَّارِبِينَ وَأَنْهَارٌ مِنْ عَسَلٍ مُصَفًّى وَلَهُمْ فِيهَا مِنْ كُلِّ الثَّمَرَاتِ وَمَغْفِرَةٌ مِنْ رَبِّهِمْ\n\nমুত্তাকীদের প্রতিশ্রুত জান্নাত এমন হবে যে, সেখানে থাকবে নহরমালা, যার পানি কখনো নষ্ট হবে না। থাকবে দুধের নদী-নালা, যা কখনো বিশ্বাদ হবে না। আরও থাকবে শরাব-নদী, পান পিয়াসীদের জন্য যা হবে বড় সুপেয়। থাকবে মধুর স্রোতস্বিনী, যা হবে খুবই স্বচ্ছ ও পরিশোধিত। তাদের জন্য আরও থাকবে সর্বরকম ফল-ফলাদি এবং তাদের পালনকর্তার পক্ষ হতে পূর্ণ ক্ষমা ও মাগফেরাত। (সূরা ৪৭ মুহাম্মদ, আয়াত ১৫) অন্যত্র বলেন,\n\nإِنَّ أَصْحَابَ الْجَنَّةِ الْيَوْمَ فِي شُغُلٍ فَاكِهُونَ (٥٥) هُمْ وَأَزْوَاجُهُمْ فِي ظِلَالٍ عَلَى الْأَرَائِكِ مُتَّكِئُونَ (٥٦) لَهُمْ فِيهَا فَاكِهَةٌ وَلَهُمْ مَا يَدَّعُونَ (٥٧) سَلَامٌ قَوْلًا مِنْ رَبٍّ رَحِيمٍ\n\nনিশ্চই জান্নাতীরা আজ সানন্দে আয়েশী কাজে মশগুল থাকবে। নিবিড় ছায়ায় তারা এবং তাদের স্ত্রীরা আরাম কেদারায় হেলান দিয়ে বসবে। তাদের জন্য থাকবে নানা রকম ফলমূল আর যা ফরমায়েশ করবে তার সব। দয়াময় আল্লাহর পক্ষ হতে আসবে সশব্দ সালাম! (সূরা ইয়াসীন ৩৬, আয়াত ৫৫-৫৮) এক জায়গায় বলেন,\n\nإِنَّ الْمُتَّقِينَ فِي جَنَّاتٍ وَعُيُونٍ (٤٥) ادْخُلُوهَا بِسَلَامٍ آمِنِينَ (٤٦) وَنَزَعْنَا مَا فِي صُدُورِهِمْ مِنْ غِلٍّ إِخْوَانًا عَلَى سُرُرٍ مُتَقَابِلِينَ (٤٧) لَا يَمَسُّهُمْ فِيهَا نَصَبٌ وَمَا هُمْ مِنْهَا بِمُخْرَجِينَ\n\nমুত্তাকীগণ থাকবে উদ্যানরাজি ও প্রস্রবণের মাঝে। (বলা হবে) তোমরা এতে প্রবেশ করো নিরাপদে নির্ভয়ে। আমি তাদের অন্তর থেকে সব কষ্ট বের করে ফেলবো। ফলে তারা ভাই ভাইরূপে উঁচু আসনে মুখোমুখি হয়ে বসবে। কোনো দুঃখ-ক্লান্তি সেখানে তাদেরকে স্পর্শ করবে না। আর সেখান থেকে কখনোই তাদেরকে বাহিষ্কার করা হবে না। (সূরা ১৫ হিজর, আয়াত ৪৫-৪৮)\n\nঅন্য আয়াতে আল্লাহ পাক বান্দাদের অভয় দিয়ে বলেন,\n\nيَا عِبَادِ لَا خَوْفٌ عَلَيْكُمُ الْيَوْمَ وَلَا أَنْتُمْ تَحْزَنُونَ (٦٨) الَّذِينَ آمَنُوا بِآيَاتِنَا وَكَانُوا مُسْلِمِينَ (٦٩) ادْخُلُوا الْجَنَّةَ أَنْتُمْ وَأَزْوَاجُكُمْ تُحْبَرُونَ (٧٠) يُطَافُ عَلَيْهِمْ بِصِحَافٍ مِنْ ذَهَبٍ وَأَكْوَابٍ وَفِيهَا مَا تَشْتَهِيهِ الْأَنْفُسُ وَتَلَذُّ الْأَعْيُنُ وَأَنْتُمْ فِيهَا خَالِدُونَ\n\nবান্দাগণ! আজ তোমাদের ভয়ের কিংবা দুঃখের কিছু নেই। (তোমরা যারা আমার আয়াতসমূহে ঈমান এনেছিলে এবং অনুগত ছিলে) তোমরা এবং তোমাদের স্ত্রীরা হাস্যোজ্জ্বল অবস্থায় জান্নাতে প্রবেশ করো। সোনার পেয়ালা ও পানপাত্র নিয়ে তাদের আশপাশে ঘোরাঘুরি হবে এবং তাতে এমন সব কিছু বিদ্যমান থাকবে, যার চাহিদা মনে জাগবে এবং নয়ন প্রীতি লাভ করবে। আর তোমরা এই জান্নাতে চিরকাল থাকবে। (সূরা ৪৩ যুখরুফ, আয়াত ৬৮-৭১)\n\nজান্নাতীরা জান্নাতে প্রবেশের পর আল্লাহ তাআলার অফুরান নায-নেয়ামতে সিক্ত হয়ে বলে উঠবে,\n\nوَقَالُوا الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنَا لَغَفُورٌ شَكُورٌ (٣٤) الَّذِي أَحَلَّنَا دَارَ الْمُقَامَةِ مِنْ فَضْلِهِ لَا يَمَسُّنَا فِيهَا نَصَبٌ وَلَا يَمَسُّنَا فِيهَا لُغُوبٌ\n\nসমস্ত প্রশংসা আল্লাহর! যিনি আমাদের দুঃখ-দুশ্চিন্তা দূর করে দিয়েছেন। আমাদের প্রভু যে অত্যন্ত ক্ষমাশীল ও গুণগ্রাহী, তাতে কোনো সন্দেহ নেই। যিনি আপন অনুগ্রহে আমাদেরকে স্থায়ী নিবাসে আবাসন দান করেছেন। যেখানে কোনো কষ্ট আমাদেরকে স্পর্শ করবে না। কোনো ক্লান্তিও আমাদেরকে ছুঁবে না। (সূরা ৩৫ ফাতির, আয়াত ৩৪-৩৫)\n\nতো ইতিপূর্বে জাহান্নাম সম্পর্কে কুরআন মাজীদের যে সমস্ত আয়াত উল্লেখ করা হয়েছে, সেগুলো নিয়ে ফিকির করলে পরিষ্কার বোঝা যায়, মানুষ পৃথিবীতে যত দুঃখ কষ্ট থেকে স্বভাবগতভাবে বাঁচতে চায়, তার সবি জাহান্নামে হাজার লক্ষ গুণ কঠিন আকারে বিদ্যমান থাকবে।\n\nজাহান্নামের এই বর্ণনা দ্বারা কুরআন মাজীদের উদ্দেশ্যে মানুষকে সতর্ক করা, যে মানুষ পৃথিবীতে এক দিনের জন্যেও এ-জাতীয় শাস্তি সহ্য করতে প্রস্তুত নয়, সে যেন আল্লাহর অবাধ্যতা ও নাফরমানি থেকে বাঁচতে পারে। কেননা আল্লাহর নাফরমানি মানুষকে জাহান্নামে নিয়ে ছাড়ে। যেখানে একজন মানুষ চিরকাল দুঃখ-দুর্দশায় ভুগবে।\n\nঅনুরূপভাবে জান্নাত সম্পর্কিত আয়াতগুলির মূলকথা হলো, একজন মানুষের স্বভাব ও প্রকৃতির মাঝে যত আনন্দ-উপভোগের চাহিদা নিহিত আছে, জান্নাতে তার সবি হাজার কোটি গুণ বেশী মাত্রায় আল্লাহ পাক একত্রিত করে রেখেছেন। সুতরাং মানুষের উচিৎ নেক আমল এবং আল্লাহর আনুগত্যের সেই পথ অবলম্বন করা, যা মানুষকে জান্নাতে পৌছে দেবে। যেখানে মানুষের অন্তর্নিহিত সকল আরাম আয়েশের ব্যবস্থা পূর্ণমাত্রায় বিদ্যমান রয়েছে। একবার যে পৌঁছবে, সে অনন্ত কাল জান্নাতের আনন্দ-আহ্লাদে মশগুল থাকবে।\n\n...আয় আল্লাহ! আমরা তোমার সন্তুষ্টি ও জান্নাতের ভিখারি। তোমার অসন্তুষ্টি ও জাহান্নাম থেকে পানাহ তলব করি। আমাদের দু‘আ তুমি কবুল করে নাও।"
  },
  {
    "_id": "40",
    "chapter_id": "6",
    "2_id": "4",
    "1": "নবুওত ও রেসালত",
    "2": "পূর্বেই বলা হয়েছে, কুরআন মাজীদ মানুষকে যে জীবন-ব্যবস্থা অনুসরণের আহবান জানায়, তার প্রথম বুনিয়াদি বিষয় হলো তাওহীদ অর্থাৎ কুরআন যেভাবে আল্লাহ পাকের যাত ও সিফাতের বর্ণনা দিয়েছে, ঠিক সেভাবে তা মেনে নেওয়া।\n\nদ্বিতীয় বুনিয়াদি বিষয় হলো আখেরাতের প্রতি বিশ্বাস এবং জাযা ও সাজার প্রতি ঈমান। কেননা আখেরাত হলো আল্লাহ তায়ালার হেকমত, প্রজ্ঞা ও ন্যয়নিষ্ঠতার অপরিহার্য দাবী। এ-ছাড়া পৃথিবী অপূণর্, অসম্পূর্ণ বরং উদ্দেশ্যহীন খেল-তামাশামাত্র।\n\nইতিমধ্যে এ-দুটি বুনিয়াদ সম্পর্কে দীর্ঘ আলোচনা পেশ করা হয়েছে।\n\nইসলামী জীবন-ব্যবস্থার আকিদাগত তৃতীয় বুনিয়াদ হলো নবুওয়াত ও রেসালতের প্রতি ঈমান, যত সত্য নবী ও রাসুল গত হয়েছেন তাদের সবার প্রতি শ্রদ্ধা ও বিশ্বাস।\n\nএ-বিশ্বাসের হাকিকত ও বাস্তবতা এভাবে অনুধাবন করা যায় যে, আল্লাহ তাআলা মানুষের প্রয়োজনে যেমনিভাবে খাদ্য উৎপাদনকারী জমিন সৃষ্টি করেছেন, আলো এবং উষ্ণতা দানকারী সূর্য বানিয়েছেন, সৃষ্টি করেছেন আগুন, পানি ও বাতাস এবং আরো যা আছে সব, যা ছাড়া আমাদের দুনিয়াবী জীবন অচল; তেমনি আল্লাহ পাক আপন যাত ও সিফাতের সঠিক ইলম সাধারণ মানুষ পর্যন্ত পৌঁছানোর জন্য এবং তাঁর মনোনীত জীবন ব্যবস্থা, যা মানুষের ইহকালীন ও পরকালীন মুক্তির একমাত্র চাবি-কাঠি, তা শিক্ষা দানের জন্য আল্লাহ নবী-রাসুলগণের সুমহান জামাত সৃষ্টি করেছেন। পৃথিবীর প্রতিটি অঞ্চলে আল্লাহ পাক প্রয়োজন মতো নবী ও রাসুল প্রেরণ করেছেন। তাঁরা সবাই আল্লাহ তায়ালার অত্যন্ত প্রিয় এবং সম্মানিত বান্দা। আপন আপন সময় তারা যে হেদায়েত ও তালিম দিয়েছেন, নিঃসন্দেহে তা সত্য ও সঠিক।\n\nতো কুরআন মাজীদ বারংবার পূর্ণ জোর ও তাগিদের সাথে সমস্ত নবী ও রাসুলের প্রতি ঈমান আনার দাওয়াত দেয়। তারা যে দেশ ও জাতি এবং যে সময়েরই হন না কেন, কুরআন মাজীদ তাদের সবার সততা ও সাধুতা এবং স্ব স্ব কালে আপন আপন পরিমণ্ডলে তাদের আনুগত্যের অপরিহার্যতা মেনে নেওয়ার আহ্বান জানায়।\n\nসাথে সাথে এটাও কুরআনের বক্তব্য যে, পূর্বেকার সকল নবী-রাসুলের নবুওত ও রেসালতের মেয়াদ কাল সুসমাপ্ত হয়েছে। কালের চলমান অধ্যায়ে এখন আল্লাহর মনোনীত নবী ও রাসুল হলেন আরব বংশোদ্ভূত মুহাম্মদ (সাল্লাল্লাহু আলাইহি ওয়াসাল্লাম)।\n\nকুরআন মাজীদ আরও ঘোষণা করে যে, নবী মুহাম্মদ (সাল্লাল্লাহু আলাইহি ওয়াসাল্লাম)-কে যে তালিম ও হেদায়েত দিয়ে প্রেরণ করা হয়েছে, তাতে পূর্ববর্তী সকল নবী-রাসুলগণের হেদায়েত ও তালিমের সারোৎসার নিহিত আছে। শুধু তাই নয়, নবীজীর আনীত শরীয়তই পূর্ববর্তী নবী-রাসুলগণের অপরিবর্তিত এবং মুহকাম বিষয়াবলি জানার একমাত্র নির্ভরযোগ্য সূত্র। সুতরাং নবীজীর অনুসরণই হলো সকল নবী-রাসুলের অনুসরণ। নবীজীকে অস্বীকারের মানে সকল নবী-রাসুলকে অস্বীকার।\n\nকুরআন মাজিদ এ ঘোষণাও দেয় যে, আল্লাহর তরফ থেকে নবী মুহাম্মদ (সাল্লাল্লাহু আলাইহি ওয়াসাল্লাম) যে সর্বাঙ্গীন তালিম ও দাওয়াত নিয়ে এসেছেন, তা এতটা পূর্ণাঙ্গ ও স্বয়ংসম্পূর্ণ যে, এখন থেকে অজানা আগামীর পুরো সময়ের জন্য তা যথেষ্ট। আর একে সব ধরনের মিশ্রণ ও বিকৃতি থেকে সংরক্ষণের জন্য প্রস্তুত রয়েছে সর্বোচ্চ ব্যবস্থাপনা। এজন্য পৃথিবীতে প্রথম মানুষের আগমনের সঙ্গে সঙ্গে নবুওত ও রেসালতের যে ধারার সূচনা হয়েছে, মুহাম্মদে আরবীর শুভাগমনের মধ্য দিয়ে সেই ধারা সুসমাপ্ত হয়েছে।\n\n-এই হলো নবুওত ও রেসালত সম্পর্কে কুরআনী দাওয়াতের মূল কথা। এবার এ সম্পর্কিত আয়াতগুলো পড়–ন,\n\nوَلَقَدْ بَعَثْنَا فِي كُلِّ أُمَّةٍ رَسُولًا\n\nপ্রত্যেক উম্মতের ভিতর আমি কোনো না কোনো রাসুল পাঠিয়েছি। (সূরা ১৬ নাহল, আয়াত ৩৬) অন্য আয়াতে এসেছে,\n\nوَرُسُلًا قَدْ قَصَصْنَاهُمْ عَلَيْكَ مِنْ قَبْلُ وَرُسُلًا لَمْ نَقْصُصْهُمْ عَلَيْكَ\n\nকত রাসুলের ঘটনা ইতিপূর্বে আমি আপনাকে শুনিয়েছি। আর কতক রাসুল এমনও আছেন, আপনার কাছে যাদের প্রসঙ্গ আমি উল্লেখই করিনি। (সূরা ৪ নিসা, আয়াত ১৬৪) একটু পরই এসেছে,\n\nفَآمِنُوا بِاللَّهِ وَرُسُلِهِ\n\nঅতএব তোমরা আল্লাহ ও তাঁর সকল রাসুলের প্রতি ঈমান আনো। (সূরা ৪ নিসা, আয়াত ১৭১)\n\nযারা আল্লাহ ও তাঁর সকল রাসুলের প্রতি ঈমান আনার বিষয়ে বিভাজন করে অর্থাৎ আল্লাহর প্রতি ঈমান আনার দাবী করলেও রাসুলগণকে অস্বীকার করে, কতক রাসুলকে মানে কতক রাসুল মানে না, তাদের এই খণ্ডিত ঈমান গ্রহণযোগ্য নয়। ইরশাদ হয়েছে,\n\nإِنَّ الَّذِينَ يَكْفُرُونَ بِاللَّهِ وَرُسُلِهِ وَيُرِيدُونَ أَنْ يُفَرِّقُوا بَيْنَ اللَّهِ وَرُسُلِهِ وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذَلِكَ سَبِيلًا (١٥٠) أُولَئِكَ هُمُ الْكَافِرُونَ حَقًّا وَأَعْتَدْنَا لِلْكَافِرِينَ عَذَابًا مُهِينًا (١٥١) وَالَّذِينَ آمَنُوا بِاللَّهِ وَرُسُلِهِ وَلَمْ يُفَرِّقُوا بَيْنَ أَحَدٍ مِنْهُمْ أُولَئِكَ سَوْفَ يُؤْتِيهِمْ أُجُورَهُمْ وَكَانَ اللَّهُ غَفُورًا رَحِيمًا\n\nযারা আল্লাহ ও তাঁর রাসুলগণকে অস্বীকার করে এবং আল্লাহ ও তাঁর রাসুলগণের মাঝে (ঈমান আনার ক্ষেত্রে) বিভাজন করতে চায়, তারা বলে, আমরা কতকের প্রতি ঈমান রাখি আর কতককে অস্বীকার করি। এভাবে তারা (ঈমান ও কুফরের) মাঝামাঝি ভিন্ন পথ ধরার অভিলাসী হয়, এমন লোকেরা নিশ্চিত কাফের। এদের জন্য আমি লাঞ্ছনাকর শাস্তি প্রস্তুত করে রেখেছি।\n\nআর যারা আল্লাহ ও তাঁর সকল রাসুলের প্রতি ঈমান আনে এবং তাঁদের মাঝে কোনো পার্থক্য করে না (তাঁরা সত্যিকারের মুমিন) আল্লাহ তাদেরকে তাদের কর্মফল দান করবেন। নিশ্চই আল্লাহ অতি ক্ষমাশীল পরম দয়ালু। (সূরা ৪ নিসা, আয়াত ১৫০-১৫২)\n\nকুরআনের কথা হলো, আল্লাহর পক্ষ হতে যখন যে নবী যে দেশে যে জাতির নিকট প্রেরিত হয়েছেন, তাদের মাঝে সেই নবীর আনুগত্য অপরিহার্য ছিল। ইরশাদ হয়েছে,\n\nوَمَا أَرْسَلْنَا مِنْ رَسُولٍ إِلَّا لِيُطَاعَ بِإِذْنِ اللَّهِ\n\nপ্রত্যেক রাসুলকে আমি এই উদ্দেশ্যেই পাঠিয়েছি যে, আল্লাহর নির্দেশ অনুযায়ী তাঁকে অনুসরণ করা হবে। (সূরা ৪ নিসা, আয়াত ৬৪)\n\nরাসুলের আনুগত্য মৌলিকভাবে আল্লাহরই আনুগত্য। কেননা নবী-রাসুলগণের প্রদত্ত হুকুম-আহকাম মূলত তাঁরই। নবীগণ সমস্ত হুকুম-আহকাম আল্লাহর পক্ষ হতেই মানুষকে শুনিয়ে থাকেন, নিজেদের পক্ষ হতে নয়। তাই আল্লাহ পাক বলেন,\n\nمَنْ يُطِعِ الرَّسُولَ فَقَدْ أَطَاعَ اللَّهَ\n\nযে আল্লাহর রাসুলের আনুগত্য করে সে তো আল্লাহরই আনুগত্য করে। (সূরা ৪ নিসা, আয়াত ৮০)\n\nতেমনি যে ব্যক্তি রাসুলের অবাধ্য সে আল্লাহরও অবাধ্য। কুরআনের বিভিন্ন জায়গায় নবীর অবাধ্যতার শাস্তি এবং আল্লাহর অবাধ্যতার শাস্তি এক সঙ্গে এসেছে। যেমন ইরশাদ হয়েছে,\n\nوَمَنْ يُشَاقِقِ اللَّهَ وَرَسُولَهُ فَإِنَّ اللَّهَ شَدِيدُ الْعِقَابِ\n\nকেউ আল্লাহ ও তাঁর রাসুলের বিরুদ্ধাচরণে লিপ্ত হলে (হোক) আল্লাহ তো কঠিন শাস্তিদাতা। (সূরা ৮ আনফাল, আয়াত ১৩) অন্য জায়গায় এসেছে,\n\nوَكَأَيِّنْ مِنْ قَرْيَةٍ عَتَتْ عَنْ أَمْرِ رَبِّهَا وَرُسُلِهِ فَحَاسَبْنَاهَا حِسَابًا شَدِيدًا وَعَذَّبْنَاهَا عَذَابًا نُكْرًا (٨) فَذَاقَتْ وَبَالَ أَمْرِهَا وَكَانَ عَاقِبَةُ أَمْرِهَا خُسْرًا (٩) أَعَدَّ اللَّهُ لَهُمْ عَذَابًا شَدِيدًا فَاتَّقُوا اللَّهَ يَا أُولِي الْأَلْبَابِ الَّذِينَ آمَنُوا\n\nকত জনপদ এমন আছে, যেগুলো নিজ প্রতিপালক এবং তাঁর রাসুলের আদেশ অহংকার বশে অমান্য করেছিল। ফলে আমি কঠোরভাবে তাদের হিসাব নিলাম এবং তাদেরকে অত্যন্ত কঠিন শাস্তি দিলাম। এভাবে তারা তাদের কর্মের পরিণতি ভোগ করলো। বস্তুত চরম সর্বনাশই ছিল তাদের কর্মের পরিণতি। আল্লাহ তো (আখেরাতে) তার জন্য এক কঠিন শাস্তি প্রস্তুত রেখেছেনই। সুতরাং হে সমঝদার লোকসকল! যারা ঈমান এনেছো, তোমরা আল্লাহকে ভয় করো। (সূরা ৬৫ তালাক, আয়াত ৮-১০)\n\nএতো হলো নবুওতের পুরো সিলসিলা মেনে নেওয়া এবং সমস্ত নবী-রাসুলের প্রতি ঈমান আনার বিষয়ে কুরআনের দাওয়াত ও সতর্কবাণী। এবার পড়–ন এমন কিছু আয়াত, যাতে রয়েছে কালের এই অধ্যায়ের নবী মুহাম্মদ (সাল্লাল্লাহু আলাইহি ওয়াসাল্লাম)-এর নবুওয়াত ও রেসালত এবং তাঁর বিশেষ বৈশিষ্ট্য সম্পর্কিত ঘোষণা-বাণী। ইরশাদ হয়েছে,\n\nهُوَ الَّذِي أَرْسَلَ رَسُولَهُ بِالْهُدَى وَدِينِ الْحَقِّ لِيُظْهِرَهُ عَلَى الدِّينِ كُلِّهِ وَكَفَى بِاللَّهِ شَهِيدًا (٢٨) مُحَمَّدٌ رَسُولُ اللَّهِ\n\nতিনিই নিজ রাসূলকে হেদায়েত ও সত্য ধর্ম দিয়ে পাঠিয়েছেন অন্য সকল ধর্মের উপর একে সুপ্রতিষ্ঠিত (ও জয়যুক্ত) করার জন্য। আর এ বিষয়ে সাক্ষ্য দানের জন্য আল্লাহই যথেষ্ট। মুহাম্মদ হলেন আল্লাহর রাসূল। (সূরা ৪৮ ফাতহ, আয়াত ২৮-২৯)\n\nসূরা মায়েদার ভিতর হযরত মুসা, ঈসা ও তাঁদের উপর অবতীর্ণ কিতাবের আলোচনার পর নবী-মুহাম্মদ সাল্লাল্লাহ আলাইহি ওয়াসাল্লামের উপর অবতীর্ণ ‘কুরআন’-এর ধরন ও বৈশিষ্ট্য উল্লেখ করে আল্লাহ পাক বলেন,\n\nوَأَنْزَلْنَا إِلَيْكَ الْكِتَابَ بِالْحَقِّ مُصَدِّقًا لِمَا بَيْنَ يَدَيْهِ مِنَ الْكِتَابِ وَمُهَيْمِنًا عَلَيْهِ\n\nআমি তোমার প্রতি সত্য ও সত্য-সম্বলিত কিতাব নাযিল করেছি, যা আমার পূর্বের কিতাবগুলোর সমর্থক ও সংরক্ষক (অর্থাৎ পূর্বের কিতাবসমূহের অবিকৃত মূল শিক্ষাগুলো এতে সন্নিবেশিত রয়েছে)। (সূরা ৫ মায়েদা, আয়াত ৪৮)\n\nঅন্য সূরায় আল্লাহ পাক খোদ নবীজীকে এই পয়গাম শুনিয়ে দেয়ার আদেশ করেছেন যে,\n\nقُلْ يَا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعًا الَّذِي لَهُ مُلْكُ السَّمَاوَاتِ وَالْأَرْضِ لَا إِلَهَ إِلَّا هُوَ يُحْيِي وَيُمِيتُ فَآمِنُوا بِاللَّهِ وَرَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَكَلِمَاتِهِ وَاتَّبِعُوهُ لَعَلَّكُمْ تَهْتَدُونَ\n\nহে রাসূল আপনি তাদের বলে দিন, হে মানবমন্ডলী! আমি তোমাদের সকলের প্রতি সেই আল্লাহর প্রেরিত রাসূল, আকাশমণ্ডল ও পৃথিবীর রাজত্ব যার আয়ত্বে। তিনি ব্যতীত আর কেউ ইবাদতের উপযুক্ত নয়। তিনিই সকলকে জীবন ও মৃত্যু দেন। সুতরাং তোমার আল্লাহ ও তাঁর উম্মী রাসুলের প্রতি ঈমাম আনো, যিনি আল্লাহর প্রতি এবং তাঁর সমস্ত কিতাবের প্রতি ঈমান রাখেন। তোমার এই নবীর অনুসরণ করো, যাতে তোমরা সঠিক পথ পেতে পারো। (সূরা ৭ আরাফ, আয়াত ১৫৮)\n\nআল্লাহ তাআলা নবীজীকে সম্বোধন করে বলেন, সমগ্র মানবজাতির দিকনির্দেশনা এবং তাদের জীবনের ভালো-মন্দ সম্পর্কে তাদেরকে অবহিত করার যিম্মাদারি দিয়ে আপনাকে পাঠানো হলো। ইরশাদ হয়েছে,\n\nوَمَا أَرْسَلْنَاكَ إِلَّا كَافَّةً لِلنَّاسِ بَشِيرًا وَنَذِيرًا\n\nআমি আপনাকে সমস্ত মানব সমাজের জন্য সুসংবাদবাহী এবং সতর্ককারী রূপে পাঠিয়াছি। (সূরা ৩৪ সাবা, আয়াত ২৮)\n\nএকজায়গায় আল্লাহ পাক নবীজীকে বলেন, আপনি দুনিয়াবাসীকে বলে দিন, এই যামানায় যে ব্যক্তি আল্লাকে পেতে চায়, আল্লাহর ক্ষমা ও ভালোবাসার অন্বেষী হয়, তার জন্য একটি মাত্র পথ খোলা আর তা আমার এবং আমার আনীত শরীয়ত ও জীবন-রীতির অনুসরণ। এই কালের জন্য এ শরীয়তই আল্লাহর পছন্দ। সুতরাং এখন যে ব্যক্তি এই শরীয়ত অমান্য করে সিরাতে মুস্তাকীম ও সরল পথ ত্যাগ করবে, সে অপরাধী এবং সে আল্লাহর নাফরমান বলে সাব্যস্ত হবে। আল্লাহর রহমত ও মুহাব্বত থেকে চির বঞ্চিত হবে। ইরশাদ হয়েছে,\n\nقُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَيَغْفِرْ لَكُمْ ذُنُوبَكُمْ وَاللَّهُ غَفُورٌ رَحِيمٌ (٣١) قُلْ أَطِيعُوا اللَّهَ وَالرَّسُولَ فَإِنْ تَوَلَّوْا فَإِنَّ اللَّهَ لَا يُحِبُّ الْكَافِرِينَ\n\n(হে রাসূল!) আপনি বলে দিন, তোমরা যদি আল্লাহকে ভালোবেসে থাকো, তবে আমার অনুসরণ করো। তাহলে আল্লাহও তোমাদের ভালোবাসবেন। তোমাদের পাপরাশি ক্ষমা করবেন। আল্লাহ অত্যন্ত ক্ষমাশীল পরম দয়ালু। বলে দিন, তোমরা আল্লাহ ও রাসূলের আনুগত্য করো। এরপরও যদি তারা মুখ ফিরিয়ে নেয়, তবে (জেনে রাখো) আল্লাহ এমন কাফেরদের মোটেই পছন্দ করেন না। (সূরা ৩ আলে ইমরান, আয়াত ৩১-৩২)\n\nআল্লাহ পাক আরও ঘোষণা করেন, আপনার মাধ্যমে নবুওতের ধারা সুসমাপ্ত হয়েছে। আপনি নবীগণের ‘খা-তাম’। সুতরাং আপনার পর আর কোনো নতুন নবী পাঠানো হবে না। এই ঘোষণার সুস্পষ্ট ও স্বাভাবিক দাবী হলো, নবীজীর আনীত হেদায়েতই এখন থেকে কেয়ামত পর্যন্ত আগত সমগ্র মানবজাতির জন্য আল্লাহর নির্দেশিত হেদায়েত। ইরশাদ হয়েছে,\n\nوَخَاتَمَ النَّبِيِّينَ وَكَانَ اللَّهُ بِكُلِّ شَيْءٍ عَلِيمًا\n\nতবে তিনি আল্লাহর রাসুল এবং নবীগণের মধ্যে সর্বশেষ। আর আল্লাহ সর্ব বিষয়ে পরিপূর্ণ জ্ঞাত। (সূরা ৩৩ আহাযাব, আয়াত ৪০)\n\nউপরোক্ত আয়াতসমূহে নবী করীম (সাল্লাল্লাহু আলাইহি ওয়াসাল্লাম)-এর নবুওতের ব্যাপকতা, সার্বজনীনতা এবং তাঁর সর্বশেষ নবী-ব্যক্তিত্ব সম্পর্কে যা কিছু বলা হয়েছে, পৃথিবীর ঘটনাপ্রবাহও তার পক্ষে রয়েছে। \n\nহযরত ইবরাহীম, ইসহাক, দাউদ, সুলাইমান মুসা ও ঈসাসহ যত নবী যত দেশে যত জাতির মাঝে তাশরিফ এনেছেন এবং যত সংস্কারক ও পথ প্রদর্শক পৃথিবীতে আগমন করেছেন, তাদেরকে যে সমস্ত গুণ-বৈশিষ্ট্য ও দলিল-প্রমাণের ভিত্তিতে মেনে নেওয়া হয়েছে, দুনিয়া সাক্ষী! এক মুহাম্মদ (সাঃ) ব্যক্তিত্বের মাঝে ঐ সমস্ত দলিল-প্রমাণ ও গুণ-বৈশিষ্ট্যের মহামিলন ঘটেগেছে! আর তা এত পরিষ্কার যে, নবুওতের যামানার চোদ্দশ বছর পরও বিষয়টি নিয়ে যে কোনো ইনসাফগার সত্যন্বেষী ব্যক্তি চিন্তা ফিকির করে পূর্ণ প্রশান্তি অর্জন করতে পারে।\n\n তেমনি নবীজী যে তালিম ও হেদায়েত নিয়ে আগমন করেছেন, আজও তা হুবহু সংরক্ষিত। এগুলি নিজেই নিজের সর্বাঙ্গীনতা ও প্রান্তিকতামুক্ত যথার্থতার কারণে সমগ্র বিশ্ব-মানবতার মুক্তির একমাত্র সনদ।\n\nতাছাড়া নবীজীর পর আজ চোদ্দশ বছরের অধিক সময় অতিক্রান্ত হতে চলেছে। কিন্তু এই দীর্ঘ সময়ে এমন কোনো ব্যক্তিত্বের আগমন ঘটেনি, যাকে আল্লাহর নবী বা রাসুলরূপে মেনে নেওয়া যেতে পারে (আমাদের জানা মতে কোনো অমুসলিম নবুওতের দাবিই করেনি। মুসলিম যারা দাবি করেছে, বাস্তব কারণে তাদের দাবিও ধোপে টেকেনি)।\n\nএমনি ভাবে বিজ্ঞানের চরম উন্নতির এই আধুনিক পৃথিবী, যেখানে প্রতিমুহূর্তে প্রচণ্ড গতিতে সবকিছু বিবর্তিত ও পরিবর্তিত হচ্ছে, সেখানে আগের মতোই নবীজীর আনীত তালিম মানুষের ইহলৌকি ও আধ্যাত্মিক হেদায়েতের জন্য বিলকুল যথেষ্ট।\n\nএগুলো নবুওতের ধারা সমাপ্ত হওয়ার চাক্ষুষ দলিল। আর আল্লাহ পাকের ইচ্ছায় এখন চলছে মুহাম্মদ সাল্লাল্লাহু আলাইহিস ওয়াসাল্লামের নবুওতের যামানা এবং বিশ্ববাসীর সামনে তাঁর উপস্থাপিত হেদায়েতই আল্লাহর হেদায়েত বলে প্রতিষ্ঠিত। সুতরাং তাঁর আনুগত্যের মাঝেই আল্লাহর রহমত ও সন্তুষ্টি নিহিত। যাঁরা এবিষয়গুলো নিয়ে কখনো ঠাণ্ডা মাথায় ভাবার সুযোগ পাননি, হায়! তাঁরা যদি মুক্তমনে নেক নিয়তে একটু ভেবে দেখতেন এবং এই যামানার জন্য আল্লাহর দেয়া তালিম ও হেদায়েত গ্রহণ করে নিজেকে তাঁর বন্দেগীর সঙ্গে যুক্ত করে নিতেন!"
  },
  {
    "_id": "41",
    "chapter_id": "6",
    "2_id": "5",
    "1": " নবী ও রাসুলের মাকাম: সম্মান ও মর্যাদা",
    "2": "কুরআন মাজীদ যেমনিভাবে মানুষকে নবীগণের প্রতি ঈমান আনার এবং তাঁদেরকে অনুসরণ করার আহবান জানায়, তেমনি তাঁদের মাকাম ও মর্যাদার বিষয়ে সঠিক উপলব্দি অর্জন করার এবং তাঁদের সম্মানের ক্ষেত্রে বাড়াবাড়ি ও শিথিলতা থেকে বেঁচে থাকার প্রতিও অত্যন্ত জোর আরোপ করে থাকে।\n\nনবী-রাসূলের প্রতি সম্মান প্রদর্শনের ক্ষেত্রে সবচে বড় শিথিলতা এবং বেয়াদবি হলো তাদের নবুওত ও রেসালত অস্বীকার করা, আল্লাহ পাকের পক্ষ হতে তাঁদের আনীত দ্বীন ও শরীয়ত এবং আহকাম ও বিধান মেনে না নেওয়া।\n\nকুরআনের বক্তব্য হলো, নবীগণকে অস্বীকার করা আল্লাহকে অবিশ্বাস করার মতোই কুফর, খোদাদ্রোহী নাস্তিকের মতো এদের অপরাধও ক্ষমার অযোগ্য। নবী-রাসুল অস্বীকারকারী এ জাতীয় লোকের আলোচনার পর আল্লাহ পাক বলেন,\n\nأُولَئِكَ هُمُ الْكَافِرُونَ حَقًّا وَأَعْتَدْنَا لِلْكَافِرِينَ عَذَابًا مُهِينًا\n\nএ-সমস্ত লোক নির্ঘাত কাফের। আর আমি এ-জাতীয় কাফেরের জন্য প্রস্তুত রেখেছি লাঞ্ছনাদায়ক শাস্তি। (সূরা ৪ নিসা, আয়াত ১৫১)\n\nহযরত আদম ও হাওয়ার আগমনের মধ্যে দিয়ে পৃথিবীতে যখন মানব-জাতির পদপাত শুরু হয়, তখন আল্লাহ তাআলার পক্ষ হতে তাদেরকে যে কয়টি মৌলিক হেদায়েত দান করা হয়েছে তার একটি ছিলো,\n\nيَا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آيَاتِي فَمَنِ اتَّقَى وَأَصْلَحَ فَلَا خَوْفٌ عَلَيْهِمْ وَلَا هُمْ يَحْزَنُونَ (٣٥) وَالَّذِينَ كَذَّبُوا بِآيَاتِنَا وَاسْتَكْبَرُوا عَنْهَا أُولَئِكَ أَصْحَابُ النَّارِ هُمْ فِيهَا خَالِدُونَ\n\n হে আদম-সন্তান! তোমাদের কাছে যখন তোমাদের মধ্যে হতে কোনো রাসুল এসে আমার আয়াতসমূহ তোমাদের নিকট বর্ণনা করবেন, তখন যারা তাকওয়া অবলম্বন করে নিজেদের শুধরে নিবে, তাদের কোনো ভয় থাকবে না, তারা দুঃখিতও হবে না। কিন্তু যারা আমার আয়াতসমূহ অস্বীকার করবে এবং অহংকার বশে তা থেকে বিমুখ হবে, তারা হবে জাহান্নামের অধিবাসী, চিরকাল তারা সেখানে থাকবে। (সূরা ৭ আরাফ, আয়াত ৩৫-৩৬)\n\nএকটু পরেই নবীগণের আনীত দ্বীন ও শরীয়ত যারা অস্বীকার করেছে, তাদের সম্পর্কে আল্লাহ পাক বলেন,\n\nإِنَّ الَّذِينَ كَذَّبُوا بِآيَاتِنَا وَاسْتَكْبَرُوا عَنْهَا لَا تُفَتَّحُ لَهُمْ أَبْوَابُ السَّمَاءِ وَلَا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِيَاطِ\n\nনিশ্চিতভাবে জেনে রাখ, যারা আমার আয়াতসমূহেকে মিথ্যা ভেবে উড়িয়ে দিয়েছে এবং অহংকার বশে তা থেকে মুখ ফিরিয়ে নিয়েছে, তাদের জন্য আকাশের দরজাগুলি (কখনোই) খোলা হবে না। যতক্ষণ না সুঁইয়ের ছিদ্র দিয়ে উট প্রবেশ করে (অর্থাৎ সূচের ছিদ্রপথে যেমন উটের প্রবেশ অসম্ভব, কাফেরদের পক্ষেও বেহেশতে প্রবেশ অসম্ভব)। (সূরা ৭ আরাফ, আয়াত ৪০)\n\nঅন্য দিকে যারা নবীগণের প্রতি ঈমান আনবে, তাঁদের আনীত তালিম ও হেদায়েত অনুসরণ করে চলবে, এক আয়াত পরেই আল্লাহ তাদের সম্পর্কে বলেন,\n\nوَالَّذِينَ آمَنُوا وَعَمِلُوا الصَّالِحَاتِ لَا نُكَلِّفُ نَفْسًا إِلَّا وُسْعَهَا أُولَئِكَ أَصْحَابُ الْجَنَّةِ هُمْ فِيهَا خَالِدُونَ\n\nযারা ঈমান আনে সেই সাথে সৎকাজও করে, (আর তা সাধ্যতীত কোনো বিষয় নয়, কেননা) আমি কারো প্রতি সাধ্যের বেশী ভার অর্পন করি না, সেই তারাই হবে জান্নাতের অধিকারী। যেখানে তারা চিরঞ্জীব হবে। (সূরা ৭ আরাফ, আয়াত ৪২)\n\nপরের আয়াতে এসেছে, নবীগণের প্রতি ঈমান আনা এবং তাদের অনুসরণ করার বদৌলতে বান্দারা যখন বেহেশতে পৌঁছে যাবে, তখন তাদের কণ্ঠে বেজে উঠবে আল্লাহ পাকের হামদ ও প্রসংশা এবং নবীগণের প্রতি শুকরিয়া ও কৃতজ্ঞতার অমিয় বাণী,\n\nوَقَالُوا الْحَمْدُ لِلَّهِ الَّذِي هَدَانَا لِهَذَا وَمَا كُنَّا لِنَهْتَدِيَ لَوْلَا أَنْ هَدَانَا اللَّهُ لَقَدْ جَاءَتْ رُسُلُ رَبِّنَا بِالْحَقِّ\n\nআল্লাহর শোকর। আমাদেরকে যিনি এই পথ দেখিয়েছেন। তিনি যদি আমাদেরকে এস্থানে না পৌঁছাতেন, তবে আমরা কখনোই এ পথ পেতাম না। বাস্তবেই আমাদের প্রভুর রাসুলগণ সত্য বাণী নিয়ে এসেছিলেন। (সূরা ৭ আরাফ, আয়াত ৪৩)\n\nমোটকথা উপরোক্ত আয়াতগুলির আলোকে নবীগণকে অবিশ্বাস করা এবং তাদের তালিম ও হেদায়েতকে প্রত্যাখ্যান করা অমার্জনীয় অপরাধ। আল্লাহকে অস্বীকার করার শাস্তি যেমন চির জাহান্নাম, নবীগণকে অবিশ্বাস করার শাস্তিও চির জাহান্নাম। এ জাতীয় লোকেরা কখনো জান্নাতের সামান্য সুবাতাসও পাবে না।\n\nজান্নাত কেবল তাদের জন্য, যারা (আল্লাহ ও তাঁর) রাসুলগণের প্রতি ঈমান আনে এবং শরীয়তের উপর জীবনটাকে ঢেলে সাজায়। ইরশাদ হয়েছে,\n\nوَمَا نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ فَمَنْ آمَنَ وَأَصْلَحَ فَلَا خَوْفٌ عَلَيْهِمْ وَلَا هُمْ يَحْزَنُونَ (٤٨) وَالَّذِينَ كَذَّبُوا بِآيَاتِنَا يَمَسُّهُمُ الْعَذَابُ بِمَا كَانُوا يَفْسُقُونَ\n\nআমি তো রাসুলগণকে কেবল এজন্য পাঠিয়ে থাকি যে, তারা (নেককাজের জন্য) সুসংবাদ শোনাবে আর (মন্দ কর্মের বিষয়ে) ভীতি প্রদর্শন করবে। সুতরাং যারা ঈমান আনে এবং নিজেদের সংশোধন করে নেয়, তাদের কোন ভয় নেই, তারা দুঃখিত হবে না। কিন্তু যারা আমার আয়াতসমূহ প্রত্যাখ্যান করে, অবশ্যই তাদেরকে আযাব ও শাস্তি স্পর্শ করবে, যেহেতু তারা অনাচার এবং অবাধ্যতায় লিপ্ত ছিলো। (সূরা ৬ আনআম, আয়াত ৪৮-৪৯)\n\nউপরোক্ত ঘোষণা এবং সতর্কীকরণ ছাড়াও পূর্বেকার যে সকল জাতি নবীগণকে অস্বীকার করেছে, কুরআন মাজীদ তাদের কাহিনীও বয়ান করেছে। সূরা স-দের মাঝে কওমে নূহ, আদ, ছামুদ, কওমে শুআইব ও ফেরআউন ইত্যাদি জাতির নাম ধরে ধরে আল্লাহ পাক তাদের অপরাধ ও শাস্তির কথা উল্লেখ করেছেন। শেষে বলেছেন,\n\nإِنْ كُلٌّ إِلَّا كَذَّبَ الرُّسُلَ فَحَقَّ عِقَابِ\n\nএদের প্রত্যেকেই রাসুলগণকে অস্বীকার করেছিলো। ফলে তাদের উপর উপযুক্ত শাস্তি আপতিত হয়েছে। (সূরা ৩৮ সাদ সোয়াদ, আয়াত ১৪)\n\nঅন্য এক সূরায় ফেরআউন এবং আরও কতক রাসুল-বিদ্বেষী সম্পর্কে আল্লাহ পাক বলেন,\n\nفَعَصَوْا رَسُولَ رَبِّهِمْ فَأَخَذَهُمْ أَخْذَةً رَابِيَةً\n\nতারা তাদের প্রতিপালকের প্রেরিত রাসুলের অবাধ্যতা করে ছিলো। তাই তিনি তাদেরকে কঠোরভাবে পাকড়াও করেছেন। (সূরা ৬৯ আল হা-ক্কা, আয়াত ১০)\n\nযাইহোক, নবীগণের সম্মানের ক্ষেত্রে সবচে বড় শিথিলতা তাদেরকে অস্বীকার করা, তাদেরকে মানতে প্রস্তুত না হওয়া। কুরআনের ভাষ্য মতে এটাও সুস্পষ্ট কুফর এবং একটি মহাপাপ ও অমার্জনীয় অপরাধ।\n\nআর এরচে নিম্নমাত্রার না-কদরি হলো, তাঁদের দেয়া বিধানাবলি পালনে গড়িমসি করা। এটাও মারাত্মক অন্যায় ও গুনাহ। এর জন্যও রয়েছে যন্ত্রনাদায়ক শাস্তি। আল্লাহ পাক বলেন,\n\nفَلْيَحْذَرِ الَّذِينَ يُخَالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذَابٌ أَلِيمٌ\n\nঅতএব যারা রাসূলের আদেশ-নিষেধের বিরুদ্ধাচরণ করে, তারা যেন সাবধান হয়ে যায়। হয়তো (ইহকালে) তারা কোনো বিপদে আক্রান্ত হবে নতুবা (পরকালে) তাদের উপর ভীষণ শাস্তি আপতিত হবে। (সূরা ২৪ নূর, আয়াত ৬৩)\n\nএজন্য কুরআন মাজীদের বিভিন্ন জায়গায় আল্লাহ পাকের আনুগত্যের সঙ্গে সঙ্গে রাসুলের আনুগত্যের উপরও সমান গুরুত্ব আরোপ করা হয়েছে। বেশ কয়েক জায়গায় বলা হয়েছে,\n\nأَطِيعُوا اللَّهَ وَأَطِيعُوا الرَّسُولَ\n\nআল্লাহর আনুগত্য কর, এবং রাসুলের আনুগত্য করো।\n\nসূরা নিসা ৪/৫৯, সূরা মায়েদা ৫/৯২, সূরা নূর ২৪/৫৪, সূরা মুহাম্মদ ৪৭/৩৩, সূরা তাগুবুন ৬৪/১২ ইত্যাদি।\n\n কোথাও বলা হয়েছে, রাসুলে আনুগত্যের মাঝেই হেদায়েত নিহিত। তাই আল্লাহ ও তাঁর রাসুলের অনুগত হওয়ার জোরালো নির্দেশ দানের পরই বলা হয়েছে,\n\nوَإِنْ تُطِيعُوهُ تَهْتَدُوا\n\nযদি তোমরা তাঁর আনুগত হয়ে চলো, তাহলে তোমরা হেদায়েত পেয়ে যাবে। (সূরা নূর ২৪/৫৪)\n\nঅর্থাৎ আয়াতে ঘোষণা করা হয়েছে, যারা রাসুলের আনুগত্য করবে না, তারা কখনো হেদায়েত লাভে সক্ষম হবে না। অন্য আয়াতে ঘোষণা করা হয়েছে,\n\nوَمَنْ يَعْصِ اللَّهَ وَرَسُولَهُ فَقَدْ ضَلَّ ضَلَالًا مُبِينًا\n\n যে আল্লাহ ও তাঁর রাসুলের অবাধ্যতা করে, সে তো পরিষ্কার গোমরাহ হয়ে গেলো! (সূরা আহযাব ৩৩/৩৬) অন্য আরেক জায়গায় আল্লাহ পাক ঘোষণা করেন,\n\nوَمَا نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ فَمَنْ آمَنَ وَأَصْلَحَ فَلَا خَوْفٌ عَلَيْهِمْ وَلَا هُمْ يَحْزَنُونَ (٤٨) وَالَّذِينَ كَذَّبُوا بِآيَاتِنَا يَمَسُّهُمُ الْعَذَابُ بِمَا كَانُوا يَفْسُقُونَ\n\nকিন্তু না, আপনার পরওয়ারদেগারের কসম! তারা ততক্ষণ পর্যন্ত মুমিন হতে পারবে না, যতক্ষণ না তারা তাদের পারস্পরিক বাদ-বিসম্বাদের বিচারভার আপনার হাতে ন্যাস্ত করবে, অতঃপর আপনার দেয়া রায়ের বিষয়ে তারা তাদের অন্তরে কোনো শংসয় বোধ করবে না বরং তা সন্তুষ্ট চিত্তে মেনে নেবে। (সূরা নিসা ৪/৬৫)\n\nআল্লাহ পাক আরও বলেন, আমার নবী তোমাদেরকে যে আদেশেই করেন; করতে বলেন কিংবা না করতে বলেন, তোমরা তার সব হুকুমই মান্য করো। আর যদি তাঁর হুকুম অমান্য করো, তবে মনে রেখো, আল্লাহর আযাব বড় কঠিন। ইরশাদ হয়েছে,\n\nوَمَا آتَاكُمُ الرَّسُولُ فَخُذُوهُ وَمَا نَهَاكُمْ عَنْهُ فَانْتَهُوا\n\nরাসুল তোমাদেরকে যা দেন, তা গ্রহণ করো। আর যা হতে নিষেধ করেন, তা হতে বিরত থাকো এবং আল্লাহকে ভয় করো, নিশ্চই আল্লাহ কঠোর শাস্তিদাতা। (সূরা হাশর ৫৯/৭)\n\nকুরআন মাজীদের এক জায়গায় নবীর এই হক ও মর্যাদা বর্ণনা করা হয়েছে যে, প্রত্যেকের নিজের উপর নিজের যত হক ও অধিকার রয়েছে, মুমিনদের উপর নবীজীর হক ও অধিকার তার চেও বেশি। সুতরাং আল্লাহর নবী যদি কাউকে এমন কোনো আদেশ করেন, যে আদেশ পালন করতে গেলে তার প্রাণ চলে যেতে পারে, তবে মুমিনদের জন্য নিজের প্রাণ উৎসর্গ করে নবীর সেই হুকুম তামিল করা অপরিহার্য। আল্লাহ পাক বলেন,\n\nالنَّبِيُّ أَوْلَى بِالْمُؤْمِنِينَ مِنْ أَنْفُسِهِمْ وَأَزْوَاجُهُ أُمَّهَاتُهُمْ\n\nমুমিনদের কাছে (অধিকার ও মুহাব্বতের ক্ষেত্রে) নবী তাদের প্রাণের চেও অধিক ঘনিষ্ট। আর তাঁর স্ত্রীগণ তাদের মাতা। (সূরা আহযাব ৩৩/৬)\n\nমূলত আল্লাহ হলেন আমাদের খালেক ও মালেক। তাঁর রয়েছে আমাদের উপর হস্তক্ষেপের পূর্ণ ক্ষমতা ও অধিকার। এমনকি যে হস্তক্ষেপ আমি নিজে নিজের উপর করার অধিকার রাখি না, মহান আল্লাহর রয়েছে তারও পরিপূর্ণ এখতিয়ার। আর নবী যেহেতু পৃথিবীতে আল্লাহ পাকের প্রতিনিধি, আল্লাহ তায়ালার হুকুম-আহকাম আনয়নকারী ও বাস্তবায়নকারী, তাই আল্লাহ তাআলার পরে তার জন্যও অনুরূপ অধিকার স্বীকৃত।\n\nনবীর স্ত্রীগণ মুমিনদের মায়ের মতো। তাঁদেরও আদব-এহতেরাম করা মুমিনদের উপর ফরয। তেমনি নবীর আনুগত্যের সঙ্গে সঙ্গে তাঁর সঙ্গে সংশ্লিষ্ট বিষয়ের প্রতি পূর্ণ শ্রদ্ধা ও ভালোবাসা প্রকাশ করাও অপরিহার্য। আল্লাহ পাক তো এত দূর বলেছেন,\n\nيَا أَيُّهَا الَّذِينَ آمَنُوا لَا تَرْفَعُوا أَصْوَاتَكُمْ فَوْقَ صَوْتِ النَّبِيِّ وَلَا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمَالُكُمْ وَأَنْتُمْ لَا تَشْعُرُونَ (٢) إِنَّ الَّذِينَ يَغُضُّونَ أَصْوَاتَهُمْ عِنْدَ رَسُولِ اللَّهِ أُولَئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوَى لَهُمْ مَغْفِرَةٌ وَأَجْرٌ عَظِيم\n\nহে মুমিনগন! তোমার নিজেদের কথার স্বর নবীর স্বর থেকে উপরে তুলো না । তাঁর সাথে কথা বলতে গিয়ে নিজেদের পরস্পরে কথা বলার মতো জোরে জোরে শব্দ করো না। অন্যথায় তোমাদের সমস্ত আমল বরবাদ হয়ে যাবে। নিশ্চয়ই যারা আল্লাহর রাসুলের সামনে কণ্ঠস্বর নিচু রাখে, (বুঝতে হবে) তারা সে সমস্ত লোক, আল্লাহ যাদের অন্তরকে তাকওয়া-পরহেজগারি জন্য যাচাই করে নিয়েছেন। তাদের জন্য রয়েছে ক্ষমা ও মহাপুরস্কার। (সূরা হুজরাত ৪৯/২-৩)\n\nএই হলো নবীগণের সম্মান ও মর্যাদার বিষয়ে শৈথিল্য প্রদর্শন ও তার পরিণাম সম্পর্কিত কিছু আয়াত ও হেদায়েত। সামনে আসছে তাঁদের মর্যাদার ক্ষেত্রে বাড়াবাড়ি এবং এর ফলে সৃষ্ট গোমরাহী সম্পর্কে কিছু আয়াত ও সতর্কবাণী।"
  },
  {
    "_id": "42",
    "chapter_id": "6",
    "2_id": "6",
    "1": "নবীগণের ব্যক্তিত্ব: অতিরঞ্জন ও বাড়াবাড়ি",
    "2": "পৃথিবীর বহু জাতি নবীর বিষয়ে অতিরঞ্জিত ধারণা পোষণ করতো। তারা ভাবতো, কোনো মানুষ নবী হতে পারেন না। নবী হতে পারেন মানবোর্ধ্ব কোনো জাতির মধ্য হতে। যার মাঝে কোনো মানব প্রকৃতির প্রয়োজন এবং অপরিহার্য বিষয়গুলো নেই। সুতরাং এই প্রান্তিক ধারণার কারণে পূর্বেকার অনেকজাতি আপন আপন নবীকে অস্বীকার করে দিয়েছে। নূহ আলাইহিস সালামকে তাঁর জাতি এই বলে মানতে অস্বীকার করেছে যে, এতো তোমাদের মতো মানুষ! (আল্লাহর নবী হয় কি করে)। (সুরা মুমিনুন ২৩/২৪) তেমনি নূহ আলাইহিস সালামের পর আবার যখন পৃথিবীতে গোমরাহি ছড়িয়ে পড়লো এবং আল্লাহ পাক নতুন নবী প্রেরণ করলেন, তখনও তারা এই বলে নবীকে মানতে অস্বীকার করলো যে, এই লোকতো তোমাদের মত মানুষ বৈ কিছু নয়। তোমরা যা খাও সেও তা খায়, যা তোমরা পান করো সেও তা পান করে ( এমন যে, সে আবার নবী হয় কেমন করে!) (সূরা মুমিনুন ২৩/৩৩)\n\nপ্রাচীনকালের একটি জাতির কুফুরের একমাত্র কারণ এই ছিলো যে, তারা কোনো মানুষকে নবী মানতে তৈয়ার ছিলো না। ইরশাদ হয়েছে,\n\nذَلِكَ بِأَنَّهُ كَانَتْ تَأْتِيهِمْ رُسُلُهُمْ بِالْبَيِّنَاتِ فَقَالُوا أَبَشَرٌ يَهْدُونَنَا فَكَفَرُوا وَتَوَلَّوْا\n\n এটা এ কারণে যে, তাদের রাসুলগণ তাদের নিকট সুস্পষ্ট দলিল প্রমাণ নিয়েই এসেছেন, কিন্তু তারা বললো, একজন মানুষ আমাদের কি হেদায়েত করবে? তাই তারা কুফর অবলম্বন করলো এবং হেদায়েত থেকে মুখ ফিরিয়ে নিলো। (সুরা তাগাবুন ৬৪/৬) আল্লাহপাক অন্য আয়াতে বলেন,\n\nوَمَا مَنَعَ النَّاسَ أَنْ يُؤْمِنُوا إِذْ جَاءَهُمُ الْهُدَى إِلَّا أَنْ قَالُوا أَبَعَثَ اللَّهُ بَشَرًا رَسُولً\n\nযখন তাদের কাছে হেদায়াতের বার্তা আসলো তখন তাদেরকে কেবল এ বিষয়টাই ঈমান আনতে বাধা দিয়েছিলো যে, তারা বলতো, আল্লাহ কি একজন মানুষকে রাসুল করে পাঠিয়েছেন? (সূরা বনী-ইসরাইল ১৭/৯৪)\n\nএই কুরআনের ধারক খোদ নবী মুহাম্মদ (সাল্লাল্লাহু আলাইহি ওয়া সাল্লাম) সম্পর্কেও কাফেরেরা বলেছিলো,\n\nمَالِ هَذَا الرَّسُولِ يَأْكُلُ الطَّعَامَ وَيَمْشِي فِي الْأَسْوَاقِ\n\nএ কেমন রাসূল, যে খাবার খায় এবং হাটে-বাজারে আসা যাওয়া করে? (সূরা ফুরকান ২৫/৭)\n\nকাফেরদের মতলব হলো, নবী তো হবেন তিনি, যিনি মানবীয় সকল প্রয়োজন ও বৈশিষ্ট্যের ঊর্ধ্বে।\n\nমোটকথা, বহু জাতি নবীগণ সম্পর্কে এই গোমরাহিতে লিপ্ত ছিলো যে, মানুষ নবী হতে পারে না। বরং নবীর ভিতর মানবীয় কোনো স্বভাব ও বৈশিষ্ট্যের লেশ মাত্রও থাকতে পারে না। কিন্তু কুরআন মাজীদ অত্যন্ত পরিস্কার ভাষায় এ ভুল ধারণা ও গোমরাহিকে সম্পূর্ণরূপে নস্যাৎ করে দিয়েছে। ইরশাদ হয়েছে,\n\nوَمَا أَرْسَلْنَا مِنْ قَبْلِكَ إِلَّا رِجَالًا نُوحِي إِلَيْهِمْ\n\nআপনার পূর্বে বিভিন্ন মানব-বসতির কতক পুরুষ মানুষকেই আমি রাসুল করে পাঠিয়েছি, যাদের নিকট আমি ওহী নাযিল করতাম। (সূরা ইউসুফ ১২/১০৯) অন্য আয়াতে আল্লাহ পাক বলেন,\n\nوَمَا أَرْسَلْنَا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعَامَ وَيَمْشُونَ فِي الْأَسْوَاقِ\n\nআপনার পূর্বে আমি যত রাসুল পাঠিয়েছি, তারা সকলেই খাবার খেতেন এবং হাট-বাজারে যাওয়া-আসা করতেন। (সূরা ফুরকান ২৫/২০) আল্লাহ পাক নবীজীকে ঘোষণা করতে বলেন,\n\nإِنَّمَا أَنَا بَشَرٌ مِثْلُكُمْ يُوحَى إِلَيَّ\n\nআমি তোমাদের মতো একজন মানুষমাত্র (আল্লাহর জন্য নির্ধারিত কোনো গুণ আমার মাঝে নেই)। আমার উপর ওহী নাযিল হয়। (সূরা কাহাফ, ১৮/১১০)\n\nনবীদের বিষয়ে আরেকটি বাড়াবাড়িমূলক বিভ্রান্তি এই ছিলো যে, মানুষ মনে করতো, বিশ্বপ্রকৃতির উপর একজন নবীর নিয়ন্ত্রণ থাকা জরুরি। এজন্য তারা নবীজীকে বলেছিলো,\n\nوَقَالُوا لَنْ نُؤْمِنَ لَكَ حَتَّى تَفْجُرَ لَنَا مِنَ الْأَرْضِ يَنْبُوعًا (٩٠) أَوْ تَكُونَ لَكَ جَنَّةٌ مِنْ نَخِيلٍ وَعِنَبٍ فَتُفَجِّرَ الْأَنْهَارَ خِلَالَهَا تَفْجِيرًا (٩١) أَوْ تُسْقِطَ السَّمَاءَ كَمَا زَعَمْتَ عَلَيْنَا كِسَفًا أَوْ تَأْتِيَ بِاللَّهِ وَالْمَلَائِكَةِ قَبِيلًا (٩٢) أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقَى فِي السَّمَاءِ وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنَا كِتَابًا نَقْرَؤُهُ قُلْ سُبْحَانَ رَبِّي هَلْ كُنْتُ إِلَّا بَشَرًا رَسُولًا\n\nতোমার প্রতি ঈমান আনবো না, যতক্ষণ না তুমি আমাদের ভূমি থেকে একটি প্রস্রবণ বের করে দেবে। অথবা তোমার জন্য খেজুর ও আঙ্গুরের বাগান হয়ে যাবে এবং তুমি তার ফাঁকে ফাঁকে মাটি ফেঁড়ে নদী-নালা প্রবাহিত করে দেবে। কিংবা তুমি তোমার ধারণা অনুযায়ী আকাশকে আমাদের উপর খন্ড-বিখন্ড করে ছুঁড়ে মারবে। অথবা আল্লাহ ও ফেরেশতাগণকে সামনা-সামনি নিয়ে আসবে। কিংবা তোমার জন্য হয়ে যাবে একটি সোনার ঘর বা তুমি (সোজাসুজি) আকাশে উঠে যাবে, কিন্তু আমরা তোমার আরোহণে বিশ্বাস করবো না, যাবত না তুমি আমাদের নিকট এমন এক কিতাব নামিয়ে দিবে, যা আমরা পড়তে পারবো।\n\n(আল্লাহ পাক কাফেরদের এ সমস্ত দাবী দাওয়ার জাবাবে নবীজীকে শুধু এটুকু বলার হুকুম করলেন যে,)\n\nপূত পবিত্র আমার প্রতিপালক (আমি তাঁর কাজের অংশীদার নই)। আমি তো রাসুল হিসাবে প্রেরিত একজন মানুষমাত্র। (সূরা বনি ইসরাইল ১৭/৯০-৯৩)\n\nএই সংক্ষিপ্ত আসমানী জবাবের মতলব হলো, কাফেরেরা গোড়াতেই একটি ভুল ধারণা নিয়ে বসে আছে। তারা ধরে নিয়েছে নবী মানে যার করতলগত সবকিছু। আসমান জমিনের সর্বত্র যার ইচ্ছা কার্যকর। যিনি ‘হও’ (কুন) বললে সব হয়ে যায়। অথচ এমন অধিকার ও ক্ষমতা কেবল আল্লাহ তাআলার জন্য নির্ধারিত। নিঃসন্দেহে তিনি কোনো কাজে অপারগ নন। তাঁর ক্ষমতা ও কুদরত সর্বব্যাপী। কিন্তু নবীর অবস্থা শুধু এতটুকু যে, তিনি তোমাদের মতই এক মানব-সন্তান। যাকে আল্লাহ নবুওত ও রেসালাত দান করেছে। তিনি এর বেশি কিছুর দাবিদার নন।\n\nএকবার কাফেররা নবীজীর কাছে প্রশ্ন করলো, আমরা যে নিদর্শন দেখাতে বলি, আপনি তা কেন দেখান না? উত্তরে আল্লাহ পাক আয়াত নাযিল করলেন,\n\nإِنَّمَا الْآيَاتُ عِنْدَ اللَّهِ وَإِنَّمَا أَنَا نَذِيرٌ مُبِينٌ\n\n(হে রাসূল!) আপনি বলুন, মোজিযা ও নির্দেশনাবলী কেবল আল্লাহর কাছে। আমি তো একজন সাফ সতর্ককারী মাত্র। (সূরা আনকাবুত ২৯/৫০) অন্য আয়াতে এসেছে,\n\nقُلْ لَا أَقُولُ لَكُمْ عِنْدِي خَزَائِنُ اللَّهِ وَلَا أَعْلَمُ الْغَيْبَ وَلَا أَقُولُ لَكُمْ إِنِّي مَلَكٌ إِنْ أَتَّبِعُ إِلَّا مَا يُوحَى إِلَيَّ\n\n(কাদেরকে) আপনি বলুন, আমি তোমাদেরকে এটা বলি না যে, আমার ইখতিয়ারে আল্লাহর ধনভাণ্ডার আছে। আর আমি গায়েবও জানি না। এবং আমি একথাও বলি না যে, আমি একজন ফেরেশতা। আমি কেবল সেই ওহীর অনুসরণ করি, যা আমার উপর অবতীর্ণ হয়। (সুরা আনআম ৬/৫০) আরেক জায়গায় এসেছে,\n\nقُلْ إِنِّي لَا أَمْلِكُ لَكُمْ ضَرًّا وَلَا رَشَدًا (٢١) قُلْ إِنِّي لَنْ يُجِيرَنِي مِنَ اللَّهِ أَحَدٌ وَلَنْ أَجِدَ مِنْ دُونِهِ مُلْتَحَدًا\n\nবলুন, আমি তোমাদের উপকার-অপকারের মালিক নই। আরও বলুন, (আমি যদি অন্যায় করি, তবে) আল্লাহর আযাব থেকে কেউ আমাকে রক্ষা করতে পারবে না এবং আমিও তাঁকে ছেড়ে কোনো আশ্রয়স্থল পাবো না। (সূরা জিন-৭২/২১-২২) কুরআন মাজিদে আল্লাহ পাক আরও বলেন,\n\nقُلْ لَا أَمْلِكُ لِنَفْسِي نَفْعًا وَلَا ضَرًّا إِلَّا مَا شَاءَ اللَّهُ وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَمَا مَسَّنِيَ السُّوءُ إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ\n\n(হে রাসূল!) আপনি বলে দিন, আমি নিজেও আমার নিজের ভালো-মন্দের মালিক নই, তবে আল্লাহ যা চান তা ব্যতিক্রম। (অর্থাৎ আল্লাহ তাআলা যতটুকু আমাকে জানিয়ে দেন এবং দান করেন , আমি কেবল ততটুকুর মালিক হই) আর আমি যদি গায়েব জানতাম,তাহলে তো ভালো ভালো জিনিস বহু পরিমাণে সংগ্রহ করে নিতাম। এমতাবস্থায় কোনো কষ্টই আমাকে স্পর্শ করতে পারতো না। অথচ মুমিন সমাজের জন্য আমি একজন সতর্ককারী ও সুসংবাদবাহী ছাড়া আর কিছু নই। (সূরা আরাফ ৭/১৮৮)\n\nনবীদের ব্যক্তিত্বের বিষয়ে যে সমস্ত ভুল ধারণা মানুষের মাঝে ছিলো, উপরোক্ত আয়াতসমূহে তা রদ করে দেয়া হয়েছে। কিন্তু আজও বহু মানুষ এমন আছে, খোদ কুরআনের অনুসারীদের মাঝেও এমন লোক আছে, যারা অজ্ঞতা ও মূর্খতার কারণে এ জাতীয় বহু অমূলক ধারণার শিকার। কেউ মনে করে, আল্লাহ পাকের খাজানার উপর নবীরও পূর্ণ অধিকার ও এখতিয়ার থাকা উচিৎ। কারো ধারণা, নবী গায়েব জানেন। কারো বিশ্বাস, দ্বীন-দুনিয়া এবং আখেরাতের সকল ক্ষেত্রে নবীগণ স্বাধীন এখতিয়ারের অধিকারী (মুখতারে মুতলক)। অথচ সবার জানা, (এগুলো নবীর সম্মানের ক্ষেত্রে বাড়াবাড়ি এবং শিরক) কোরাআন এই সমস্ত গোমরাহী এবং অমূলক বিশ্বাসকে পরিষ্কার ভাষায় নস্যাৎ করে দিয়েছে। ইরশাদ হয়েছে,\n\nقُلْ مَا كُنْتُ بِدْعًا مِنَ الرُّسُلِ وَمَا أَدْرِي مَا يُفْعَلُ بِي وَلَا بِكُمْ إِنْ أَتَّبِعُ إِلَّا مَا يُوحَى إِلَيَّ وَمَا أَنَا إِلَّا نَذِيرٌ مُبِينٌ\n\nআমি অভিনব কোনো রাসুল নই (আমার আগে যেমন অনেক রাসুল এসেছেন, আমিও তেমন একজন রাসুল। আমার অবস্থা এই যে,) আমি জানি না (ভবিষ্যতে) আমার সঙ্গে এবং তোমাদের সঙ্গে কী আচরণ করা হবে। আমি শুধু আমার উপর কৃত ওহীর অনুসরণ করি। আর আমি একজন প্রকাশ্য সতর্ককারী বৈ কিছু নই। (সুরা আহকাফ-৪৬/৯)\n\nরাসুলুল্লাহর মুখেই কাফের-মুশরিকরা কুরআন শুনতো কিন্তু এর হেদায়েত যেহেতু তাদের কুফুরি চিন্তা ও কর্মধারার বিপরীত ছিলো, তাই তারা বলতো, (আমাদের চিন্তাধার-বিরোধী) এই কুরআন তো আমরা মেনে নিতে পারি না। তুমি এর স্থলে অন্য কুরআন নিয়ে আসো বা এই কুরআনের বিষয়বস্তু পাল্টে ফেলো। আল্লাহ পাক বলেন,\n\nقُلْ مَا يَكُونُ لِي أَنْ أُبَدِّلَهُ مِنْ تِلْقَاءِ نَفْسِي إِنْ أَتَّبِعُ إِلَّا مَا يُوحَى إِلَيَّ إِنِّي أَخَافُ إِنْ عَصَيْتُ رَبِّي عَذَابَ يَوْمٍ عَظِيمٍ\n\n(হে নবী!) আপনি তাদেরকে বলে দিন, নিজের পক্ষ হতে খেয়াল-খুশি মতো এর মাঝে পরিবর্তন সাধন করা আমার পক্ষে সম্ভব নয়, আমি তো কেবল সেই ওহীর অনুসরণ করি, যা আমার প্রতি নাযিল করা হয়। যদি আমি আল্লাহর অবাধ্য হই, তবে আমি এক মহা দিবসের (শাস্তির) আশংকা করি। (সূরা ইউনুস ১০/১৫)\n\nতো কুরআন মাজীদ এই সকল হেদায়েতের মাধ্যমে নবীগণের বিষয়ে মানুষের সমস্ত গুলু, এফরাত ও বাড়াবাড়ি নস্যাৎ করে দিয়াছে। নবীগণের বাস্তবসম্মত অবস্থা এবং তাঁদের প্রকৃত মাকাম ও মর্যাদা তুলে ধরেছে। বিষয়গুলাকে এত সুনির্দিষ্ট ও পরিষ্কারভাবে মানুষের সামনে তুলে ধরেছে যে, এ জাতীয় বিভ্রান্তির সম্ভাব্য সকল পথই রুদ্ধ হয়ে গেছে। যারা কুরআন পড়ে এবং বুঝে, এসকল বিষয়ে তাদের মাঝে বিভ্রান্তি বা ভুলবুঝাবুঝির এখন কোনো অবকাশ নেই।"
  },
  {
    "_id": "43",
    "chapter_id": "6",
    "2_id": "7",
    "1": "আসমানী তালিম ও হেদায়েতের অনুসরণ",
    "2": "যে ব্যক্তি আল্লাহকে স্বীকার করে নিলো এবং মানুষের হেদায়েতের জন্য আল্লাহর মনোনীত নবীগণের সিলসিলা মেনে নিলো, সে মূলত এ সিদ্ধান্তই গ্রহণ করলো যে, আমি আল্লাহর নাযিলকৃত বিধান অনুসারে জীবন চালাবো, নবীজীর আনীত শরীয়ত মোতাবেক জীবন কাটাবো। এটা তাওহীদ ও রেসালতের অপরিহার্য ও স্বাভাবিক দাবি। কিন্তু কুরআন মাজীদ শরীয়তের অনুসরণ ও এত্তেবার এই অপরিহার্যতাকে মানুষের ‘ঈমানী বুঝের’ উপর ছেড়ে দেয়নি বরং এর জন্য স্বতন্ত্র আয়াতও নাযিল করেছে। বহুভাবে শরীয়ত অনুসরণের দাওয়াত দিয়েছে। বারবার বলেছে, আসমানী হেদায়েতের অনুসরণ মানুষের উপর অপরিহার্য। আল্লাহর নবী যে জীবন-পদ্ধতি নিয়ে এসেছেন, তাতেই মানুষের ইহকাল ও পরকালের সফলতা ও কামিয়াবি নিহিত। আর যে ব্যক্তি নববী হেদায়েতকে জীবনের মূলনীতি রূপে গ্রহণ করে না, শরঈ রাস্তা অবলম্বন করে না, তার ধ্বংস অনিবার্য। আল্লাহ পাক বলেন,\n\nقُلْ إِنَّ هُدَى اللَّهِ هُوَ الْهُدَى وَأُمِرْنَا لِنُسْلِمَ لِرَبِّ الْعَالَمِينَ\n\n(হে রাসূল!) আপনি ঘোষণা করুন, আল্লাহর নাযিলকৃত হেদায়েতই জীবনের সঠিক পথ। আর আমাদের প্রতি হুকুম হয়েছে, আমরা যেন রব্বুল আলামীনের সামনে নতি স্বীকার করি। (সূরা আনআম ৬/৭১) অন্য আয়াতে আল্লাহ বলেন,\n\nاتَّبِعُوا مَا أُنْزِلَ إِلَيْكُمْ مِنْ رَبِّكُمْ وَلَا تَتَّبِعُوا مِنْ دُونِهِ أَوْلِيَاءَ\n\nতোমাদের প্রতিপালকের পক্ষ হতে তোমাদের প্রতি যে শরীয়ত নাযিল করা হয়েছে, তোমরা তার অনুসরণ করো। আর তাকে বাদ দিয়ে তোমরা কাউকে (প্রকৃত কর্মবিধায়করূপে) অনুসরণ করো না। (সুুরা আরাফ ৭/৩) আল্লাহ পাক আরও বলেন,\n\nوَأَنِيبُوا إِلَى رَبِّكُمْ وَأَسْلِمُوا لَهُ مِنْ قَبْلِ أَنْ يَأْتِيَكُمُ الْعَذَابُ ثُمَّ لَا تُنْصَرُونَ (٥٤) وَاتَّبِعُوا أَحْسَنَ مَا أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذَابُ بَغْتَةً وَأَنْتُمْ لَا تَشْعُرُونَ\n\nতোমরা তোমাদের প্রতিপালকের অভিমুখী হও এবং তাঁর সমীপে আত্মসমর্পন করো- তোমাদের নিকট শাস্তি এসে যাবার আগে, যার পর আর তোমাদের সাহায্য করা হবে না। আর তোমরা তোমাদের প্রতিপালকের পক্ষ থেকে অবতীর্ণ সুন্দর বিষয়গুলির অনুসরণ করো; তোমাদের উপর অতর্কিত শাস্তি এসে যাবার আগে, অথচ তোমরা তা টেরও পাবে না। (সূরা যুমার ৩৯/৫৪-৫৫)\n\nএই হলো এত্তেবায়ে শরীয়তের তাকিদে অবতীর্ণ কিছু আয়াত। এবার শরীয়ত মানা না মানার পরিণাম সম্পর্কে কিছু আয়াত শুনুন। আল্লাহ পাক বলেন,\n\nوَمَنْ يُطِعِ اللَّهَ وَرَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهَارُ وَمَنْ يَتَوَلَّ يُعَذِّبْهُ عَذَابًا أَلِيمًا\n\nযে আল্লাহ ও তার রাসুলের আনুগত্য করবে, আল্লাহ তাকে এমন জান্নাতে দাখিল করবেন, যার তলদেশে নদী-নালা বহমান। আর যে শরীয়ত-বিমুখ হবে,আল্লাহ তাকে দিবেন যন্ত্রণাদায়ক শাস্তি। (সূরা ফাতহ ৪৮/১৭) অন্য আয়াতে বলেন,\n\nوَمَنْ يُطِعِ اللَّهَ وَرَسُولَهُ فَقَدْ فَازَ فَوْزًا عَظِيمًا\n\nযে আল্লাহ ও তার রাসুলের অনুগত হবে, নিঃসন্দেহে সে মহা সাফল্য লাভ করবে। (সূরা আহযাব ৩৩/৭১) আল্লাহ পাক আরও বলেন,\n\nوَمَنْ يُطِعِ اللَّهَ وَالرَّسُولَ فَأُولَئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ وَحَسُنَ أُولَئِكَ رَفِيقًا (٦٩) ذَلِكَ الْفَضْلُ مِنَ اللَّهِ وَكَفَى بِاللَّهِ عَلِيمًا\n\nযারা আল্লাহ ও রাসুলের আনুগত্য করবে, তারা সেই সকল লোকের সঙ্গে থাকবে, যাদের প্রতি আল্লাহ অনুগ্রহ করেছেন, অর্থাৎ নবীগণ, সিদ্দীকগণ, শহীদগণ এবং নেককার-সালেহগণের সঙ্গে। কত না উত্তম সঙ্গী তাঁরা। এই অনুগ্রহ (এবং শ্রেষ্ঠত্ব) আল্লাহর তরফ থেকে। আর আল্লাহ (বান্দাদের অবস্থাদি সম্পর্কে) যথেষ্ঠ অবগত। (সূরা নিসা ৪/৬৯-৭০)\n\nযে খোশনসিব বান্দা দুনিয়ার আর সব কিছু থেকে মুখ ফিরিয়ে, সকল বাদ-মতবাদ ত্যাগ করে দ্বীন ও শরীয়তমুখী হয়; তার জন্য, তার পিতা-মাতা, বিবি-বাচ্চা সকলের জন্য এমন সব ফেরেশতা দু‘আ করে, যারা আল্লাহ পাকের বিশেষ নৈকট্য প্রাপ্ত এবং আরশে আযীম ও তাঁর আশেপাশে যাদের অবস্থান। কুরআন মাজীদে ফেরেশতাদের দু‘আর লফজ এসেছে, যা বারবার পড়ার মতো-\n\nرَبَّنَا وَسِعْتَ كُلَّ شَيْءٍ رَحْمَةً وَعِلْمًا فَاغْفِرْ لِلَّذِينَ تَابُوا وَاتَّبَعُوا سَبِيلَكَ وَقِهِمْ عَذَابَ الْجَحِيمِ (٧) رَبَّنَا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ وَمَنْ صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ إِنَّكَ أَنْتَ الْعَزِيزُ الْحَكِيمُ (٨) وَقِهِمُ السَّيِّئَاتِ وَمَنْ تَقِ السَّيِّئَاتِ يَوْمَئِذٍ فَقَدْ رَحِمْتَهُ وَذَلِكَ هُوَ الْفَوْزُ الْعَظِيمُ\n\nহে আমাদের প্রভু! তুমি তোমার রহমত ও ইলম সবকিছুর উপর পরিব্যাপ্ত করে রেখেছো। সুতরাং যারা তওবা করেছে এবং তোমার দেয়া পথের অনুসারী হয়েছে, তাদের তুমি ক্ষমা করে দাও। আর তাদের তুমি জাহান্নামের আযাব থেকে রক্ষা করো।\n\nআয় পরওয়ারদেগার! তাদেরকে তুমি চিরস্থায়ী জান্নাতে দাখিল করো, যার প্রতিশ্রুতি তুমি তাদের দান করেছো, এবং তাদের পিতা-মাতা, স্ত্রী-সন্তানদের মধ্য হতে যারা নেককার তাদেরকেও। নিশ্চয়ই তুমি পরাক্রমশালী এবং পরম কুশলী।\n\nআর তাদেরকে তুমি সব রকম অনিষ্ট থেকে রক্ষা করো। সেদিন তুমি যাকে অনিষ্ট থেকে রক্ষা করলে, তার প্রতি তুমি প্রভূত রহম করলে, আর এটাই মহা সাফল্য। (সূরা মুমিন ৪০/৭-৯)\n\nআল্লাহ যেন তাঁর সম্মানিত ফেরেশতাদেরকে আদেশ করে রেখেছেন, যারা আমার বন্দেগী ও হুকুমবরদারি করে, তোমরা তাঁদের কল্যাণের জন্য দু‘আ করতে থাকো। তো জানা কথা, আল্লাহই যখন ফেরেশতাদেরকে দু‘আর আদেশ দিয়ে রেখেছেন, ফলে ফেরেশতারা আল্লাহর হামদ ও তাসবীহের সঙ্গে সঙ্গে মুমিন-মুত্তাকিদের জন্য দু‘আ করে চলেছে, তবে তাদের দু‘আ আল্লাহ কেনই বা কবুল করবেন না? আল্লাহ বরং কুরআন মাজীদে ফেরেশতাদের দু‘আর কথা এজন্য উল্লেখ করেছেন, যেন তাঁর বন্দেগীকারী এবং তাঁর দেয়া হেদায়েত অনুসারে যিন্দেগী যাপনকারী মুমিনরা আল্লাহর দরবারে তাঁদের মর্যাদা কত তা জানতে পারে! যার ফলে তিনি তাঁর নৈকট্যপ্রাপ্ত ফেরেশতাদেরকে পর্যন্ত তাঁদের কল্যাণের দু‘আয় মশগুল করে দিয়েছেন। সুবহানাল্লাহ!\n\nএর বিপরীত যে দুর্ভাগা দ্বীন ও শরীয়তের উপর চলার পরিবর্তে নিজের প্রবৃত্তির অনুসরণ করে, কুরআনে তার মাহরুমি, বঞ্চনা ও বরবাদির কথাও এসেছে। ইরশাদ হয়েছে,\n\nوَمَنْ أَضَلُّ مِمَّنِ اتَّبَعَ هَوَاهُ بِغَيْرِ هُدًى مِنَ اللَّهِ إِنَّ اللَّهَ لَا يَهْدِي الْقَوْمَ الظَّالِمِينَ\n\n যে আল্লাহর পক্ষ হতে আগত হেদায়েত ছেড়ে কেবল নিজের খেয়াল-খুশির অনুসরণ করে, তার চে বেশি পথভ্রষ্ট আর কে? নিশ্চই আল্লাহ অবিচারী-জালেম সম্প্রদায়কে হেদায়েত দান করেন না। (সূরা কাসাস ২৮/৫০) অন্য আয়াতে এসেছে,\n\nأَرَأَيْتَ مَنِ اتَّخَذَ إِلَهَهُ هَوَاهُ أَفَأَنْتَ تَكُونُ عَلَيْهِ وَكِيلًا (٤٣) أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعَامِ بَلْ هُمْ أَضَلُّ سَبِيلًا\n\nআপনি কি ঐ ব্যক্তির প্রতি লক্ষ করেছেন, যে তার প্রবৃত্তির গোলামি করে? আপনি কি তার পক্ষে উকিল হবেন? না কি আপনি ভাবছেন তাদের অধিকাংশজন (আপনার কথা) শোনে ও বোঝে? তারা তো চতুষ্পদ জন্তুর মতো, বরং তার চেও নিকৃষ্ট বেবুঝ। (সূরা ফুরকান ২৫/৪৩-৪৪)"
  },
  {
    "_id": "44",
    "chapter_id": "6",
    "2_id": "8",
    "1": "নেককাজ ও আমলে সালেহ",
    "2": "আল্লাহ ও তাঁর রাসুলের আনুগত্য, আসমানী হেদায়েতের অনুসরণ, এত্তেবায়ে শরীয়ত ইত্যাদির অন্য নাম হলো আমলে সালেহ বা নেকজীবন। কুরআন মাজীদের অসংখ্যা আয়াতে আল্লাহ পাক ঈমানের সঙ্গে সঙ্গে আমলে সালেহের কথা বলেছেন। কারণ ঈমান ও আমলে সালেহের যুগল মিলনেই কেবল সেই যিন্দেগী গঠিত হয়, যার উপর আল্লাহ পাক আমাদের ওঠাতে চান।\n\nকুরআন মাজীদের বহু জায়গায় আমলে সালেহের উপর এমন সুসংবাদ এসেছে, যা প্রতিটি মুমিন আত্মাকে অনির্বচনীয় আনন্দ মৌজে মাতোয়ারা করে ফেলার মতো এবং তাতে রয়েছে নেক আমলের উপর আগ্রহ-উদ্দীপনা সৃষ্টির বিপুল উপাদান। আল্লাহ তাআলা বিশ্বমানবতাকে তাঁর পয়গাম শোনানোর হুকুম দিয়ে ইরশাদ করেন,\n\nقُلْ يَا أَيُّهَا النَّاسُ إِنَّمَا أَنَا لَكُمْ نَذِيرٌ مُبِينٌ (٤٩) فَالَّذِينَ آمَنُوا وَعَمِلُوا الصَّالِحَاتِ لَهُمْ مَغْفِرَةٌ وَرِزْقٌ كَرِيمٌ (٥٠) وَالَّذِينَ سَعَوْا فِي آيَاتِنَا مُعَاجِزِينَ أُولَئِكَ أَصْحَابُ الْجَحِيمِ\n\n(হে রাসূল!) আপনি বলে দিন, হে মানবমণ্ডলী! আমি তোমাদের জন্য একজন সুস্পষ্ট সতর্ককারীমাত্র। সুতরাং যারা ঈমান আনে এবং আমলে সালেহের জীবন যাপন করে, তাদের জন্য রয়েছে ক্ষমা ও সম্মানজনক জীবিকা। কিন্তু যারা আমার নিদর্শনাবলি অচল করার চেষ্টা করে, তারা হবে জাহান্নামী। (সূরা হজ্জ ২২/৪৯-৫১) আল্লাহ পাক আরও বলেন,\n\nوَإِنِّي لَغَفَّارٌ لِمَنْ تَابَ وَآمَنَ وَعَمِلَ صَالِحًا ثُمَّ اهْتَدَى\n\nআর এটাও নিশ্চিত, যে ব্যক্তি তওবা করে, ঈমান আনে এবং আমলে সালেহ করে, অতঃপর সরল পথে মজবুত থাকে, তার প্রতি আমি পরম ক্ষমাশীল। (সূরা ত্বহা ২০/৮২) অন্যত্র বলেন,\n\nوَالَّذِينَ آمَنُوا وَعَمِلُوا الصَّالِحَاتِ لَنُكَفِّرَنَّ عَنْهُمْ سَيِّئَاتِهِمْ وَلَنَجْزِيَنَّهُمْ أَحْسَنَ الَّذِي كَانُوا يَعْمَلُونَ\n\nযারা ঈমান এনেছে এবং সৎকর্ম করেছে, আমি অবশ্যই তাদের ত্রুটি-বিচ্যূতি মিটিয়ে দিবো। এবং তাদেরকে অবশ্যই আমি কৃতকর্মের উৎকৃষ্টতম পুরস্কার দান করবো। (সূরা আনকাবূত ২৯/৭) আরো ইরশাদ করেন,\n\nوَالَّذِينَ آمَنُوا وَعَمِلُوا الصَّالِحَاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهَارُ خَالِدِينَ فِيهَا أَبَدًا وَعْدَ اللَّهِ حَقًّا وَمَنْ أَصْدَقُ مِنَ اللَّهِ قِيلًا\n\nযারা ঈমান এনেছে এবং নেক আমলও করেছে, অচিরেই আমি তাদেরকে এমন সব জান্নাতে দাখিল করবো, যার পাদদেশে নহরমালা প্রবাহিত থাকবে। সেখানে তারা চিরস্থায়ী হবে। আল্লাহর ওয়াদা মহাসত্য। কথা বলার ক্ষেত্রে আল্লাহর চে অধিক সত্যবাদী আর কেই বা হতে পারে? (সূরা নিসা ৪/১২২) অন্যত্র ইরশাদ করেন,\n\nوَالَّذِينَ آمَنُوا وَعَمِلُوا الصَّالِحَاتِ فِي رَوْضَاتِ الْجَنَّاتِ لَهُمْ مَا يَشَاءُونَ عِنْدَ رَبِّهِمْ ذَلِكَ هُوَ الْفَضْلُ الْكَبِيرُ (٢٢) ذَلِكَ الَّذِي يُبَشِّرُ اللَّهُ عِبَادَهُ الَّذِينَ آمَنُوا وَعَمِلُوا الصَّالِحَاتِ\n\nআর যারা ঈমান এনেছে এবং সৎকর্ম করে গিয়েছে, তারা থাকবে জান্নাতের নিকুঞ্জমালায়। তারা যা চাবে তাই তাদের রবের কাছে মজুদ পাবে। এই হলো বড় অনুগ্রহ। (আর) এটা সেই সুসংবাদ, যা আল্লাহ তাঁর ঈমানদার ও নেকাকারদের শুনিয়ে থাকেন। (সূরা শুরা ৪২/২২-২৩) অন্য এক সূরায় ইরশাদ করেন,\n\nإِنَّ الَّذِينَ آمَنُوا وَعَمِلُوا الصَّالِحَاتِ كَانَتْ لَهُمْ جَنَّاتُ الْفِرْدَوْسِ نُزُلًا (١٠٧) خَالِدِينَ فِيهَا لَا يَبْغُونَ عَنْهَا حِوَلًا\n\nনিশ্চই যারা ঈমান এনেছে এবং ভালো ভালো কাজ করেছে তাদের আদর-আপ্যায়নের জন্য রয়েছে ফেরদাউসের উদ্যানমালা। সেখানে তারা চিরকাল থাকবে। কিন্তু তা থেকে স্থানান্তর কামনা করবে না। (সূরা কাহাফ ১৮/১০৭-১০৮) আল্লাহ পাক আরও বলেন,\n\nمَنْ يَأْتِهِ مُؤْمِنًا قَدْ عَمِلَ الصَّالِحَاتِ فَأُولَئِكَ لَهُمُ الدَّرَجَاتُ الْعُلَى (٧٥) جَنَّاتُ عَدْنٍ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَذَلِكَ جَزَاءُ مَنْ تَزَكَّى\n\nআর যে মুমিন অবস্থায় আল্লাহর নিকট আসবে এবং সে আমলে সালেহও করে থাকবে, এরূপ লোকদের জন্য সমুচ্চ মর্যাদা, চিরন্তন জান্নাত, যার তলদেশে নহর-নালা বহমান। সর্বদাই তারা সেখানে থাকবে। এ হলো তাযকিয়া ও শুদ্ধাচার অবলম্বনকারীর প্রতিদান। (সূরা ত্বহা ২০/৭৫-৭৬)\n\nযারা ঈমান এনেছে এবং আমলে সালেহের জীবন ধারণ করেছে, তাদের জন্য উপরোক্ত আয়াতগুলোতে আল্লাহর দান ও করুণা, রহমত ও মাগফেরাত এবং জান্নাতের অফুরন্ত নায-নেয়ামতের সুসংবাদ রয়েছে। নিঃসন্দেহে যাদের দিলে আখেরাতের বিশ্বাস রয়েছে, তাদের জন্য আল্লাহর ক্ষমা ও সন্তুষ্টি এবং পরকালের অনন্ত স্বর্গীয় জীবনের চে বড় নেয়ামত ও সুসংবাদ আর কিছু নেই।\n\nযদি ধরে নেওয়া হয়, কোনো ব্যক্তি ঈমান ও আমলে সালেহের উপর থাকার কারণে দুনিয়ার এই জীবনে তেমন কিছুই পায়নি, কিন্তু নেককার মুমিনের জন্য আল্লাহ পাক পরকালের যে ওয়াদা রেখেছেন, তা সে পেয়েগেছে, তবে নিঃসন্দেহে তা-ই পরম সফলতা, কামিয়াবি আর কামিয়াবি। মুমিন ব্যক্তি এই প্রাপ্তির উপর সর্বান্তকরণে খুশি থাকবে এবং দিল থেকে আল্লাহ পাকের শোকরগুযার হবে।\n\nকিন্তু বাস্তবতা হলো, ঈমান ও আমলে সালেহের বিনিময়ে পরকালের জান্নাত তো আছেই, দুনিয়াতেও আছে আল্লাহর পক্ষ হতে অনেক নেয়ামতের ওয়াদা। যেগুলি পৃথিবীর শ্রেষ্ঠতম নেয়ামত। যেমন আল্লাহ পাক ইরশাদ করেন,\n\nإِنَّ الَّذِينَ آمَنُوا وَعَمِلُوا الصَّالِحَاتِ سَيَجْعَلُ لَهُمُ الرَّحْمَنُ وُدًّا\n\nনিশ্চই যারা ঈমান আনে এবং আমলে সালেহের জীবন ধারণা করে, পরম দয়ালু (আল্লাহ) তাদের জন্য (সৃষ্টিকুলের মাঝে) মোহাব্বত সৃষ্টি করে দিবেন। (সূরা মারইয়াম ১৯/৯৬)\n\nঅর্থাৎ দুনিয়ার যিন্দেগীতেই তারা আল্লাহর মাহবুব (মোহাব্বতের পাত্র) হয়ে যাবে এবং মাখলুকের দিলেও আল্লাহ পাক তাদের মোহাব্বত পয়দা করে দিবেন।\n\nচিন্তা করে দেখুন, ঈমান ও আমলে সালেহের বদৌলতে একজন সাধারণ মানুষ অন্তরে আল্লাহর মোহাব্বতের স্বাদ পেতে থাকবে, আল্লাহও তাকে মোহাব্বত করতে থাকবেন এবং মানুষের হৃদয়ে তার ভালোবাসা ও জনপ্রিয়তা সৃষ্টি করে দিবেন। পৃথিবীতে এর চেয়ে বড় নেয়ামত আর কী?\n\nঅর্থ ও ক্ষমতার মোহে যারা মনুষত্ব হারিয়ে ফেলেছে এবং পশুত্বকে আপন করে নিয়েছে, তাদের কাছে হয়তো বিপুল অঢেল অর্থকড়ি, বহুমূল্য গাড়ি-বাড়ি, জমকালো পোশাক-আশাক, শত কিসিমের ব্যঞ্জন-উপাচার এগুলিই দুনিয়ার সবচেয়ে বড় নেয়ামত। কিন্তু যার ভিতর মনুষত্ব আছে, নিঃসন্দেহে তার কাছে আল্লাহর মোহব্বত এবং জনমানুষের ভালোবাসার একেকেটি মুহূর্ত ঐ ব্যক্তির পুরো জীবন থেকেও বেশি মুল্যবান ও প্রশান্তিদায়ক, যে দুনিয়ার বস্তুগত সব নেয়ামত পেয়েছে, কিন্তু আল্লাহর মোহাব্বত এবং জনমানুষের ভালোবাসা পায়নি।\n\nআল্লাহ পাক তাঁর যে বান্দাকে নিজের কিছু মোহাব্বত দান করেছেন এবং মানুষের মাঝে দান করেছেন গ্রহণযোগ্যতা, সে যে কত বড় ঐশ্বর্যের মালিক, তার জীবন যে কতটা আনন্দ-মেদুর, তা কেবল অনুভব করার বিষয়, ভাষায় প্রকাশের মতো নয়। কুরআন মাজীদের এক আয়াতে আল্লাহ পাক এমন জীবনকে ‘হায়াতে তাইয়েবা’ বলে আখ্যায়িত করেছেন। ইরশাদ হয়েছে,\n\nمَنْ عَمِلَ صَالِحًا مِنْ ذَكَرٍ أَوْ أُنْثَى وَهُوَ مُؤْمِنٌ فَلَنُحْيِيَنَّهُ حَيَاةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ مَا كَانُوا يَعْمَلُونَ\n\n যে মুমিন অবস্থায় আমলে সালেহের জীবন গড়বে, সে পুরুষ হোক বা নারী, আমি অবশ্যই তাকে হায়াতে তাইয়েবা (অত্যন্ত বরকতময়, আশাপ্রদ এবং আত্মিক প্রশান্তিময় অনাবিল জীবন) দান করবো, আর অবশ্যই আমি তাদেরকে তাঁদের উৎকৃষ্ট আমলের প্রতিদান (প্রাপ্যেরও অধিক) দান করবো। (সূরা নাহল ১৬/৯৭)\n\nউপরোক্ত আয়াতে আমলে সালেহের উপর যে ওয়াদা করা হয়েছে, তা ইহজীবনের সাথে সম্পর্কিত। আর তা হলো, আল্লাহর মোহাব্বতে সিক্ত, হতাশা ও অস্থিরতামুক্ত, ভালোবাসা-মেদুর এক বিমল জীবন, যার নাম হায়াতে তাইয়েবা।\n\n যে সমাজ আমলে সালেহ, তথা এত্তেবায়ে শরীয়তে অভ্যস্ত, তাদের জন্য আল্লাহ পাক আরও একটি নেয়ামতের ওয়াদা করেছেন। সেটা হলো খেলাফত-রাষ্ট্র। (যদি মুমিনরা সাধ্যমতো, আমর বিল মারুফ নাহি, আনিল মুনকার, নেফাযে শরীয়তের জিহাদ এবং তালিম ও তাবলীগ ইত্যাদিসহ অন্যান্য নেক-আমলের প্রতি যত্নবান হয়, তাহলে) আল্লাহ পাক রাষ্ট্র-ব্যবস্থাও আমলে সালেহের অধিকারী মুমিনদের করতলগত করে দেন। যারা আল্লাহর সন্তুষ্টি মোতাবেক আল্লাহর জমিনের নেজাম ঢেলে সাজাবে। আল্লাহর খলিফা হয়ে শরীয়ত মোতাবেক রাষ্ট্র চালাবে।\n\nখেলাফত-রাষ্ট্র আল্লাহ পাকের দেয়া ‘সম্মিলিত নেক আমলের’ পুরস্কার। সুতরাং এ পুরস্কার পেতে হলে বৃহত্তর সমাজকে সঙ্গে নিয়ে মিলোমিশে আমলে সালেহের সকল শাখায় কাজ করে যেতে হবে। যে কেউ আমলে সালেহ করলে তার উসিলায় পুরো সমাজ খেলাফত-রাষ্ট্র পেয়ে যাবে, বিষয়টা এমন নয়। এর জন্য সমাজের বড় অংশকে ঈমান ও আমলে সালেহের যিন্দেগী আপন করে নিতে হবে। আল্লাহ পাক বলেন,\n\nوَعَدَ اللَّهُ الَّذِينَ آمَنُوا مِنْكُمْ وَعَمِلُوا الصَّالِحَاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ\n\nতোমরা যারা ঈমান এনেছো এবং নেককাজসমূহ করে চলেছো, তাদেরকে আল্লাহ ওয়াদা দিচ্ছেন, অবশ্যই তিনি তাদেরকে দুনিয়ার প্রতিনিধিত্ব দান করবেন, যেমন তিনি তাদের পূর্ববর্তীদেরকে প্রতিনিধিত্ব দান করেছেন। (সূরা নূর ২৪/৫৫)\n\nআয়াত থেকে বোঝা গেলো, যদি মুসলমান ঈমান ও আমলে সালেহের অধিকারী হয় তবে আল্লাহ পাক তাদেরকে রাষ্ট্র ক্ষমতারও অধিকারী করেদেন।\n\nএটা আল্লাহ তাআলার চিরাচরিত নিয়ম। কুরআন নাযিলের পূর্বে যেমন ছিলো এখনো সে নিয়ম বহাল আছে। অন্য আয়াতে বিষয়টিকে আল্লাহ পাক এভাবে তুলে ধরেছেন,\n\nوَلَقَدْ كَتَبْنَا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُهَا عِبَادِيَ الصَّالِحُون أخبرنا أبو الحسين بن بشران ، أنبأنا الحسين بن صفوان ، ثنا أبو بكر عبد الله بن محمد بن أبي الدنيا ، ثنا علي بن الحسن ، عن علي بن معبد ، عن عباد بن عباد ، عن هشام بن زياد ، عن سهيل بن أبي صالح ، عن أبيه قال : قال رجل لأبي هريرة : ما التقوى ؟ قال : أخذت طريقا ذا شوك ؟ قال : نعم قال : فكيف صنعت ؟ قال : إذا رأيت الشوك عدلت عنه أو جاوزته أو قصرت عنه قال : ذاك التقوي\n\nআর আমি যাবুর কিতাবে অন্যান্য উপদেশের পর এ কথাও লিখে দিয়েছি যে, আমার নেক বান্দারাই পৃথিবীর ওয়ারিশ হবে (এবং তার ব্যবস্থাপনার অধিকারী হবে)। (সূরা আম্বিয়া ২১/১০৫)\n\nউল্লেখ্য, কারো হাতে রাষ্ট্র ক্ষমতা আসাই তার নেককার হওয়ার দলিল নয়। আয়াত থেকে এমন অর্থ নেওয়া ভুল। আয়াতের অর্থ শুধু এতটুকু যে, কোনো জাতি যদি ঈমান ও আমলে সালেহ অবলম্বন করে, তবে আল্লাহ পাক বিশেষ অনুগ্রহে রাষ্ট্র-ব্যবস্থাও তাদের হস্তগত করেদেন। অর্থাৎ যদি তারা দ্বীনের সকল শাখা-শোবার পাবন্দ হয়ে যায়, কিন্তু আপ্রাণ চেষ্টা সত্ত্বেও রাষ্ট্র ক্ষমতা না থাকার কারণে তদসংশ্লিষ্ট বিধানাবলির উপর আমল করতে না পারে, তবে নেককার বান্দাদের জিহাদ ও মেহনতের বদৌলতে রাষ্ট্র ক্ষমতাও আল্লাহ পাক মুমিনদের হস্তগত করেদেন। ফলে তাঁরা শরীয়তের এতদসংশ্লিষ্ট বিধানের উপরও আমল করে ধন্য হয়।"
  },
  {
    "_id": "45",
    "chapter_id": "7",
    "2_id": "1",
    "1": "খোদাভীতি ও তাকওয়া",
    "2": "তাওহীদ, রেসালত ও আখেরাত ইত্যাদিতে ঈমান আনার পর যে বিষয়গুলির প্রতি কুরআন সবচে বেশি গুরুত্বারোপ করে, তার একটি তাকওয়া।\n\nতাকওয়ার মূল কথা হলো, আল্লাহর প্রতি ঈমান এবং আখেরাতের প্রতি বিশ্বাস রেখে আল্লাহর সন্তুষ্টির জন্য এবং পরকালের আযাব থেকে বাঁচার আশায় আল্লাহ পাকের যাবতীয় আদেশ নিষেধ মেনে চলা এবং সতর্ক ও সুচিন্তিত জীবন যাপন করা।\n\nমশহুর সাহাবী উবাই ইবনে কাআব, যিনি ইলমে কুরআনে বিশেষ পারদর্শী ছিলেন। স্বয়ং নবীজী তাঁর এ যোগ্যতার স্বীকৃতি দিয়েছেন। একবার জনৈক ব্যক্তি হযরত আবু হুরায়রা (রাদিয়াল্লাহু আনহু) তাঁর কাছে তাকওয়ার হাকীকত জানতে চাইলেন। তিনি বললেন, নিশ্চয়ই তুমি কখনো কাঁটা-ভরা পথ অতিক্রম করেছেন? লোকটি বললো, কেন নয়, বহুবার অতিক্রম করেছি। বললেন, তুমি তখন পথ চলতে কিভাবে? সে বললো, কাপড় গুটিয়ে, কাঁটা থেকে কাপড় বাঁচিয়ে যথাসম্ভব নিরাপদে পার হয়ে যেতে চেয়েছি। হযরত আবু হুরায়রা বললেন, এটাই তাকওয়া (তাকওয়ার হাকীকত ও মূলকথা)। (আযযুহদুল কাবীর লিল বায়হাকী ৯৭৩)\n\nহযরত আবু হুরায়রা তাকওয়ার যে সুন্দর উপমা ও ব্যাখ্যা দিয়েছেন, তার চে সুন্দর করে তাকওয়ার পরিচয় তুলে ধরা সত্যিই কঠিন ।\n\nতাকওয়া সম্পর্কে কুরআন মাজীদের কিছু আয়াত নিম্নরূপ। আল্লাহ পাক ইরশাদ করেন,\n\nيَا أَيُّهَا الَّذِينَ آمَنُوا اتَّقُوا اللَّهَ حَقَّ تُقَاتِهِ وَلَا تَمُوتُنَّ إِلَّا وَأَنْتُمْ مُسْلِمُونَ\n\nহে ঈমানদারগণ! তোমরা আল্লাহকে ভয় করার মতো ভয় করো (এবং শেষ নিশ্বাস ত্যাগ করা পর্যন্ত তাকওয়ার উপর থেকে মনে-প্রাণে আল্লাহর হুকুম-আহকাম মেনে চলো) যেন আল্লাহর আনুগত্য নিমগ্ন অবস্থায় তোমাদের মরণ হয়। (সূরা আলে ইমরান ৩/১০২)\n\nমতলব হলো, যে আল্লাহ সকলের সৃষ্টিকর্তা, পালন-কর্তা, যাঁর হাতে আমাদের জীবন-মরণ, যিনি একদিকে পরম করুণাময় অসীম দয়ালু, অন্য দিকে তার ক্রোধ-বিক্রমেরও কোনো সীমা-পরিসীমা নেই। এমন যে মালিক, তাঁকে যথাযথভাবে ভয় করা উচিৎ। জীবনের শেষ দিন পর্যন্ত তাঁর আনুগত্যে নিমগ্ন থাকা দরকার। আল্লাহ পাক বলেন,\n\nفَاتَّقُوا اللَّهَ مَا اسْتَطَعْتُمْ وَاسْمَعُوا وَأَطِيعُوا\n\nতোমরা আল্লাহকে যথাসম্ভব ভয় করো (তাকওয়া অবলম্বন কর) এবং (মনে প্রাণে তার সমস্ত হুকুম-আহকাম) শোনো ও মানো। (সূরা তাগাবুন ৬৪/১৬) অন্য আয়াতে বলেন,\n\nহে মুমিনগণ! আল্লাহকে ভয় করো এবং আগামীর জন্য কী প্রেরণ করছেন লক্ষ করো। আর আল্লাহর ভয় রাখো। নিশ্চই তিনি তোমাদের কাজকর্মের বিষয়ে সুপরিজ্ঞাত। (সূরা হাশর ৫৯/১৮) আল্লাহ পাক আরও বলেন,\n\nيَا أَيُّهَا الَّذِينَ آمَنُوا اتَّقُوا اللَّهَ وَابْتَغُوا إِلَيْهِ الْوَسِيلَةَ وَجَاهِدُوا فِي سَبِيلِهِ لَعَلَّكُمْ تُفْلِحُونَ\n\n হে মুমিনগণ! তোমরা আল্লাহকে ভয় করো এবং তাঁর নৈকট্য অর্জনের অছিলাসমূহ সন্ধান করো। আর আল্লাহর রাস্তায় জিহাদ ও মেহনত অব্যাহত রাখো, আশা করা যায় তোমরা সফল হবে। (সূরা মায়েদা ৫/৩৫)\n\nউপরোক্ত চার আয়াতে তাকওয়ার উপর গুরুত্ব আরোপের সঙ্গে সঙ্গে অতিপ্রাসঙ্গিক কয়েকটি বিষয়ও উল্লেখ করা হয়েছে। যেমন প্রথম আয়াতে জীবনের শেষ পর্যন্ত সর্বদা তাকওয়ার উপর কায়েম থাকার কথা বলা হয়েছে। আর দ্বিতীয় আয়াতে এ-কথাটিই শোনো ও মানো বলে প্রকাশ করা হয়েছে। তৃতীয় আয়াতে ‘প্রত্যেকের ভেবে দেখা উচিৎ, আগামীর জন্য সে অগ্রীম কী পাঠিয়েছে’, বলে নিজের আমলের হিসাব নেওয়া এবং আখেরাতের পাথেয় সংগ্রহের প্রতি তাকিদ করা হয়েছে। আর চতুর্থ আয়াতে বর্ণিত অছিলা, জেহাদ ও মেহনত দ্বারা ঐ সমস্ত নেক আমল, ইবাদত-বন্দেগী ও কষ্ট-ক্লেশ বরণ করার প্রতি উৎসাহিত করা হয়েছে, যেগুলো দ্বারা আল্লাহর নৈকট্য এবং সন্তুষ্টি অর্জন ত্বরান্বিত হয়। অবশেষে মুমিন-মুত্তাকীদেরকে দুনিয়া ও আখেরাতের সফলতার সুসংবাদ শুনিয়ে বলা হয়েছে যে, তারা তাকওয়ার বদৌলতে কামিয়াবি ও সফলতা লাভ করবে ।\n\nকুরআন মাজীদের বহু আয়াতে তাকওয়া অবলম্বনকারীদের সফলতার কথা এসেছে। আল্লাহ পাক তাঁদেরকে জান্নাতের সুসংবাদ দিয়ে ইরশাদ করেন,\n\nلِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَأَزْوَاجٌ مُطَهَّرَةٌ وَرِضْوَانٌ مِنَ اللَّهِ وَاللَّهُ بَصِيرٌ بِالْعِبَادِ\n\nযারা তাকওয়া-পরহেযগারি অবলম্বন করবে, তাদের জন্য রয়েছে এমন জান্নাত, যার নিচ দিয়ে নদ-নদী বয়ে চলছে। সেখানে তারা চিরস্থায়ী হবে। আরো রয়েছে পূত-পবিত্র স্ত্রী আর আল্লাহর পক্ষ হতে সন্তুষ্টি। আল্লাহ সকল বান্দাকে ভালোভাবে দেখছেন। (সূরা আলে ইমরান ৩/১৫)\n\nএই আয়াতে মুত্তাকীদেরকে জান্নাতের নেয়ামত ছাড়াও আল্লাহ পাকের সন্তুষ্টির সুসংবাদ প্রদান করা হয়েছে। আর দুনিয়া-আখেরাতের সব কিছুর চে আল্লাহর সন্তুষ্টিই বড়। কুরআনের ভাষায়,\n\nوَرِضْوَانٌ مِنَ اللَّهِ أَكْبَرُ\n\nআল্লাহর সন্তুষ্টি সবচে বড় বিষয়। (সূরা তওবা ৯/৭২) আল্লাহ পাক বলেন,\n\nوَلَنِعْمَ دَارُ الْمُتَّقِينَ (٣٠) جَنَّاتُ عَدْنٍ يَدْخُلُونَهَا تَجْرِي مِنْ تَحْتِهَا الْأَنْهَارُ لَهُمْ فِيهَا مَا يَشَاءُونَ كَذَلِكَ يَجْزِي اللَّهُ الْمُتَّقِينَ\n\nমুত্তাকী-পরযেগারের আবাস কত না উত্তম! তারা প্রবেশ করবে এমন চিরস্থায়ী বেহেশত-বাগানে, যার তলদেশে নহরমালা বহমান। সেখানে তারা যা চাবে তাই পাবে। আল্লাহ মুত্তাকীদেরকে এভাবেই প্রতিদান দিবেন। (সূরা নাহল ১৬/৩০-৩১) অন্য আয়াতে ইরশাদ করেন,\n\nإِنَّ الْمُتَّقِينَ فِي جَنَّاتٍ وَنَهَرٍ (٥٤) فِي مَقْعَدِ صِدْقٍ عِنْدَ مَلِيكٍ مُقْتَدِرٍ\n\nযারা তাকওয়া অবলম্বন করেছে, তারা অবস্থান করবে উদ্যানরাজি ও নহরে। সত্যিকারের মর্যাদাপূর্ণ আসনে, সমস্ত ক্ষমতা যার হাতে, সেই মহা রাজাধিরাজের সান্নিধ্যে। (সূরা কামার ৫৪/৫৪-৫৫)\n\nসুবহানাল্লাহ! সেই বান্দারা কত খোশনসীব! যারা জান্নাতের সকল নেয়ামতের সঙ্গে সঙ্গে আল্লাহ পাকের বিশেষ নৈকট্য লাভেও ধন্য হবে।\n\nমুত্তাকীদেরকে উক্ত আয়াতসমূহে পরকালের নেয়ামতসমূহের সুসংবাদ দেয়া হয়েছে। কিন্তু আল্লাহ পাক দুনিয়াতেও তাদের প্রতি বিশেষ অনুগ্রহ করে থাকেন। ইরশাদ হয়েছে,\n\nيَا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقَانًا وَيُكَفِّرْ عَنْكُمْ سَيِّئَاتِكُمْ وَيَغْفِرْ لَكُمْ وَاللَّهُ ذُو الْفَضْلِ الْعَظِيمِ\n\n হে মুমিনগণ! যদি তোমরা খোদাভীতি অবলম্বন করে চলো, তাহলে আল্লাহ পাক তোমাদেরকে (সত্য-মিথ্যা ও ন্যায়-অন্যায়ের মাঝে) পার্থক্য করার শক্তি নসিব করবেন। তোমাদের পাপ মোচন করবেন এবং তোমাদেরকে মাগফিরাত দ্বারা ভূষিত করবেন। আল্লাহ মহা অনুগ্রহের মালিক। (সূরা আনফাল ৮/২৯)\n\nএই আয়াতে ‘ফুরকান’ শব্দ এসেছে। এর অর্থ অনেক বিস্তৃত। মুত্তাকীদের অন্তরে আল্লাহ পাক সত্য-মিথ্যা ও হক-বাতিল চেনার বিশেষ এক যোগ্যতা দান করে থাকেন। যা মুত্তাকী জীবনের অন্যতম বৈশিষ্ট। এর ফলে মানুষের অন্তরে তাঁর মর্যাদা ও প্রেমভয়ের আসন সৃষ্টি হয়। আল্লাহ পাকের বিশেষ সাহায্য তাঁর সঙ্গী হয়ে যায়। তাঁর বড় বড় উদ্যোগ অলৌকিভাবে সফল হতে থাকে। ‘ফুরকান’ শব্দের ব্যাপকতার মাঝে এ-সবই আছে। এই নেয়ামত আল্লাহ পাক মুত্তাকী বান্দাকে দুনিয়াতেই দান করবেন বলে ওয়াদা করেছেন। আর আখেরাতে তাঁর গুনাহসমূহ তিনি ক্ষমা করে দিবেন।\n\nঅন্য এক আয়াতে আল্লাহ পাক আরেকটি নেয়ামতের কথা উল্লেখ করেছেন,\n\nوَلَوْ أَنَّ أَهْلَ الْقُرَى آمَنُوا وَاتَّقَوْا لَفَتَحْنَا عَلَيْهِمْ بَرَكَاتٍ مِنَ السَّمَاءِ وَالْأَرْضِ\n\nআর যদি জনপদবাসীরা ঈমান আনতো এবং তাকওয়া অবলম্বন করতো, তাহলে আমি আসমান ও জমিনের সকল বরকতের দরোজা তাদের জন্য খুলে দিতাম। (সূরা আরাফ ৭/৯৬)\n\nএ আয়াতে আল্লাহ পাক তাঁর চিরাচরিত একটি নিয়ম ঘোষণা করেছেন। যদি কোন অঞ্চলের মানুষজন মুত্তাকী-পরহেযগার হয়ে যায়, তবে আল্লাহ পাক তাদের জন্য বরকতের পথ উন্মুক্ত করে দেন। যে নেয়ামতের সম্পর্ক আসমানের সাথে। সেগুলি আসমান থেকে নামতে থাকে। আর যেগুলির সম্পর্ক জমিনের সাথে, সেগুলি জমিনে উৎপন্ন হতে শুরু করে। সূরা তালাকে আল্লাহ পাক বিষয়টিকে আরেকভাবে প্রকাশ করেছেন,\n\nوَمَنْ يَتَّقِ اللَّهَ يَجْعَلْ لَهُ مَخْرَجًا (٢) وَيَرْزُقْهُ مِنْ حَيْثُ لَا يَحْتَسِبُ\n\nআর যে আল্লাহকে ভয় করে চলে, আল্লাহ তাকে (সংকট থেকে) উত্তরণের পথ করেই দেন। এবং তাকে এমন স্থান থেকে রিযিক দান করেন, যার ধারণাও সে করতে পারে না। (সূরা তালাক ৬৫/২-৩) অন্য সূরায় তাকওয়াবানদেরকে নিজের দোস্ত আখ্যায়িত করে আল্লাহ পাক দুনিয়া-আখেরাতের সফলতার খোশখবর দিয়েছেন,\n\nأَلَا إِنَّ أَوْلِيَاءَ اللَّهِ لَا خَوْفٌ عَلَيْهِمْ وَلَا هُمْ يَحْزَنُونَ (٦٢) الَّذِينَ آمَنُوا وَكَانُوا يَتَّقُونَ (٦٣) لَهُمُ الْبُشْرَى فِي الْحَيَاةِ الدُّنْيَا وَفِي الْآخِرَةِ\n\nওহে! যারা আল্লাহর ওলী, তাদের কোনো দুঃখ-দুঃশ্চিন্তা নেই, যারা (সত্যি কারের) ঈমান ও তাকওয়ার অধিকারী। দুনিয়া ও আখেরাতের উভয় জীবনে তাঁদের জন্য সুসংবাদ। (সূরা ইউনুস ১০/৬২)\n\nএই আয়াতে তাকওয়াবানকে আল্লাহর ওলী ও দোস্ত বলা হয়েছে। নিঃসন্দেহে এটা তাঁর জন্য সর্বোচ্চ সম্মান ও গৌরবের বিষয়। অন্য জায়গায় খোদ আল্লাহই নিজেকে তাঁদের দোস্ত বলে প্রকাশ করেছেন। ইরশাদ হয়েছে,\n\nوَاللَّهُ وَلِيُّ الْمُتَّقِينَ\n\nআল্লাহ মুত্তকাীদের বন্ধু। (সূরা জাসিয়া ৪৫/১৯ ) আরেক সূরায় বলেছেন,\n\nإِنَّ اللَّهَ مَعَ الَّذِينَ اتَّقَوْا وَالَّذِينَ هُمْ مُحْسِنُونَ\n\nনিশ্চিত যে, আল্লাহ তাদের সাথী, যারা তাকওয়া অবলম্বন করে এবং যারা ইহসানময় সৎকর্মের অধিকারী। (সূরা নাহল ১৬/১২৮)\n\nআল্লাহু আকবার! কত বড় সৌভাগ্য! কত বড় সৌভাগ্য!"
  },
  {
    "_id": "46",
    "chapter_id": "7",
    "2_id": "2",
    "1": " নেক আমলের উৎস তাকওয়া",
    "2": "আল্লাহ পাক তাকওয়াকে সমস্ত নেক আমলের রূহ ও বুনিয়াদ বলে আখ্যায়িত করেছেন। আল্লাহ পাক বলেন,\n\nوَلَكِنَّ الْبِرَّ مَنِ اتَّقَى\n\nকিন্তু প্রকৃত পুণ্য এই যে, মানুষ খোদাভীতি ও তাকওয়া অবলম্বন করবে। (সূরা বাকারা ২/১৮৯)\n\nসূরা হজে কোরবানীর আদেশ দানের পর আল্লাহ পাক বলেন, তোমাদের কোরবানীর খুন- গোশত আল্লাহ চান না, এগুলি আল্লাহর কাছে পৌঁছেও না। আল্লাহ শুধু দেখতে চান তোমাদের অন্তরের সেই তাকওয়া, যা তোমাদেরকে আল্লাহর এই হুকুম পালনে উদ্ধুদ্ধ করেছে। ইরশাদ হয়েছে,\n\nلَنْ يَنَالَ اللَّهَ لُحُومُهَا وَلَا دِمَاؤُهَا وَلَكِنْ يَنَالُهُ التَّقْوَى مِنْكُمْ\n\nআল্লাহর কাছে তার গোশত পৌঁছে না, রক্তও না। বরং তাঁর কাছে পৌঁছে কেবল তোমাদের তাকওয়া। (সূরা হজ্জ ২২/৩৭)\n\nএজন্যই এক আয়াতে আল্লাহ পাক বলেন, ঐ আমলই আমি কবুল করে থাকি, যার মাঝে তাকওয়া রয়েছে। অর্থাৎ আমলকারী তাকওয়ার গুণে গুণান্বিত এবং আল্লাহর ভয় ও আখেরাতের ফিকির যার আমলের মূল প্রেরণা। আল্লাহ পাক বলেন,\n\nإِنَّمَا يَتَقَبَّلُ اللَّهُ مِنَ الْمُتَّقِينَ\n\nআল্লাহ কেবল তাকওয়াবানদের আমল কবুল করে থাকেন। (সূরা মায়েদা ৫/২৭)\n\nকুরআন মাজীদে উৎসাহমূলক আন্দাযে যেমন তাকওয়ার তালিম দেওয়া হয়েছে। ভীতি প্রদর্শনের ভঙ্গিতেও তাকওয়ার প্রতি মানোযোগ আকর্ষণ করা হয়েছে। বহু জায়গায় আল্লাহর সন্তুষ্টি ও রহমত, মাগফেরাত ও জান্নাত ইত্যাদি সুসংবাদ দিয়ে তাকওয়ার উপর উদ্ধুদ্ধ করা হয়েছে। আবার বহু জায়গায় আখেরাত ও কেয়ামতের ভয়াবহতা স্মরণ করিয়ে অন্তরে খোদাভীতি ও তাকওয়া সৃষ্টির কোশেশ করা হয়েছে। প্রথমে ভীতি প্রদর্শনমূলক কিছু আয়াত-\n\nيَا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ (١) يَوْمَ تَرَوْنَهَا تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذَاتِ حَمْلٍ حَمْلَهَا وَتَرَى النَّاسَ سُكَارَى وَمَا هُمْ بِسُكَارَى وَلَكِنَّ عَذَابَ اللَّهِ شَدِيدٌ\n\nহে মানুষ! তোমরা তোমাদের রবকে ভয় করো। জেনে রেখো, কেয়ামতের প্রকম্পন বড় ভয়াবহ বিষয়। যেদিন সেই প্রকম্পন প্রত্যক্ষ করবে সে দিন স্তন্যদায়িনী মা তার দুধের শিশুর কথা ভুলে যাবে। গর্ভবতীদের গর্ভপাত হয়ে যাবে। সকল মানুষকে তোমার মনে হবে নেশাগ্রস্থ মাতাল, অথচ তারা মাতাল বা নেশাগ্রস্থ নয়, আসলে সেদিন আল্লাহর আযাবই হবে বড় কঠিন! (সূরা হজ্জ ২২/১-২)\n\nيَا أَيُّهَا النَّاسُ اتَّقُوا رَبَّكُمْ وَاخْشَوْا يَوْمًا لَا يَجْزِي وَالِدٌ عَنْ وَلَدِهِ وَلَا مَوْلُودٌ هُوَ جَازٍ عَنْ وَالِدِهِ شَيْئًا إِنَّ وَعْدَ اللَّهِ حَقٌّ فَلَا تَغُرَّنَّكُمُ الْحَيَاةُ الدُّنْيَا وَلَا يَغُرَّنَّكُمْ بِاللَّهِ الْغَرُورُ\n\n হে মানুষ! নিজ প্রতিপালককে ভয় করো। ভয় করো সেদিনকে, যে দিন কোনো পিতা তার সšানের কোনো কাজে আসবে না এবং কোনো সন্তান তার পিতার কোনো কাজে আসবে না। আল্লাহর ওয়াদা নির্ঘাত সত্য। সুতরাং পার্থিব জীবন যেন কিছুতেই তোমাদেরকে ধোকায় ফেলতে না পারে এবং সবচে বড় প্রতারক (শয়তানও) যেন কিছুতেই তোমাদেরকে আল্লাহর ব্যাপারে প্রতারিত করতে না পারে। (সূরা লোকমান ৩১/৩৩)\n\nউপরোক্ত দুই আয়াতে কেয়ামত ও আখেরাতের বিভীষিকা তুলে ধরে অন্তরে তাকওয়া ও খোদাভীতি জাগরুক করার চেষ্টা করা হয়েছে। এরপরও যদি কারো দিল নরম না হয়, তবে সে দিল পাষাণ নয় তো কী?\n\nকুরআন মাজীদের কতক আয়াতে আল্লাহর বড়ত্ব, মহত্ব এবং আযাব ও প্রতাপ বর্ণনা করে তাকওয়ার প্রতি দৃষ্টি আকর্ষণ করা হয়েছে। যেমন ইরশাদ হয়েছে,\n\nوَاتَّقُوا اللَّهَ وَاعْلَمُوا أَنَّ اللَّهَ شَدِيدُ الْعِقَابِ\n\nআর আল্লাহকে ভয় করে চলো এবং জেনে রেখো, আল্লাহ শাস্তি দানে বড় কঠোর। (সূরা বাকারা ২/১৯৬) এক আয়াতে এসেছে,\n\nআল্লাহর শাস্তি থেকে বাঁচার চেষ্টা করো। নিশ্চই আল্লাহ কঠিন শাস্তিদাতা। (সূরা মায়েদা ৫/২) আরও এসেছে,\n\nوَاتَّقُوا اللَّهَ إِنَّ اللَّهَ عَلِيمٌ بِذَاتِ الصُّدُورِ\n\nআল্লাহকে ভয় করো। নিশ্চই আল্লাহ অন্তরের ভেদ সম্পর্কে ভালোভাবে অবগত। (সূরা মায়েদা ৫/৭) পরের আয়াতে এসেছে,\n\nوَاتَّقُوا اللَّهَ إِنَّ اللَّهَ خَبِيرٌ بِمَا تَعْمَلُونَ\n\nআল্লাহকে ভয় করে চলো। আল্লাহ তোমাদের যাবতীয় কাজ কর্ম সম্পর্কে পূর্ণ অবগত। (সূরা মায়েদা ৫/৮)\n\nতেমনি কোনো কোনো আয়াতে আল্লাহর দরবারে হাজির হওয়ার কথা স্মরণ করিয়ে তাকওয়ার বিষয় অনুপ্রাণিত করা হয়েছে। যেমন ইরশাদ হয়েছে,\n\nوَاتَّقُوا اللَّهَ وَاعْلَمُوا أَنَّكُمْ إِلَيْهِ تُحْشَرُونَ\n\nতোমরা তাকওয়া অবলম্বন করো এবং বিশ্বাস রাখো যে, তোমাদের সকলকে আল্লাহর সামনে একত্রিত করা হবে। (সূরা বাকারা ২/২০৩) অন্য আয়াতে এসেছে,\n\nوَاتَّقُوا اللَّهَ وَاعْلَمُوا أَنَّكُمْ مُلَاقُوهُ\n\nআল্লাহকে ভয় করে চলো এবং জেনে রাখো, তোমরা অবশ্যই তাঁর দরবারে হাজির হবে। (সূরা বাকারা ২/২২৩)\n\nউপরোক্ত আয়াতগুলোতে ভীতি প্রদর্শনের ভঙ্গিতে তাকওয়ার প্রতি মনোযোগী হওয়ার আদেশ করা হয়েছে। এবার এমন কিছু আয়াত শুনুন, যেগুলোতে তারগীবী (উৎসাহমূলক) আন্দাযে তাকওয়ার প্রতি উৎসাহিত করা হয়েছে। আল্লাহ পাক বলেন,\n\nوَإِنْ تُصْلِحُوا وَتَتَّقُوا فَإِنَّ اللَّهَ كَانَ غَفُورًا رَحِيمًا\n\nযদি তোমরা (নিজেদেরকে) শুধরে নাও এবং তাকওয়া ও সংযমের জীবন অবলম্বন করো, তবে আল্লাহ অত্যন্ত ক্ষমশীল পরম করুণাময়। (সূরা নিসা ৪/১২৯) অন্য আয়াতে বলেন,\n\nوَاتَّقُوا اللَّهَ إِنَّ اللَّهَ تَوَّابٌ رَحِيمٌ\n\nতোমার আল্লাহকে ভয় করো। নিশ্চই আল্লাহ খুবই তওবা কবুলকারী এবং পরম করুণাময়। (সূরা হুজুরাত ৪৯/১২)\n\nএক আয়াতে আল্লাহ পাক মুত্তাকীদেরকে রহমত ও মাগফেরাত দানের সঙ্গে সঙ্গে নিজের পেয়ার ও মোহাব্বত দানেরও ঘোষণা দিয়েছেন,\n\nبَلَى مَنْ أَوْفَى بِعَهْدِهِ وَاتَّقَى فَإِنَّ اللَّهَ يُحِبُّ الْمُتَّقِينَ\n\nঅবশ্যই যে নিজের অঙ্গীকার পূর্ণ করে এবং আল্লাহর ভয়ে (বে-শরা কাজ হতে) বিরত থাকে, আল্লাহ এমন মুত্তাকী পরহেরগারকে মোহাব্বত করেন। (সূরা আলে ইমরান ৩/৭৬) অন্যত্র এসেছে,\n\nإِنَّ اللَّهَ يُحِبُّ الْمُتَّقِينَ\n\nআল্লাহ মুত্তাকী-পরহেযগারকে ভালোবাসেন। (সূরা তওবা ৯/৪)\n\nএই আয়াতগুলোতে তাকওয়াবানদের প্রতি আল্লাহর রহমত ও মাগফেরাতের যে সংবাদ দেওয়া হয়েছে, তার মূল বহিঃপ্রকাশ তো ঘটবে আখেরাতে, তবে দুনিয়াতেও এর কিছু না কিছু প্রকাশ পেয়ে থাকে। ইতিপূর্বে এ সম্পর্কে কিছু আয়াত উল্লেখ করা হয়েছে এখানে আরেকটি আয়াত তুলে ধরা হচ্ছে। আল্লাহ পাক ইরশাদ করেন,\n\nوَإِنْ تَصْبِرُوا وَتَتَّقُوا لَا يَضُرُّكُمْ كَيْدُهُمْ شَيْئًا إِنَّ اللَّهَ بِمَا يَعْمَلُونَ مُحِيطٌ\n\nতোমরা যদি সবর ও তাকওয়া অবলম্বন করো, তাহলে তাদের চক্রান্ত তোমাদের কোনো ক্ষতি করতে পারবে না। তারা যা কিছু করছে, তার সবই আল্লাহর (নজরদারির) আওতায় রয়েছে। (সূরা আলে ইমরান ৩/১২০)\n\nউক্ত আয়াতে ধৈর্যশীল ও তাকওয়াবানদের জন্য আল্লাহ পাক নুসরতের ওয়াদা করেছেন। মুত্তাকীদেরকে তিনি দুশমনের ষড়যন্ত্র ও চক্রান্ত থেকে হেফাজত করার সুসংবাদ দিয়েছেন।\n\nতাকওয়াবানদের প্রতি কুরআন মাজীদের আরেকটি সুসংবাদ হলো, মৃত্যুর সময় মুত্তাকীদের রূহ ও আত্মা আনন্দিত থাকে। জান-কবজকারী ফেরেশতা এসে প্রথমে মুত্তাকী ব্যক্তিকে সালাম করে জান্নাতের সুসংবাদ দেয়। আল্লাহ পাক এক জায়গায় মুত্তাকীদেরকে জান্নাত ও তার নায-নেয়ামতের সুসংবাদ দিয়ে ইরশাদ করেন,\n\nكَذَلِكَ يَجْزِي اللَّهُ الْمُتَّقِينَ (٣١) الَّذِينَ تَتَوَفَّاهُمُ الْمَلَائِكَةُ طَيِّبِينَ يَقُولُونَ سَلَامٌ عَلَيْكُمُ ادْخُلُوا الْجَنَّةَ بِمَا كُنْتُمْ تَعْمَلُونَ\n\nআল্লাহ পাক মুত্তাকী পরহেযগারকে এভাবেই পুরস্কৃত করে থাকেন। ফেরেশেতারা তাদের রূহ কবজ করে কুফর ও গোনাহ থেকে পাক-পবিত্র ও খোশ অবস্থায়। তারা তাঁদেরকে বলে, তোমাদের প্রতি সালাম। তোমরা তোমাদের নেক আমলের প্রতিদানে (আজ) জান্নাতে প্রবেশ করো। (সূরা নাহল ১৬/৩১-৩২) অন্য আয়াতে ইরশাদ করেন,\n\nوَسِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَرًا حَتَّى إِذَا جَاءُوهَا وَفُتِحَتْ أَبْوَابُهَا وَقَالَ لَهُمْ خَزَنَتُهَا سَلَامٌ عَلَيْكُمْ طِبْتُمْ فَادْخُلُوهَا خَالِدِينَ\n\nযারা তাদের প্রতিপালককে ভয় করে চলেছে, তাদেরকে দলে দলে (মহা সমারোহে) জান্নাতের দিকে নিয়ে যাওয়া হবে। যখন তারা সেখানে পৌঁছবে এবং বেহেশতের দরজাগুলো পূর্ব হতেই উন্মুক্ত থাকবে, আর জান্নাতের রক্ষীরা তাদের বলবে, আপনাদের প্রতি সালাম, আপনারা সুখী হোন। জান্নাতে প্রবেশ করুণ অনন্তকালের জন্য (তখন বড় আনন্দঘন দৃশ্যের অবতারণা হবে!)। (সূরা যুমার ৩৯/৭৩)\n\nফেরেশতাদলের পক্ষ হতে মুত্তাকীরা যখন খোশ আমদেদ গ্রহণ করে জান্নাতে প্রবেশ করবে, তখন তাদের কণ্ঠে বেজে উঠবে আল্লাহ পাকের হামদ ও ছানার অমিয় তারানা-\n\nوَقَالُوا الْحَمْدُ لِلَّهِ الَّذِي صَدَقَنَا وَعْدَهُ وَأَوْرَثَنَا الْأَرْضَ نَتَبَوَّأُ مِنَ الْجَنَّةِ حَيْثُ نَشَاءُ\n\nহামদ ও প্রশংসা ঐ আল্লাহর, যিনি কৃত ওয়াদা বাস্তবায়িত করেছেন, আমাদেরকে বানিয়েছেন এই জগতের ওয়ারিশ। ফলে আমরা জান্নাতের যেখানে ইচ্ছা সেখানে ঠিকানা গড়তে পারি। (সূরা যুমার,৩৯/৭৪)\n\nমুত্তাকীদেরকে জান্নাতে আল্লাহ পাক কী কী নেয়ামত দান করবেন, এ দুনিয়ায় বসে মূলত তা কল্পনা করাও সম্ভব নয়। কোরাআন মাজীদের আয়াত থেকে আবছা যা ধারণা লাভ হয়, তা-ই একজন মুমিনের ভিতর আনন্দ-মৌজ তৈরির জন্য যথেষ্ট। ইতিপূর্বে এ সম্পর্কে কিছু আয়াত উল্লেখ করা হয়েছে। এখানে আরেকটি আয়াত মুমিন-আত্মার সতেজতার জন্য তুলে ধরছি। আল্লাহ পাক বলেন,\n\nوَإِنَّ لِلْمُتَّقِينَ لَحُسْنَ مَآبٍ (٤٩) جَنَّاتِ عَدْنٍ مُفَتَّحَةً لَهُمُ الْأَبْوَابُ (٥٠) مُتَّكِئِينَ فِيهَا يَدْعُونَ فِيهَا بِفَاكِهَةٍ كَثِيرَةٍ وَشَرَابٍ (٥١) وَعِنْدَهُمْ قَاصِرَاتُ الطَّرْفِ أَتْرَابٌ (٥٢) هَذَا مَا تُوعَدُونَ لِيَوْمِ الْحِسَابِ (٥٣) إِنَّ هَذَا لَرِزْقُنَا مَا لَهُ مِنْ نَفَادٍ\n\nএটা সুনিশ্চিত যে, মুত্তাকীদের জন্য রয়েছে উত্তম ঠিকানা। চিরস্থায়ী বেহেশত-বাগান। দরজাগুলি পূর্ব হতেই তাদের আগমন আপেক্ষার উন্মুক্ত। সেখানে তারা হেলান দিয়ে বসে নানা রকম ফলফলাদি ও কোমল পানীয় প্রচুর পরিমাণে তলব করতে থাকবে, পাশে থাকবে তাদের আনত নয়না সমবয়সী প্রিয়তমা স্ত্রীগণ। হিসাবের দিনের জন্য তোমাদেরকে এ অপূর্ব নেয়ামতের প্রতিশ্রুতি দেওয়া হচ্ছে। নিশ্চই এটা হবে আমার দেয়া এমন রিযিক ও নেয়ামত, যা কখনো শেষ হবার নয়। (সূরা সোয়াদ ৩৮/৪৯-৫৪)\n\nতাকওয়ার তালিম, তারগীব এবং এর বরকত ও ফজিলত, দুনিয়া-আখেরাতে মুত্তাকী ব্যক্তির প্রাপ্তি ও পুরস্কার ইত্যাদি বর্ণনার সঙ্গে সঙ্গে কুরআন মাজীদ অতিগুরুত্বপূর্ণ একটি মূলনীতি ও মাপকাঠি ঘোষণা করেছে। আর তা হলো, আল্লাহর নিকট মানুষের স্তর ও মর্যাদাগত তারতম্যের ভিত্তি কেবল তাকওয়া। যে ব্যক্তি তাকওয়ার ক্ষেত্রে যত উপরে, আল্লাহর দরবারে তাঁর মর্যাদাও তত উপরে। আর তাকওয়ার ক্ষেত্রে যে যত নিচে, আল্লাহর দরবারে তার মর্যাদাও তত নিচে। আল্লাহ পাক ইরশাদ করেন,\n\nإِنَّ أَكْرَمَكُمْ عِنْدَ اللَّهِ أَتْقَاكُمْ\n\nতোমাদের মাঝে যে অধিক তাকওয়াবান, সেই আল্লাহর নিকট অধিক মর্যাদাবান। (সূরা হুজুরাত ৪৯/১৩)\n\nএর কারণ স্পষ্ট। কেননা অধিক তাকওয়া এমন এক বৈশিষ্ট্য, যা মানুষকে সকল ধরনের পাপ ও গুনাহ থেকে বিরত রাখে। তার মাঝে নেক আমল ও সদাচার গড়ে তোলে।\n\nاللهم آت نفسي تقواها وزكها أنت خير من زكاها أنت وليها ومولاها\n\nহে আল্লাহ! আমাদের অন্তরে তাকওয়া নসিব করো। আমাদের আত্মাকে শুদ্ধ করে দাও। তুমি সর্বোত্তম সংশোধনকারী। তুমিই অন্তরাত্মার মাওলা ও মালিক। (মুসলিম ২৭২২)"
  },
  {
    "_id": "47",
    "chapter_id": "7",
    "2_id": "3",
    "1": "মুত্তাকী-পরহেযগারের গুণাবলি",
    "2": "ইতিপূর্বে যেমনটা বলা হয়েছে, তাকওয়া মূলত অন্তরের বিশেষ একটি অবস্থা, আভ্যন্তরীন একটি গুণ, যা মানুষকে সতর্ক-সংযত জীবন যাপনে উদ্ধুদ্ধ করে।\n\nতাকওয়ার ফলে মানুষের ব্যবহারিক জীবনে কী কী প্রভাব পড়ে, মুত্তাকী ব্যক্তির আলামতগুলো কী কী কুরআন মাজীদের বিভিন্ন আয়াতে এ বিষয়গুলিরও তফসিল রয়েছে। যেমন আল্লাহ পাক ইরশাদ করেন,\n\nهُدًى لِلْمُتَّقِينَ (٢) الَّذِينَ يُؤْمِنُونَ بِالْغَيْبِ وَيُقِيمُونَ الصَّلَاةَ وَمِمَّا رَزَقْنَاهُمْ يُنْفِقُونَ\n\nএ কিতাব মুত্তাকীদের জন্য হেদায়েত, যারা গায়েবের প্রতি ঈমান রাখে। (অর্থাৎ যারা শুধু কুরআন-হাদীসের উপর আস্থার ভিত্তিতেই গায়েবকে মেনে নেয়) এবং যারা যথানিয়মে নামায কায়েম করে, আর আমি তাদেরকে যা দান করেছি, তা থেকে (নেক কাজে) খরচ করে। (সূরা বাকারা ২/১-২)\n\nউক্ত আয়াতে মুত্তাকী ব্যক্তির মোটা মোটা তিনটি আলামত বর্ণনা করা হয়েছে।\n\n১.আল্লাহর রাসুলের বর্ণিত ঐ সমস্ত গায়েবি বিষয় আন্তরিকভাবে মেনে নেওয়া, যেগুলো মানুষ নিজে নিজে জানতে পুরোপরি জানতে অক্ষম। যেমন আল্লাহর যাত ও সিফাত, কেয়ামত-আখেরাত, জান্নাত-জাহান্নাম ইত্যাদির বিবরণ।\n\n২.ভালোভাবে নামায আদায় করা।\n\n৩.আল্লাহর দেয়া মাল আল্লাহর রাস্তায় খরচ করা।\n\nসুতরাং কারো মাঝে যদি এ তিনটি গুণের কোনো একটি না থাকে, তবে বুঝে নিতে হবে সে মুত্তাকী- পরহেযগার নয়।\n\nআল্লাহ পাক আরও ইরশাদ করেন,\n\nوَلَكِنَّ الْبِرَّ مَنْ آمَنَ بِاللَّهِ وَالْيَوْمِ الْآخِرِ وَالْمَلَائِكَةِ وَالْكِتَابِ وَالنَّبِيِّينَ وَآتَى الْمَالَ عَلَى حُبِّهِ ذَوِي الْقُرْبَى وَالْيَتَامَى وَالْمَسَاكِينَ وَابْنَ السَّبِيلِ وَالسَّائِلِينَ وَفِي الرِّقَابِ وَأَقَامَ الصَّلَاةَ وَآتَى الزَّكَاةَ وَالْمُوفُونَ بِعَهْدِهِمْ إِذَا عَاهَدُوا وَالصَّابِرِينَ فِي الْبَأْسَاءِ وَالضَّرَّاءِ وَحِينَ الْبَأْسِ أُولَئِكَ الَّذِينَ صَدَقُوا وَأُولَئِكَ هُمُ الْمُتَّقُونَ\n\nবরং সত্যিকারের পুণ্যের অধিকারী সে, যে আল্লাহর প্রতি, পরকালের প্রতি, ফেরেশতাদের প্রতি, এই কিতাব ও নবীগণের প্রতি ঈমান আনে। আর আত্মীয়-স্বজন, এতিম-মিসকিন, দুস্থ-মুসাফির ও সুয়ালকারীদের মাল দান করে ভালোবেশে এবং দাস-মুক্তিতে ব্যয় করে । আর সালাত কায়েম করে, যাকাত আদায় করে এবং ওয়াদা করলে তা পূরণে আন্তরিক হয়। আর অভাবে-অনটনে রোগে-শোকে এবং যুদ্ধকালে ধৈর্য ধরে। মূলত এমন লোকেরাই সত্যবাদী ও মুত্তাকী নামে অভিহিত হবার যোগ্য। (সূরা বাকারা ২/১৭৭)\n\nএই আয়াতে সে সমস্ত লোককে সত্যিকারের মুত্তাকী বলা হয়েছে, তারা হলো,\n\n১.যারা আল্লাহর প্রতি ঈমান রাখে। কেয়ামত-আখেরাত, আসমানী কিতাব এবং নবী ও ফেরেশতার প্রতি বিশ্বাস রাখে।\n\n২.আগ্রহের সাথে আল্লাহর সন্তুষ্টির উদ্দেশ্যে (মানবতার খাতিরে) দান করে, ধন-সম্পদের প্রতি টান সত্ত্বেও খরচ করে যায়। অভাবী আত্মীয়-স্বজন, অন্যান্য গরিব-দুঃখী, দুস্থ-পথিক ও ভিখারীকে দান করে।\n\n৩.অত্যন্ত মনোযোগের সাথে নামায আদায় করে, আন্তরিকভাবে যাকাত আদায় করে, সত্য বলে এবং ওয়াদা রক্ষা করে।\n\n৪.আল্লাহর হুকুম অনুযায়ী দ্বীনের উপর চলতে গিয়ে যত বিপদ-সংকট আসুক, সর্বাবস্থায় হকের উপর মজবুত থাকে।\n\nঅন্যত্র আল্লাহ পাক ইরশাদ করেন,\n\nوَسَارِعُوا إِلَى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّمَاوَاتُ وَالْأَرْضُ أُعِدَّتْ لِلْمُتَّقِينَ (١٣٣) الَّذِينَ يُنْفِقُونَ فِي السَّرَّاءِ وَالضَّرَّاءِ وَالْكَاظِمِينَ الْغَيْظَ وَالْعَافِينَ عَنِ النَّاسِ وَاللَّهُ يُحِبُّ الْمُحْسِنِينَ (١٣٤) وَالَّذِينَ إِذَا فَعَلُوا فَاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَمَنْ يَغْفِرُ الذُّنُوبَ إِلَّا اللَّهُ وَلَمْ يُصِرُّوا عَلَى مَا فَعَلُوا وَهُمْ يَعْلَمُونَ\n\nআর তোমরা তোমাদের পরওয়ারদেগারের পক্ষ হতে ক্ষমা লাভের প্রতি দৌড় লাগাও এবং এমন জান্নাতের প্রতি, যার বিস্তৃতি আসমান ও জমিনের সমান। আর তা সে সকল মুত্তাকীদের জন্য প্রস্তুত রাখা হয়েছে, যারা স্বচ্ছল-অসচ্ছল উভয় অবস্থায় আল্লাহর রাস্তায় ব্যায় করে, ক্রোধ হজম করে এবং মানুষের অপরাধ-ক্ষমা করে। আল্লাহ এরূপ পুণ্যবানদের ভালোবাসেন। আর তারা এমন যে, কখনো অশ্লীল কিছু করে ফেললে কিংবা নিজের প্রতি কোনো অবিচার করে ফেললে তৎক্ষণাৎ আল্লাহর আযাবকে স্মরণ করে কৃত পাপের জন্য ক্ষমা ভিক্ষা চায়। আর আল্লাহ ছাড়া কেইবা গুনাহ ক্ষমা করতে পারে? এবং তারা যা করে ফেলেছে, জেনেবুঝে তার উপর গো ধরে থাকে না। (সূরা আলে ইমরান ৩/১৩৩-১৩৫)\n\nএই আয়াতে মুত্তাকীদের আলামত বলা হয়েছে, তারা সুখে-দুখে, সংকটে-স্বচ্ছলতায় আল্লাহকে স্মরণ করে। আল্লাহর হুকুম মতো নিজের মাল খরচ করে। ব্যক্তিগত বিষয়ে ক্রোধ দমন করে এবং মানুষের অন্যায় ক্ষমা করে দেয়। শয়তানের প্ররোচণায় কোনো অনাকাংখিত গুনাহ হয়ে গেলে সংঙ্গে সংঙ্গে আল্লাহর আযাবের কথা তাদের মনে পড়ে যায় এবং খাটি দিলে আল্লাহর নিকট তওবা করে। তারা গুনার কাজে পুনারাবৃত্তি করে না।\n\nআল্লাহ পাক আরও বলেন,\n\nإِنَّ الَّذِينَ اتَّقَوْا إِذَا مَسَّهُمْ طَائِفٌ مِنَ الشَّيْطَانِ تَذَكَّرُوا فَإِذَا هُمْ مُبْصِرُونَ\n\nযারা তাকওয়া অবলম্বন করে, তাদেরকে শয়তানের কোনো কুমন্ত্রণা স্পর্শ করা মাত্রই তাদের (আল্লাহকে) স্মরণ পড়তে থাকে, ফলে (গুনাহের হাকীকত সম্পর্কে) তাদের চোখ খুলে যায়। (সূরা আরাফ ৭/২০১)\n\nমানুষের মনে ঈমান ও তাকওয়ার একটি বিশেষ প্রভাব এই হয় যে, আল্লাহর সঙ্গে সম্পর্কিত সকল জিনিস তাঁর দৃষ্টিতে অত্যন্ত ইজ্জত ও সম্মানের বস্তু হয়ে যায়। যেমন আল্লাহর নাম, আল্লাহর রাসূল ও কিতাব, আল্লাহর ঘর মসজিদ বিশষত কাবা শরীফ ইত্যাদি তাঁর কাছে পরম সম্মানের বস্তু। (আলেম-ওলামা) ওলী-আউলিয়া তাঁর নিকট অত্যন্ত শ্রদ্ধার পাত্র। মোটকথা আল্লাহ (ও তাঁর দ্বীনের) সঙ্গে সম্পর্কিত সকল বিষয়ের প্রতি স্তর অনুযায়ী সম্মান প্রদর্শন করা তাকওয়ার আলামত। আল্লাহ পাক ইরশাদ করেন,\n\nوَمَنْ يُعَظِّمْ شَعَائِرَ اللَّهِ فَإِنَّهَا مِنْ تَقْوَى الْقُلُوبِ\n\nযে আল্লাহর প্রতীকসমূহের সম্ভ্রম রক্ষা করবে, সেটা হবে তার অন্তরের (ঈমান ও ) তাকওয়ার পরিচায়ক। (সূরা হজ্জ ২২/৩২)\n\nএ কারণেই নবীজীর প্রতি সম্মান প্রদর্শনকারী সম্পর্কে আল্লাহ পাক ইরশাদ করেন,\n\nযারা (আদব-বশত) আল্লাহর রাসুলের সামনে কথার স্বর নিচু রাখে, (বুঝতে হবে) এদের অন্তরকে আল্লাহ তাকওয়ার জন্য যাচাই করে নিয়েছেন। তাদের জন্য ক্ষমা ও মহাপ্রতিদান। (সূরা হুজুরাত ৪৮/৩)\n\nআয়াতগুলো থেকে পরিস্কার, আল্লাহ ও তাঁর রাসুল এবং দ্বীনের সঙ্গে সংশ্লিষ্ট সকল বিষয়ের প্রতি যথাযথ সম্মান প্রদর্শন করা ঈমান ও তাকওয়ার অনিবার্য আলামত। এবং যার দিলে দ্বীনী শিআর (প্রতীক ও নিদর্শন)-সমূহের প্রতি শ্রদ্ধাবোধ নেই, তার দিলে ঈমান ও তাকওয়ার ছিটেফোঁটাও নেই।\n\nতাকওয়ার প্রভাব এবং মুত্তাকীর গুণাবলী সম্পর্কে সর্বশেষ একটি আয়াত। আল্লাহ পাক মুত্তাকী ব্যক্তিকে জান্নাতের সুসংবাদ শুনিয়ে ইরশাদ করেন,\n\nإِنَّ الْمُتَّقِينَ فِي جَنَّاتٍ وَعُيُونٍ (١٥) آخِذِينَ مَا آتَاهُمْ رَبُّهُمْ إِنَّهُمْ كَانُوا قَبْلَ ذَلِكَ مُحْسِنِينَ (١٦) كَانُوا قَلِيلًا مِنَ اللَّيْلِ مَا يَهْجَعُونَ (١٧) وَبِالْأَسْحَارِ هُمْ يَسْتَغْفِرُونَ (١٨) وَفِي أَمْوَالِهِمْ حَقٌّ لِلسَّائِلِ وَالْمَحْرُومِ\n\nমুত্তকীরা অবস্থান করবে উদ্যানরাজি ও প্রস্রবণমালার মাঝে। তাদের প্রতিপালক তাদেরকে যা কিছু দান করবেন, তাঁরা তা (স্বহস্তে) গ্রহণ করবে। কেননা তারা ইতিপূর্বে সৎকর্মশীল ছিলো। রাতে তারা কমই ঘুমাতো। আর সাহরীর সময় সকাতর ক্ষমা প্রার্থনা করতো। তাদের ধন-সম্পদে যাচক ও বঞ্চিতের যথারীতি হক থাকতো। (সূরা যারিয়াত ৫১/১৫-১৯)\n\nএই আয়াত থেকে জানা গেলো, তাকওয়ার বিশেষ একটি প্রভাব হলো, মুত্তাকী ব্যক্তি রাতে কম ঘুমায়। বেশির ভাগ সময় আল্লাহর ইবাদত, দু‘আ এস্তেগফার ইত্যাদিতে মশগুল থাকে। বরং রাতভর ইবাদত-বন্দেগী সত্ত্বেও নিজেকে অপরাধী ভাবতে থাকে এবং শেষ রাতে নিজের ভুল-ত্রুটির জন্য আল্লাহর দরবারে ক্ষমা প্রার্থনা করে।\n\nআর মুত্তাকী ব্যক্তি তাঁর নিজের উপার্জিত সম্পদে অভাবী, ভিখারী ও বিপদগ্রস্থের হক আছে বলে বিশ্বাস করে।\n\nউপরোক্ত আয়াতগুলো একসঙ্গে নিলে আমরা তাকওয়াময় জীবনের একটি পূর্ণাঙ্গ চিত্র পেয়ে যাবো। আল্লাহ পাক আমাদের সকলের অন্তরকে তাকওয়ার আলোয় আলোকিত করে দিন। আমাদেরকে তাকওয়াপূর্ণ জীবন দান করুন। আশপাশের সবাইকে এবং আমাদের আগামী প্রজন্মকেও তাকওয়ার দৌলত নসিব করুন। আর আমাদেরকে মুত্তাকীদের অনুসরণীয় ব্যক্তি বানিয়ে দিন। আমীন। ইয়া রাব্বাল আলামীন।"
  },
  {
    "_id": "48",
    "chapter_id": "7",
    "2_id": "4",
    "1": "আল্লাহর ইবাদত: আল্লাহর বন্দেগী",
    "2": "মানুষের উপর সৃষ্টিকর্তার ইবাদত-উপাসনা করা জরুরি। পৃথিবীর সকল দ্বীন ও ধর্ম যে কয়টি মৌলিক বিষয়ের উপর একমত, এটা তার অন্যতম।\n\nইবাদত হলো ঐ বিশেষ আমল, যার মাধ্যমে মানুষ আল্লাহর রহমত ও সন্তুষ্টির আশা নিয়ে আল্লাহর সামনে নিজের ক্ষুদ্রতা ও গোলামি প্রকাশ করে এবং আল্লাহর বড়ত্ব ও প্রভুত্বের সাক্ষ্য দেয়। যেমন নামায-রোযা, হজ-যাকাত, জিকির তেলাওয়াত, দু‘আ-মোনাজাত, মানত-কোরবানি ইত্যাদি। এই সমস্ত আমল মানুষ কেবল এজন্য করে যে, এর মাধ্যমে তার মাবুদ (উপাস্য) খুশী হবে, সে তার মাবুদের নৈকট্য পাবে, তার আত্মায় পবিত্রতা সৃষ্টি হবে। নিজের ক্ষুদ্রতা এবং স্রষ্টার বড়ত্ব স্বীকৃত হবে।\n\nমানুষের সকল নেক কাজ ও আমলে সালেহের মাঝে ইবাদতই একমাত্র আমল, যার সম্পর্ক সরাসরি আল্লাহ পাকের সঙ্গে। কারণ ইবাদত করা হয় শুধুই আল্লাহর সন্তুষ্টির জন্য, আল্লাহর সামনে নিজের গোলামি প্রকাশের জন্য এবং সৃষ্টি ও স্রষ্টার মধ্যকার সম্পর্ক মধুময় করার জন্য।\n\nমাটি থেকে এবং দুর্গন্ধ পানির নাপাক বিন্দু থেকে সৃষ্ট মানুষ এরই মাধ্যমে আল্লাহ পাকের ঐ নৈকট্য অর্জন করে, যা উর্ধ্ব জগতের বাসিন্দাদের অংশ ও অধিকার। এজন্য পৃথিবীর সকল ধর্মই আল্লাহর ইবাদতের বিধান রেখেছে এবং একে মানুষের পবিত্রতম কাজ বলে আখ্যায়িত করেছে।\n\nইবাদত তিন প্রকার:\n\n১. শারীরিক ইবাদত\n\n২. আর্থিক ইবাদত\n\n৩. শারীরিক ও আর্থিক মিলিত ইবাদত।\n\nযে ইবাদতের সম্পর্ক শুধু দেহের সঙ্গে এবং যাতে অর্থ ব্যায় সরাসরি ইবাদতের অংশ নয়, সেটা শারীরিক ইবাদত, যেমন আল্লাহকে সেজদা করা, নামায পড়া, রোযা রাখা, (জিকির করা, দু‘আ করা, তেলাওয়াত করা) আল্লাহর ঘর তওয়াফ করা ইত্যাদি। আর যে ইবাদত আল্লাহর রাস্তায় মাল খরচের মাধ্যমে আদায় করা হয়, যাতে দৈহিক আমল ও কসরত মৌলিক বিষয় নয়, সেটা আর্থিক ইবাদত। যেমন যাকাত দেওয়া, দান-সদকা করা, কোরবানী করা, আর্থিক মানত পুরা করা ইত্যাদি। আর মিলিত ইবাদত হলো, যা দেহ অর্থ দুটোর সঙ্গেই সরাসরি সম্পর্কিত। অর্থাৎ এখানে দেহ অর্থ দুটোর ব্যবহারই ইবাদতের অংশ। যেমন হজ করা, উমরা করা ইত্যাদি।\n\nআল্লাহর পক্ষ হতে যতকালে যত পয়গম্বর এসেছেন, সবাই আল্লাহর ইবাদতের হুকুম করেছেন। যত আসমানী কিতাব নাযিল হয়েছে, তার সবগুলোতেই আল্লাহর ইবাদতের নির্দেশ রয়েছে। বিভিন্ন কালে যুগের পরিবর্তন এবং মানুষের রুচির পরিবর্তনের কারণে ইবাদত-বন্দেগীর রীতি-নীতি ও আকার আকৃতিতে যদিও বৈচিত্র এসেছে, কিন্তু কুরআনের বক্তব্য অনুসারে ইবাদতের মূল নির্দেশ সর্বকালের সকল জাতির মাঝেই ছিলো। বিশেষত নামায ও যাকাত ছিলো সকল শরীয়তের গুরুত্বপূর্ণ অংশ। আল্লাহ পাক বলেন,\n\nوَجَعَلْنَاهُمْ أَئِمَّةً يَهْدُونَ بِأَمْرِنَا وَأَوْحَيْنَا إِلَيْهِمْ فِعْلَ الْخَيْرَاتِ وَإِقَامَ الصَّلَاةِ وَإِيتَاءَ الزَّكَاةِ وَكَانُوا لَنَا عَابِدِينَ\n\nআর আমি তাদেরকে ইমাম বানালাম, তাঁরা আমার নির্দেশ মোতাবেক মানুষকে পথ প্রদর্শন করতো। তাঁদের নিকট আমি ওহী প্রেরণ করেছি সৎ কাজ করতে, নামায কায়েম রাখতে এবং যাকাত আদায় করতে। আর তাঁরা ছিলো আমার ইবাদতগুযার বান্দা। (সূরা আম্বিয়া ২১/৭৩)\n\nঅন্যত্র বনী ইসলাঈলের আলোচনায় আল্লাহ পাক বলেন,\n\nوَقَالَ اللَّهُ إِنِّي مَعَكُمْ لَئِنْ أَقَمْتُمُ الصَّلَاةَ وَآتَيْتُمُ الزَّكَاةَ وَآمَنْتُمْ بِرُسُلِي وَعَزَّرْتُمُوهُمْ وَأَقْرَضْتُمُ اللَّهَ قَرْضًا حَسَنًا لَأُكَفِّرَنَّ عَنْكُمْ سَيِّئَاتِكُمْ وَلَأُدْخِلَنَّكُمْ جَنَّاتٍ تَجْرِي مِنْ تَحْتِهَا الْأَنْهَارُ\n\nআর আল্লাহ বললেন, আমি তোমাদের সঙ্গে আছি। তোমরা যদি সালাত কায়েম করো, যাকাত আদায় করো, আমার রাসুলগণের প্রতি ঈমান আনো এবং তাদেরকে সম্মান করো আর আল্লাহকে দান করে উত্তম ঋণ, তবে অতি অবশ্যই আমি তোমাদের পাপরাশি মোচন করে দিবো এবং অবশ্যই তোমাদেরকে দাখিল করবো এমন জান্নাতে যার পাদদেশে নহরমালা প্রবাহিত। (সূরা মায়েদা ৫/১২) আল্লাহ পাক আরও ইরশাদ করেন,\n\nوَمَا أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفَاءَ وَيُقِيمُوا الصَّلَاةَ وَيُؤْتُوا الزَّكَاةَ وَذَلِكَ دِينُ الْقَيِّمَةِ\n\nআর তাদের কেবল এ আদেশই করা হয়েছিলো যে, তারা বিশুদ্ধচিত্তে একনিষ্ঠ আনুগত্য নিয়ে আল্লাহর ইবাদত করবে, নামায কায়েম করবে এবং যাকাত আদায় করবে। এটাই সরল-সঠিক উম্মতের দ্বীন (যার প্রতি সকল নবী দাওয়াত দিয়েছিলেন)। (সূরা বায়্যিনা ৯৮/২)\n\nযাইহোক, কুরআন মাজীদ বারবার বলেছে, ইবাদত দ্বীনের অতি গুরুত্বপূর্ণ একটি স্তম্ভ। সকল নবী আপন আপন উম্মত থেকে আল্লাহর ইবাদত তলব করেছেন। আর এটা এজন্য নয় যে, আল্লাহ আমাদের ইবাদতের মুখাপেক্ষী বা আমাদের ইবাদত দ্বারা তাঁর শান ও মর্যাদায় কোনো বৃদ্ধি ঘটে। আর না আমাদের রুকু সাজদা ও দান-খয়রাত তাঁর কোনো কল্যাণে আসে। বান্দাদেরকে ইবাদতের হুকুম তো কেবল এজন্য দেয়া হয়েছে যে, এর মাধ্যমে তাদের আত্মশুদ্ধি হবে। আল্লাহর সঙ্গে সম্পর্ক গড়ে উঠবে। এক জায়গায় আল্লাহ পাক নবীজীর স্ত্রীগণকে বিশেষ কিছু নসিহত করেছেন। শেষে বলেছেন,\n\nوَأَقِمْنَ الصَّلَاةَ وَآتِينَ الزَّكَاةَ وَأَطِعْنَ اللَّهَ وَرَسُولَهُ إِنَّمَا يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيرًا\n\nআর তোমরা নামায কায়েম করবে, যাকাত আদায় করবে এবং আল্লাহ ও তাঁর রাসুলের আনুগত্য করবে। (এ সকল নসিহত এজন্য যে,) আল্লাহ চান তোমাদের থেকে অশুচি দূরে সরিয়ে রাখতে এবং তিনি তোমাদের দান করতে চান পরিপূর্ণ পবিত্রতা। (সূরা আহযাব ৩৩/৩৩)\n\nমোটকথা, আমাদেরকে এবং উম্মতকে এজন্য ইবাদতের হুকুম দেয়া হয়েছে যে, এর মাধ্যমে মানবাত্মা পরিশুদ্ধি লাভ করবে এবং তা আল্লাহর নৈকট্য অর্জনের উপযুক্ত হবে।\n\nইবাদতের হুকুম সম্বলিত আরও কিছু আয়াতে আল্লাহ পাক ইরশাদ করেন,\n\nيَا أَيُّهَا الَّذِينَ آمَنُوا ارْكَعُوا وَاسْجُدُوا وَاعْبُدُوا رَبَّكُمْ وَافْعَلُوا الْخَيْرَ لَعَلَّكُمْ تُفْلِحُونَ\n\nহে মুমিনগণ! তোমরা রুকু করো, সিজদা করো, তোমাদের প্রতিপালকের ইবাদত করো এবং নেক কাজ করো, যাতে তোমরা কামিয়াব হতে পারো। (সূরা হজ্জ ২২/৭৭)\n\nএ আয়াতেও স্পষ্ট বলা হয়েছে, ইবাদতের নির্দেশ মানুষেরই কল্যাণে। এতে আল্লাহর কোনো স্বার্থ নেই! ইবাদতের নির্দেশ দিয়ে অন্য আয়াতে আল্লাহ বলেন,\n\nوَأَقِيمُوا الصَّلَاةَ وَآتُوا الزَّكَاةَ وَارْكَعُوا مَعَ الرَّاكِعِينَ\n\nতোমরা নামায কায়েম করো, যাকাত আদায় করো এবং রুকুকারী (ইবাদতকারী)-দের সঙ্গে রুকু করো। (সূরা বাকারা ২/৪৩)\n\nএকই সূরায় আল্লাহ পাক আরও বলেন,\n\nوَأَقِيمُوا الصَّلَاةَ وَآتُوا الزَّكَاةَ وَمَا تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ إِنَّ اللَّهَ بِمَا تَعْمَلُونَ بَصِيرٌ\n\nতোমরা সালাত কায়েম করো, যাকাত আদায় করো। আর তোমরা যে সৎকর্ম নিজেদের কল্যাণার্থে অগ্রে প্রেরণ করবে, আল্লাহর কাছে তা পাবে। নিশ্চই আল্লাহ তোমাদের কাজকর্ম প্রত্যক্ষ করছেন। (সূরা বাকারা ২/১১০)\n\nঅন্যত্র আল্লাহ তাআলা বলেন,\n\nقُلْ لِعِبَادِيَ الَّذِينَ آمَنُوا يُقِيمُوا الصَّلَاةَ وَيُنْفِقُوا مِمَّا رَزَقْنَاهُمْ سِرًّا وَعَلَانِيَةً مِنْ قَبْلِ أَنْ يَأْتِيَ يَوْمٌ لَا بَيْعٌ فِيهِ وَلَا خِلَالٌ\n\nআমার যে বান্দাগণ ঈমান এনেছে তাদেরকে বলো, তারা যেন সালাত কায়েম করে এবং আমি তাদেরকে জীবিকা হিসাবে যা দিয়েছি তা থেকে গোপনে প্রকাশ্যে যেভাবে সুযোগ হয়, আমার পথে ব্যায় করে। আর এ সকল আমল যেন করে নেয় ঐ দিন আসার পূর্বে, যেদিন কোনো বেচাকেনা থাকবে না এবং কোনো বন্ধুত্বও কাজে আসবে না। (সূরা ইবরাহীম ১৪/৩১)\n\nঅর্থাৎ ঐ দিন নেক আমলের উপরই মুক্তি ও নাজাত নির্ভর করবে। কোনো বান্দা যদি নিজের সঙ্গে নেক আমল নিয়ে আসতে না পারে, তবে না সে নেক আমল খরিদ করতে পারবে আর না তার এমন কোনো বন্ধু থাকবে, যে নিজের নেক আমল তাকে দিয়ে উদ্ধার করবে। এ জন্য সময় কাজে লাগানো এবং নামায, তেলাওয়াত, দান-সদকা ইত্যাদির পুঁজি সঞ্চয় করা বান্দাদের একান্ত কতর্ব্য।\n\nএবার এমন কিছু আয়াত পড়–ন, যাতে ইবাদতগুযার বান্দাদের প্রতি আল্লাহপাক বিশেষ মোহাব্বত প্রকাশ করেছেন এবং তাঁদেরকে বিভিন্ন সুসংবাদ শুনিয়েছেন। আল্লাহ পাক বলেন,\n\nوَبَشِّرِ الْمُخْبِتِينَ (٣٤) الَّذِينَ إِذَا ذُكِرَ اللَّهُ وَجِلَتْ قُلُوبُهُمْ وَالصَّابِرِينَ عَلَى مَا أَصَابَهُمْ وَالْمُقِيمِي الصَّلَاةِ وَمِمَّا رَزَقْنَاهُمْ يُنْفِقُونَ\n\nআর আপনি ঐ সকল বিনীত আত্মার মানুষদেরকে সুসংবাদ দিন, যাদের সামনে আল্লাকে স্মরণ করা হলে তাদের অন্তর ভীত-কম্পিত হয়, যারা বিপদে ধৈর্য ধারণ করে, সালাত কায়েম করে এবং আমার দেয়া রিযিক থেকে আমার পথে ব্যায় করে। (সূরা হজ্জ ২২/৩৪-৩৫) অন্য আয়াতে বলেন,\n\nوَالَّذِينَ صَبَرُوا ابْتِغَاءَ وَجْهِ رَبِّهِمْ وَأَقَامُوا الصَّلَاةَ وَأَنْفَقُوا مِمَّا رَزَقْنَاهُمْ سِرًّا وَعَلَانِيَةً وَيَدْرَءُونَ بِالْحَسَنَةِ السَّيِّئَةَ أُولَئِكَ لَهُمْ عُقْبَى الدَّارِ (٢٢) جَنَّاتُ عَدْنٍ يَدْخُلُونَهَا وَمَنْ صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلَائِكَةُ يَدْخُلُونَ عَلَيْهِمْ مِنْ كُلِّ بَابٍ (٢٣) سَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ\n\nযারা তাদের প্রতিপালকের সন্তুষ্টি লাভের জন্য ধৈর্য-সবরের যিন্দেগী এখতিয়ার করে, সালাত কায়েম করে এবং আমার দেয়া জীবনোপকরণ থেকে গোপনে ও প্রকাশ্যে ব্যায় করে আর সৎব্যবহার দ্বারা দুর্ব্যবহারের মোকাবেলা করে, তাদের জন্য শুভ পরিণাম- স্থায়ী জান্নাত, যাতে তারা দাখিল হবে এবং তাদের পিতা-মাতা, পতি-পত্নী ও সন্তান সন্তুতিদের মধ্যে হতে যারা আমলে সালেহ করেছে তারাও। আর ফেরেশতাগণ সকল দরজা দিয়ে তাদের নিকট উপস্থিত হয়ে বলবে, তোমরা যে সবর অবলম্বন করেছো, তার বদৌলতে এখন তোমাদের প্রতি কেবল শান্তি। প্রকৃত নিবাস (আখেরাত) এর উৎকৃষ্ট পরিণাম তাদেরই জন্য। (সূরা রাদ ১৩/২২-২৪) আল্লাহ পাক আরও বলেন,\n\nفِي بُيُوتٍ أَذِنَ اللَّهُ أَنْ تُرْفَعَ وَيُذْكَرَ فِيهَا اسْمُهُ يُسَبِّحُ لَهُ فِيهَا بِالْغُدُوِّ وَالْآصَالِ (٣٦) رِجَالٌ لَا تُلْهِيهِمْ تِجَارَةٌ وَلَا بَيْعٌ عَنْ ذِكْرِ اللَّهِ وَإِقَامِ الصَّلَاةِ وَإِيتَاءِ الزَّكَاةِ يَخَافُونَ يَوْمًا تَتَقَلَّبُ فِيهِ الْقُلُوبُ وَالْأَبْصَارُ (٣٧) لِيَجْزِيَهُمُ اللَّهُ أَحْسَنَ مَا عَمِلُوا وَيَزِيدَهُمْ مِنْ فَضْلِهِ وَاللَّهُ يَرْزُقُ مَنْ يَشَاءُ بِغَيْرِ حِسَابٍ\n\nসকাল ও সন্ধ্যায় তাঁর মহিমা ও তাসবীহ পাঠ করে সেই সব লোক, যাদেরকে কোনো ব্যবসা-বাণিজ্য বা ক্রয়-বিক্রয় আল্লাহ যিকির থেকে গাফেল করতে পারে না। তারা সে দিনকে ভয় করে, যেদিন অন্তর ও দৃষ্টি বিপর্যস্ত হয়ে পড়বে। ফলে আল্লাহ তাদেরকে তাদের কাজের উত্তম বিনিময় দান করবেন এবং আপন অনুগ্রহে আরও বেশি দান করবেন। আল্লাহ যাকে চান তাকে অগণিত দান করেন। (সূরা নূর ২৪/৩৬-৩৮)\n\nএক জায়গায় আল্লাহ পাক কিছু মানুষের জন্য জান্নাতের ওয়াদা করে তাদের গুণাবলী সম্পর্কে ইরশাদ করেন,\n\nالتَّائِبُونَ الْعَابِدُونَ الْحَامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَالنَّاهُونَ عَنِ الْمُنْكَرِ وَالْحَافِظُونَ لِحُدُودِ اللَّهِ وَبَشِّرِ الْمُؤْمِنِينَ\n\nতারা তওবাকারী, ইবাদতগুযার, আল্লাহর প্রশংসাকারী, রোযা ও সওম পালনকারী, রুকু ও সেজদাকারী, নেক কাজের আদেশদাতা এবং মন্দ কাজে বাধা দানকারী আর (প্রত্যেক কাজে) আল্লাহ নির্ধারিত সীমা সংরক্ষণকারী। এমন মুমিনদের আপনি সুসংবাদ শুনিয়ে দিন। (সূরা তওবা ৯/১১২) অন্য আয়াতে আল্লাহ পাক বলেন,\n\nقَدْ أَفْلَحَ الْمُؤْمِنُونَ (١) الَّذِينَ هُمْ فِي صَلَاتِهِمْ خَاشِعُونَ (٢) وَالَّذِينَ هُمْ عَنِ اللَّغْوِ مُعْرِضُونَ (٣) وَالَّذِينَ هُمْ لِلزَّكَاةِ فَاعِلُونَ\n\nনিশ্চই মুমিনরা সফল! যারা তাদের নামাযে আন্তরিকভাবে বিনয়-নম্র। যারা অসার-অহেতুক কাজকর্ম থেকে বিরত। যারা যাকাত আদায়ে সক্রিয়। (সূরা মুমিনূন ২৩/ ১-৪)\n\nএরপর আল্লাহ পাক সফল মুমিনদের আমানতদারিতা ও শ্লীলতা-গুণের উল্লেখ করে ইরশাদ করেন,\n\nأُولَئِكَ هُمُ الْوَارِثُونَ (١٠) الَّذِينَ يَرِثُونَ الْفِرْدَوْسَ هُمْ فِيهَا خَالِدُونَ\n\nতারাই হবে সেই ওয়ারিশ, যারা জান্নাতুল ফিরদাউসের মিরাস লাভ করবে। সেখানে তারা অনন্তকাল থাকবে। (সূরা মুমিনূন ২৩/১০-১১) অন্যত্র এসেছে,\n\nإِنَّ الَّذِينَ يَتْلُونَ كِتَابَ اللَّهِ وَأَقَامُوا الصَّلَاةَ وَأَنْفَقُوا مِمَّا رَزَقْنَاهُمْ سِرًّا وَعَلَانِيَةً يَرْجُونَ تِجَارَةً لَنْ تَبُورَ (٢٩) لِيُوَفِّيَهُمْ أُجُورَهُمْ وَيَزِيدَهُمْ مِنْ فَضْلِهِ إِنَّهُ غَفُورٌ شَكُورٌ\n\nযারা আল্লাহর কালাম তেলাওয়াত করে, সালাত কায়েম করে এবং আমার দেয়া রিযিক থেকে গোপনে ও প্রকাশ্যে (আল্লাহর রাস্তায়) ব্যয় করে, তারা এমন ব্যবসার আশাবাদী, যাতে কোনো ক্ষয়-ক্ষতি নেই। আল্লাহ যেন তাদেরকে তাদের পূর্ণ প্রতিফল দান করেন এবং নিজ অনুগ্রহে প্রতিফল বাড়িয়ে দেন। নিশ্চই তিনি অতি ক্ষমাশীল এবং অত্যন্ত গুণগ্রাহী। (সূরা ফাতির ৩৫/২৯-৩০) ইবাদতগুযার বান্দাদের সম্পর্কে এসেছে,\n\nتَتَجَافَى جُنُوبُهُمْ عَنِ الْمَضَاجِعِ يَدْعُونَ رَبَّهُمْ خَوْفًا وَطَمَعًا وَمِمَّا رَزَقْنَاهُمْ يُنْفِقُونَ (١٦) فَلَا تَعْلَمُ نَفْسٌ مَا أُخْفِيَ لَهُمْ مِنْ قُرَّةِ أَعْيُنٍ جَزَاءً بِمَا كَانُوا يَعْمَلُونَ\n\n(রাতের আঁধারে) তাদের পার্শ্বদেশ শয্যা থেকে পৃথক হয়ে যায়। (অর্থাৎ অন্যরা যখন মিষ্টি ঘুমে বিভোর, তখন আমার ইবাদতগুযার বান্দারা বিছানা ছেড়ে আমার বন্দেগীতে মশগুল) তারা ভয় ও আশার মিশ্রিত অনুভূতি নিয়ে আল্লাহকে ডাকতে থাকে। আর আমার দেয়া রিযিক থেকে কল্যাণের কাজে ব্যয় করে। সুতরাং এমন ব্যক্তিদের জন্য কৃতকর্মের পুরস্কার স্বরূপ নয়ন প্রীতিকর কত কী লুকিয়ে রাখা হয়েছে তা কেউ জানে না। (সূরা সাজদা ৩২/১৬-১৭) জান্নাতী মানুষের অবস্থা সম্পর্কে আরও এসেছে\n\nكَانُوا قَلِيلًا مِنَ اللَّيْلِ مَا يَهْجَعُونَ (١٧) وَبِالْأَسْحَارِ هُمْ يَسْتَغْفِرُونَ (١٨) وَفِي أَمْوَالِهِمْ حَقٌّ لِلسَّائِلِ وَالْمَحْرُومِ\n\nতারা রাতে কমই ঘুমাত। আর রাতের শেষভাগে ইস্তিগফার করতো। তাদের ধন-সম্পদে যাচক ও বঞ্চিতের যথারীতি হক থাকতো। (সূরা যারিয়াত ৫১/১৭-১৯) অন্য জায়গায় আরও এসেছে\n\nإِنَّ الْمُسْلِمِينَ وَالْمُسْلِمَاتِ وَالْمُؤْمِنِينَ وَالْمُؤْمِنَاتِ وَالْقَانِتِينَ وَالْقَانِتَاتِ وَالصَّادِقِينَ وَالصَّادِقَاتِ وَالصَّابِرِينَ وَالصَّابِرَاتِ وَالْخَاشِعِينَ وَالْخَاشِعَاتِ وَالْمُتَصَدِّقِينَ وَالْمُتَصَدِّقَاتِ وَالصَّائِمِينَ وَالصَّائِمَاتِ وَالْحَافِظِينَ فُرُوجَهُمْ وَالْحَافِظَاتِ وَالذَّاكِرِينَ اللَّهَ كَثِيرًا وَالذَّاكِرَاتِ أَعَدَّ اللَّهُ لَهُمْ مَغْفِرَةً وَأَجْرًا عَظِيمًا\n\nনিশ্চই আনুগত্য প্রকাশকারী পুরুষ ও নারী, মুমিন পুরুষ ও মুমিন নারী, ইবাদতগুযার পুরুষ এবং ইবাদতগুযার নারী, সত্যবাদী পুরুষ ও সত্যবাদী নারী, ধৈর্যশীল পুরুষ, ও ধৈর্যশীল নারী, আন্তরিকভাবে বিনীত পুরুষ ও নারী, দান-সদকাকারী পুরুষ ও নারী, রোযাদার পুরুষ ও রোযাদার নারী, নিজ লজ্জাস্থানের হেফাজতকারী পুরুষ ও নারী এবং আল্লাহর যিকিরকারী পুরুষ ও নারী, আল্লাহ এদের সকলের জন্য মাগফেরাত ও মহা প্রতিদান প্রস্তুত করে রেখেছেন। (সূরা আহযাব ৩৩/৩৫)\n\nআল্লাহ পাক ইবাদত-বন্দেগীর উপর কতটা জোর আরোপ করেছেন, বোঝার জন্য এই কয়েকটি আয়াতই যথেষ্ট। খোদ নবী আলাইহিস সালামকে কতক আয়াতে অধিক হারে ইবাদত করার হুকুম দেওয়া হয়েছে। ইরশাদ হয়েছে,\n\nفَسَبِّحْ بِحَمْدِ رَبِّكَ وَكُنْ مِنَ السَّاجِدِينَ (٩٨) وَاعْبُدْ رَبَّكَ حَتَّى يَأْتِيَكَ الْيَقِينُ\n\nসুতরাং আপনি আপনার প্রতিপালকের প্রশংসায় তাসবীহ পাঠ করুন এবং সেজদাকারীদের অন্তর্ভূক্ত হোন। আর আপনার প্রতিপালকের ইবাদত করতে থাকুন যতক্ষণ না আপনর কাছে সুনিশ্চিত মৃত্যু এসে যায়। (সূরা হিজর ১৬/৯৮-৯৯) আরও ইরশাদ হয়েছে,\n\nفَاصْبِرْ عَلَى مَا يَقُولُونَ وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ غُرُوبِهَا وَمِنْ آنَاءِ اللَّيْلِ فَسَبِّحْ وَأَطْرَافَ النَّهَارِ لَعَلَّكَ تَرْضَى\n\nসুতরাং (হে নবী) তারা যে সমস্ত কথা বলে, আপনি তাতে সবর করুন, এবং সুর্যোদয়ের আগে এবং সূর্যাস্তের আগে আপন প্রভুর প্রশংসায় তাসবীহ পাঠে মগ্ন থাকুন এবং রাতের মুহূর্তগুলি ও দিনের প্রান্ত সমূহেও, যাতে আপনি পরিতুষ্ট হতে পারেন। (সূরা ত্বহা ২০/১৩০)\n\nনামাযের বিশেষ উপাদান হলো আল্লাহর হামদ ও তাসবীহ। নামাযের ওঠা-বসা রুকু-সেজদা ইত্যাদি সকল অংশেই রয়েছে হামদ ও তাসবীহ। কুরআন মাজীদের কিছু আয়াতে হামদ ও তাসবীহ নামে নামাযেরই হুকুম করা হয়েছে। এই আয়াতেরও মতলব হলো, হে রাসূল! আপনি সকাল-সন্ধ্যায় এবং দিন-রাতের বিভিন্ন অংশে নামায জারি রাখুন। আশা রাখুন, এই ইবাদত-বন্দেগীর যে সুফল দুনিয়া ও আখেরাতে প্রকাশ পাবে, তাতে আপনার দিল খোশ হয়ে যাবে।\n\nনবীজীকে ইবাদতের হুকুম দিয়ে আল্লাহ পাক বলেন,\n\nيَا أَيُّهَا الْمُزَّمِّلُ (١) قُمِ اللَّيْلَ إِلَّا قَلِيلًا (٢) نِصْفَهُ أَوِ انْقُصْ مِنْهُ قَلِيلًا (٣) أَوْ زِدْ عَلَيْهِ وَرَتِّلِ الْقُرْآنَ تَرْتِيلًا\n\nওহে চাদর আবৃত (প্রিয় মানুষ)! রাতের কিছু অংশ বাদ দিয়ে বাকিটুকু জাগরণ করুন। রাতের অর্ধেক বা তার চেও কিছু কম। কিংবা তার চেও বেশি। আর কুরআন তেলাওয়াত করুন ধীরে ধীরে সুষ্পভাবে। (সূরা মুয্যাম্মিল ৭৩/১-৪)\n\nআরও ইরশাদ করেন,\n\nوَاذْكُرِ اسْمَ رَبِّكَ بُكْرَةً وَأَصِيلًا (٢٥) وَمِنَ اللَّيْلِ فَاسْجُدْ لَهُ وَسَبِّحْهُ لَيْلًا طَوِيلًا\n\nসকাল সন্ধ্যায় আপনি আপনার রবের নাম স্মরণ করুণ। আর রাতেও তার সম্মুখে সেজদা করুণ এবং রাতের বড় অংশে তাঁর তাসবীহ পাঠে মগ্ন থাকুন। (সূরা দাহর ৭৬/২৫-২৬)\n\nআয়াতগুলোতে যদিও নবীজীকে সম্বোধন করা হয়েছে, কিন্তু তাঁর মাধ্যমে সাধারণ উম্মতও এই আহ্বানে শামিল রয়েছে।\n\nসবশেষে সূরা কাউসারটিও পড়ে নিন,\n\nإِنَّا أَعْطَيْنَاكَ الْكَوْثَرَ (١) فَصَلِّ لِرَبِّكَ وَانْحَرْ (٢) إِنَّ شَانِئَكَ هُوَ الْأَبْتَرُ\n\nআপনি দৃঢ় বিশ্বাস রাখুন, আমি আপনাকে কাউসার (প্রভুত কল্যাণ) দান করেছি। সুতরাং আপনি আপনার প্রভুর (সন্তুষ্টির জন্য) নামায পডুন এবং কোরবানী করুন। নিশ্চয়ই আপনার শত্রুরাই শেকড়কাটা। (সূরা কাউসার ১০৮/১-৩)\n\nএই সূরার মাঝে এ দিকেও ইঙ্গিত রয়েছে যে, নামায ও কোরবানী দুনিয়াতেও সফলতা এনে দেয়; যদি তা নামাযেরে মতো নামায হয়, কোরবানীর মতো কোরবানী হয়।\n\nউল্লিখিত সূরায় ‘কাউসার’ বলতে প্রভূত কল্যাণ উদ্দেশ্যে। এর অর্থ-ব্যপকতার মাঝে দুনিয়া-আখেরাতের সমস্ত কল্যাণই দাখিল। সুতরাং এর দ্বারা ‘হাউজে কাউসার’ যেমন উদ্দেশ্য নেয়া যেতে পারে, তেমনি হাশরের ময়দানে আল্লাহ পাক নবীজীকে আরও যত যা দান করবেন তাও উদ্দেশ হতে পারে।"
  },
  {
    "_id": "49",
    "chapter_id": "8",
    "2_id": "1",
    "1": "মানব-সেবা ও সদাচার",
    "2": "কুরআন মাজীদ যেনিভাবে আল্লাহর সম্পর্কে সঠিক আকিদা পোষণ এবং তাঁর ইবাদত ও আনুগত্য করার জোর নির্দেশ দেয়, যেগুলো আল্লাহর হক, তেমনি তা বান্দাদের হক আদায়, তাদের সঙ্গে সদব্যবহার এবং স্তরভেদে তাদের সেবা করারও জোর তাগিদ দিয়ে থাকে। এ-দুটি বিষয়কে বহু জায়গায় এমনভাবে এক সাথে বর্ণনা করা হয়েছে যে, এ থেকে বোঝা যায়, আল্লাহর তাওহীদ ও ইবাদতের মতোই বান্দাদের হক আদায় এবং তাদের সঙ্গে সদ্ব্যবহার করার আদেশ কুরআন মাজীদের প্রথম স্তরের বুনিয়াদি বিষয়। যেমন আল্লাহ পাক বলেন,\n\nوَاعْبُدُوا اللَّهَ وَلَا تُشْرِكُوا بِهِ شَيْئًا وَبِالْوَالِدَيْنِ إِحْسَانًا وَبِذِي الْقُرْبَى وَالْيَتَامَى وَالْمَسَاكِينِ وَالْجَارِ ذِي الْقُرْبَى وَالْجَارِ الْجُنُبِ وَالصَّاحِبِ بِالْجَنْبِ وَابْنِ السَّبِيلِ وَمَا مَلَكَتْ أَيْمَانُكُمْ\nতোমরা আল্লাহর ইবাদত করো এবং তাঁর সঙ্গে কাউকে শরিক করো না। আর পিতা-মাতা, আত্মীয়-স্বজন, এতিম-মিসকিন, নিকট প্রতিবেশি ও দূর প্রতিবেশী, (ক্ষণিকের) পার্শ্ব-সঙ্গী, পথিক ও তোমাদের অভিকারভুক্ত দাস-দাসীর সঙ্গে সদ্ব্যবহার করো। (সূরা নিসা ৪/৩৬)\n\nআয়াতটিতে আল্লাহর ইবাদতের সঙ্গে সঙ্গে সর্বপ্রথম পিতা-মাতা, সকল আত্মীয়-স্বজন, সব ধরনের প্রতিবেশী ও সাথী-সঙ্গী, গরিব-দুঃখী ও মুসাফির এবং সকল অধীনস্তদের সঙ্গে সদাচারের নির্দেশ দেয়া হয়েছে। অন্য আয়াতে আল্লাহ পাক বলেন,\n\nوَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا إِمَّا يَبْلُغَنَّ عِنْدَكَ الْكِبَرَ أَحَدُهُمَا أَوْ كِلَاهُمَا فَلَا تَقُلْ لَهُمَا أُفٍّ وَلَا تَنْهَرْهُمَا وَقُلْ لَهُمَا قَوْلًا كَرِيمًا (٢٣) وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُلْ رَبِّ ارْحَمْهُمَا كَمَا رَبَّيَانِي صَغِيرًا\n\nআর তোমাদের পালনকর্তা এ বিধান স্থির করেছেন যে, তেমরা ইবাদত করবে কেবলই এক আল্লাহর এবং মাতা- পিতার সঙ্গে নম্র ব্যবহার করবে। তাদের দু’জনের কেউ অথবা উভয়ে যদি তোমার সামনে বার্ধক্যে উপনীত হয়, তবে তাদের কোনো আচরণে বিরক্ত হয়ে উফ শব্দটিও করবে না, কখনো ধমকের সুরে কোনো কথা বলবে না, বরং সম্মানজনক ভাষায় কথা বলবে। আর দয়া ও ভালোবাসা নিয়ে তাদের সামনে বিনয়-বিগলিত সহজ আচরণের ডানা বিছিয়ে দিবে। এবং অন্তর থেকে দু‘আ করবে,\n\nরব্বির হামহুমা কামা রব্বয়া নী ছগীরা\n\n হে আমার পালনকর্তা! শৈশবে যেমন মা-বাবা আমাকে লালন-পালন করেছেন, তুমিও তোমার রহমতের কোলো আজ তাদের প্রতিপালন করো। (সূরা বনি ইসরাঈল ১৭/২৩-২৪) একটু পর আল্লাহ পাক আরও বলেন,\n\nوَآتِ ذَا الْقُرْبَى حَقَّهُ وَالْمِسْكِينَ وَابْنَ السَّبِيلِ وَلَا تُبَذِّرْ تَبْذِيرًا\n\nআত্মীয়-স্বজনকে তাদের হক আদায় করে দাও এবং গরিব-মিসকিন ও পথিক-মুসাফিরকেও। আর অর্থ-সম্পদ অপব্যায় করবে না। (সূরা বনি ইসরাঈল ১৭/২৬) অন্য জায়গায় বলেন,\n\nفَآتِ ذَا الْقُرْبَى حَقَّهُ وَالْمِسْكِينَ وَابْنَ السَّبِيلِ ذَلِكَ خَيْرٌ لِلَّذِينَ يُرِيدُونَ وَجْهَ اللَّهِ وَأُولَئِكَ هُمُ الْمُفْلِحُونَ\n\nঅতএব আত্মীয়-স্বজন, গরিব-মিসকিন এবং অভাবী মুসাফিরকে তাদের হক আদায় করে দিবে। যারা আল্লাহর সন্তুষ্টি কামনা করে, তাদের জন্য এটাই শ্রেয় আর এরাই সফলকাম। (সূরা রূম ৩০/৩৮)\n\nউপরোক্ত আয়াতগুলোতে দুর্বল-অভাবীদের মাঝে এতিন-মিসকিন, অধীনস্থ কাজের লোক, ভিনদেশী মুসাফির প্রমুখকে সহযোগিতা ও সহমর্মিতার হকদার সাব্যস্ত করা হয়েছে। কোনো কোনো আয়াতে অসহায় বন্দীর কথাও এসেছে। জান্নাতী মানুষের বৈশিষ্ট্য বর্ণনা করে আল্লাহ পাক ইরশাদ করেন,\n\nوَيُطْعِمُونَ الطَّعَامَ عَلَى حُبِّهِ مِسْكِينًا وَيَتِيمًا وَأَسِيرًا\n\nআর আল্লাহর মোহাব্বতে মিসকিন, এতিম ও বন্দীদের খাবার দান করে। (সূরা দাহার ৭৬/৮)\n\nঅসহায় মানুষের প্রতি সদাচার প্রসঙ্গে কুরআন মাজীদ পিতৃহারা অভিভাবকহীন শিশুদের স্নেহ করতে এবং ভিখারী মানুষের প্রতি দয়াদ্র হতে আদেশ করেছে। তাদেরকে ধমকি দিতে নিষেধ করেছে। ইরশাদ হয়েছে,\n\nفَأَمَّا الْيَتِيمَ فَلَا تَقْهَرْ (٩) وَأَمَّا السَّائِلَ فَلَا تَنْهَرْ\n\nসুতরাং তুমি এতিমের প্রতি কোনো কঠোর আচরণ করো না। সুয়ালকারীকে দাবড়ি দিও না। (সূরা দুহা ৯৩/৯-১০)\n\nএখানে বিশেষভাবে মনে রাখার বিষয় হলো, আয়াতে পিতা-মাতা অন্যান্য আত্মীয়-স্বজন এবং এতিম-মিসকিনের সঙ্গে যে সদ্ব্যবহার ও সাহায্য-সহযোগিতার কথা বলা হয়েছে, তাতে মুসলিম-অমুসলিমে বিশেষ কোনো ফারাক নেই। আত্মীয়-স্বজন, পাড়া-প্রতিবেশী মুসলিম হোক বা অমুসলিম, তেমনি গরিব দুঃখী যে ধর্মেরই হোক তাদের প্রতি সামর্থ অনুযায়ী মানবিক সহমর্মিতা প্রদর্শন করা মুসলামানদের একান্ত কর্তব্য। এটা কুরআনের নির্দেশ।\n\nপিতা-মাতার বিষয়ে কুরআন মাজীদে পরিষ্কার এসেছে, যদি তারা মুশরিক হয় এবং সন্তানকেও ইসলাম ছেড়ে কুফর-শিরক গ্রহণ করতে চাপ প্রয়োগ করে, তবে তাদের কথায় যদিও সন্তান ইসলাম ত্যাগ করবে না, কিন্তু তাদের সঙ্গে খারাপ ব্যবহারও করবে না। বরং দুনিয়াতে তাদের সঙ্গে সদাচার করে যাবে। ইরশাদ হয়েছে,\n\nوَإِنْ جَاهَدَاكَ عَلَى أَنْ تُشْرِكَ بِي مَا لَيْسَ لَكَ بِهِ عِلْمٌ فَلَا تُطِعْهُمَا وَصَاحِبْهُمَا فِي الدُّنْيَا مَعْرُوفًا\n\nযদি তোমার পিতা-মাতা তোমাকে এমন কাউকে আমার সঙ্গে শরিক করতে পীড়াপিড়ি করে, যার সম্পর্কে তোমার কোনো জ্ঞান নেই, তবে তাদের কথা মানবে না। কিন্তু পৃথিবীতে তাদেরকে সদ্ভাবে সঙ্গ দেবে। (সূরা লোকমান ৩১/১৫)"
  },
  {
    "_id": "50",
    "chapter_id": "8",
    "2_id": "2",
    "1": "পরিবার-পরিজনের সঙ্গে সদাচার",
    "2": "পিতা-মাতার পর মানুষের সবচেয়ে বেশি সম্পর্ক স্ত্রী-সন্তানের সঙ্গে। আর স্ত্রী-সন্তানকে আরামে রাখতে চাওয়া মানুষের স্বভাব-নিহিত একটি বিষয়। কেউ কেউ বরং এ ক্ষেত্রে সীমা ছড়িয়ে যায়। এজন্য কুরআন মাজীদ এ দিকটা নিয়ে বেশি কিছু বলেনি। কিন্তু মানুষ যেহেতু তার পরিবারের ধর্মীয় ইসলাহ ও তরবিয়তের বিষয় উদাসীন থাকে, কুরআন মাজীদ তাই এই হক আদায়ের প্রতি অধিক গুরুত্বারোপ করেছে। কুরআন মাজীদ মানুষের মনোযোগ আকর্ষণ করেছে যে, তারা যেন তাদের পরিবারকে দ্বীনদার বানাতে সচেষ্ট হয়, আল্লাহর দেয়া শরীয়ত মোতাবেক তাদেরকে পরিচালনা করে এবং নিজের মতো নিজের পরিবারকেও জাহান্নাম থেকে বাঁচাতে সর্বাত্মক চেষ্টা করে। আল্লাহ পাক বলেন,\n\nيَا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ نَارًا وَقُودُهَا النَّاسُ وَالْحِجَارَةُ عَلَيْهَا مَلَائِكَةٌ غِلَاظٌ شِدَادٌ لَا يَعْصُونَ اللَّهَ مَا أَمَرَهُمْ وَيَفْعَلُونَ مَا يُؤْمَرُونَ\n\n হে মুমিনগণ! তোমরা নিজেদেরকে এবং তোমাদের পরিবার-পরিজনকে জাহান্নাম হতে রক্ষা করো, যার ইন্ধন হবে মানুষ ও পাথর। যার উপর নিয়োজিত আছে নির্মম-হৃদয় কঠোর-স্বভাব ফেরেশতাগণ, যারা আল্লাহর কোনো অবাধ্যতা করে না এবং তারা যা করতে আদিষ্ট হয়, তাই করে। (সূরা তাহরীম ৬৬/৬)\n\nতবে স্ত্রীদের হক আদায়ে অনেকেই অবহেলা করে থাকে। তাই তাদের হক আদায়ের প্রতি কুরআন মাজীদ বিশেষভাবে গুরুত্বারোপ করেছে। ইরশাদ হয়েছে,\n\nوَلَهُنَّ مِثْلُ الَّذِي عَلَيْهِنَّ بِالْمَعْرُوفِ\n\nআর স্বামীদের উপর ন্যায়সঙ্গতভাবে স্ত্রীদের অধিকার রয়েছে, যেমন অধিকার রয়েছে স্ত্রীদের উপর স্বামীদের। (সূরা বাকারা ২/২২৮) আরও ইরশাদ হয়েছে,\n\nوَعَاشِرُوهُنَّ بِالْمَعْرُوفِ\n\n তোমার স্ত্রীদের সঙ্গে সদ্ভাবে আন্তরিকতাপূর্ণ জীবন যাপন করো। (সূরা নিসা ৪/১৯)\n\nযদি কোনো বান্দার স্ত্রী-সন্তান দুঃস্বভাব কিংবা বদ্দীনীর কারণে তাকে কষ্ট দিতে থাকে, তাদের পক্ষ হতে নিজের দ্বীন ও ঈমানের বিষয়ে শংকিত বোধ কর তবে তো অবশ্যই সে তাদের অনিষ্ট হতে আত্মরক্ষার চেষ্টা করবে এবং সতর্ক থাকবে। কিন্তু যথাসম্ভব তাদের প্রতি প্রতিশোধ পরায়ন হয়ে কোনো কঠোর আচরণ করবে না। বরং ক্ষমা করতে থাকবে এবং সহ্য করে যাবে। হয়তো তা সকলের সংশোধনের উসিলা হয়ে যাবে। আল্লাহ পাক ইরশাদ করেন,\n\nيَا أَيُّهَا الَّذِينَ آمَنُوا إِنَّ مِنْ أَزْوَاجِكُمْ وَأَوْلَادِكُمْ عَدُوًّا لَكُمْ فَاحْذَرُوهُمْ وَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّهَ غَفُورٌ رَحِيمٌ\n\n হে মুমিনগণ! তোমাদের স্ত্রী-সন্তানদের মধ্য হতে কেউ কেউ তোমাদের (দ্বীন ঈমানের) শত্রু। সুতরাং তোমরা তাদের ব্যাপারে সাবধান থাকো। যদি তোমরা মার্জনা করো, উপেক্ষা করো এবং ক্ষমা করো, তবে জেনে রাখো, আল্লাহ অতি ক্ষমাশীল এবং পরম দয়ালু। (সূরা তাগাবুন ৬৪/১৪)"
  },
  {
    "_id": "51",
    "chapter_id": "8",
    "2_id": "3",
    "1": "সাধারণ মানুষের হক: তাদের সঙ্গে সদ্ব্যবহার",
    "2": "মানুষের হক প্রসঙ্গে পিতা-মাতা, পরিবার-পরিজন, পাড়া-পড়শি, এতিম-মিসকিন এবং বন্দী-মুসাফির ইত্যাদি শ্রেণীর প্রতি সহমর্মিতা প্রদর্শন এবং তাদের সঙ্গে ভালো ব্যবহার করার বিষয়ে কিছু কুরআনী হেদায়েত ইতিপূর্বে উল্লেখ করা হয়েছে। এবার সাধারণ মানব সমাজের হকের বিষয়ে কুরআন মাজীদের কিছু আয়াত তুলে ধরছি।\n\nএক্ষেত্রে কুরআনের পরিষ্কার বক্তব্য হলো, সমগ্র মানবজাতি মূলত একটিমাত্র মহিমান্বিত জোড়া- আদম-হাওয়ার সন্তান। কুরআনের দৃষ্টিতে সমস্ত মানুষ কেবল মানুষ হওয়ার বিবেচনাতেই সম্মানের পাত্র। এছাড়া অন্যান্য সৃষ্টির তুলনায় আল্লাহ পাক মানুষকে যে জ্ঞানগত এবং কর্মগত যোগ্যতা দান করেছেন, যার মাধ্যমে বিশ্বচরাচরের সবকিছু মানুষ নিজের প্রয়োজনে ব্যবহার করতে পারছে, এটাও আল্লাহর পক্ষ হতে মানুষকে দেয়া একটি সম্মান। আল্লাহ পাক ইরশাদ করেন।\n\nوَلَقَدْ كَرَّمْنَا بَنِي آدَمَ وَحَمَلْنَاهُمْ فِي الْبَرِّ وَالْبَحْرِ\n\nআমি তো আদম-সন্তানকে মর্যাদাবান করেছি এবং জলে ও স্থলে তাদেরকে বাহন দান করছি। (সূরা বনি ইসরাঈল ১৭/৭০)\n\nএই সৃষ্টিগত সম্মান ও মর্যাদা ছাড়াও কুরআন মাজীদ তার অনুসারীদেরকে সকল মানুষের সঙ্গে সদাচরণ করার নির্দেশ দিয়েছে। ইরশাদ হয়েছে,\n\nوَقُولُوا لِلنَّاسِ حُسْنًا\n\nতোমরা সকল মানুষের সঙ্গে সদ্ব্যবহার করো। (সূরা বাকারা ২/৮৩) তেমনিভাবে কুরআন বিশ্ব-মানবের প্রতি ন্যায়বিচার ও সদাচরণের নির্দেশ দেয়। ইরশাদ হয়েছে,\n\nإِنَّ اللَّهَ يَأْمُرُ بِالْعَدْلِ وَالْإِحْسَانِ\n\nনিশ্চই আল্লাহ ন্যায়বিচার ও সদাচরের নির্দেশ দেন। (সূরা নাহল ১৬/৯০) আরও ইরশাদ হয়েছে,\n\nوَأَحْسِنُوا إِنَّ اللَّهَ يُحِبُّ الْمُحْسِنِينَ\n\nতোমরা সৎকর্ম করো (সদাচারী হও)। নিশ্চই আল্লাহ সৎকর্মশীল (সদাচারী)-কে ভালোবাসেন। (সূরা বাকারা ২/১৯৫)\n\n এমনকি যে তোমার শত্রু, তোমার সঙ্গে যে দুর্ব্যবহার করে, কুরআনের নির্দেশ হলো তার সঙ্গেও যথাসম্ভব তুমি সদ্ব্যবহার করবে। সদ্ব্যবহারে মাধ্যমে তুমি তার দুর্ব্যবহারের জবাব দিবে। ইরশাদ হয়েছে,\n\nوَلَا تَسْتَوِي الْحَسَنَةُ وَلَا السَّيِّئَةُ ادْفَعْ بِالَّتِي هِيَ أَحْسَنُ\n\nভালো আর মন্দ সমান হয় না। তুমি মন্দকে প্রতিহত করো এমন পন্থায়, যা উৎকৃষ্টতর। (সূরা হামীম সাজদা ৪১/৩৪) আরও ইরশাদ হয়েছে,\n\nادْفَعْ بِالَّتِي هِيَ أَحْسَنُ السَّيِّئَةَ نَحْنُ أَعْلَمُ بِمَا يَصِفُونَ\n\nতুমি মন্দের জবাব দাও উত্তম ব্যবহার দ্বারা। তারা তোমার সম্পর্কে যা বলছে, সে সম্পর্কে আমি সবিশেষ অবহিত । (সূরা মুমিনূন ২৩/৯৬)\n\nএক জায়গায় এসেছে, যারা দুর্ব্যহারের জবাবে সদ্ব্যবহার করে, আল্লাহ পাক তাদেরকে দ্বিগুণ সওয়াব ও পুরস্কার দান করেন। ইরশাদ হয়েছে,\n\nأُولَئِكَ يُؤْتَوْنَ أَجْرَهُمْ مَرَّتَيْنِ بِمَا صَبَرُوا وَيَدْرَءُونَ بِالْحَسَنَةِ السَّيِّئَةَ\n\nএরূপ ব্যক্তিদেরকে তাদের প্রতিদান দ্বিগুণ করে দেয়া হবে। কেননা তারা সবর অবলম্বন করে এবং তারা ভালোর দ্বারা মন্দের মোকাবেলা করে থাকে। (সূরা কাসাস ২৮/৫৪)\n\nসর্বসাধারণের সঙ্গে ভালো ব্যবহার প্রসঙ্গে কুরআনী তালিমের মূল মর্ম কিছুটা এ থেকেও অনুমান করা যায় যে, আরবের যে সমস্ত লোক ধোকাবাজি এবং প্রতারণামূলক চুক্তি করে নবীজীকে কষ্ট দিতো, আল্লাহ পাক তাদের ব্যাপারে নবীজীকে বলেন,\n\nوَلَا تَزَالُ تَطَّلِعُ عَلَى خَائِنَةٍ مِنْهُمْ إِلَّا قَلِيلًا مِنْهُمْ فَاعْفُ عَنْهُمْ وَاصْفَحْ إِنَّ اللَّهَ يُحِبُّ الْمُحْسِنِينَ\n\nতাদের অল্প সংখ্যক ব্যতীত অধিকাংশের ব্যাপারেই কোনো না কোনো বিশ্বাস ঘাতকতার কথা আপনি জানতে থাকবেন। সুতরাং (এখন) তাদেরকে ক্ষমা করুন এবং এড়িয়ে যান। নিশ্চই আল্লাহ ইহসানকারী (অনুগ্রহকারী সৎকর্মশীলকে) ভালোবাসেন। (সূরা মায়েদা ৫/১৩)\n\nএটা কুরআন মাজীদের সাধারণ ঘোষণা। প্রত্যেক মুসলমানই এই হুকুমের অধীন। সুতরাং মুসলমান চরম শত্রুর সঙ্গেও বেইনসাফি করতে পারে না। কারো সঙ্গে শত্রুতা ও দুশমনির কারণে তাকে তার ন্যায্য পাওয়া থেকে বঞ্চিত করতে পারে না। ইরশাদ হয়েছে।\n\nوَلَا يَجْرِمَنَّكُمْ شَنَآنُ قَوْمٍ عَلَى أَلَّا تَعْدِلُوا اعْدِلُوا هُوَ أَقْرَبُ لِلتَّقْوَى\n\nকোনো সম্প্রদায়ের প্রতি শত্রুতা যেন তোমাদেরকে ইনসাফ বর্জনে প্ররোচিত না করে। তোমরা (শত্রুর সঙ্গেও পূর্ণ) ইনসাফ করো। এ-পন্থা তাকওয়ার অধিক নিকটবর্তী। (সূরা মায়েদা ৫/৮)\n\nমোটকথা, কুরআন মাজীদ যেরূপে আল্লাহর ইবাদত, পিতা-মাতা এবং আত্মীয়-স্বজনের খেদমত, এতিম-মিসকিন ও দুর্বল-অভাবীকে সহযোগিতা করার তালিম দেয়, তেমনি তা সকল মানুষ এমনকি শত্রুর সঙ্গেও ইনসাফ ও সদাচারের নির্দেশ দেয়।"
  },
  {
    "_id": "52",
    "chapter_id": "8",
    "2_id": "4",
    "1": "ঈমানী ভ্রাতৃত্বের হক ও অধিকার",
    "2": "বংশীয় এবং রক্ত-সম্পর্কীয় আত্মীয়ের মতো ঈমান এবং ইসলামও এক অতি পবিত্র আত্মিক সম্পর্কের নাম। সুতরাং কুরআনের দৃষ্টিতে এক মুসলমান অপর মুসলমানের ভাই। ইরশাদ হয়েছে,\n\nإِنَّمَا الْمُؤْمِنُونَ إِخْوَةٌ\n\nমুমিনগণ পরস্পরে ভাই ভাই। (সূরা হুজুরাত ৪৯/১০)\n\nএই রুহানী এবং ঈমানী আত্মীয়তার ফলে প্রত্যেক মুসলমানের উপর অপর মুসলমান ভায়ের কিছু হক ও অধিকার এসে যায়। যেমন তাদের মাঝে মমত্ব ও সৌহার্দপূর্ণ সম্পর্ক রক্ষা করা, পারস্পরিক লেনদেনে সহমর্মিতা প্রদর্শন করা, একে অপরের কল্যাণ কামনা করা, সবাই সবার প্রতি বিনীত আচরণ করা, প্রত্যেকেই পরের সেবায় মনোযোগী হওয়া ইত্যাদি। কুরআন মাজীদে মুমিন সমাজের বৈশিষ্ট্য বর্ণনা করে বলা হয়েছে,\n\nرُحَمَاءُ بَيْنَهُمْ\n\nতারা আপসের মধ্যে একে অন্যের প্রতি দয়াদ্র। (সূরা ফাতাহ ৪৮/২৯) অন্য আয়াতে বলা হয়েছে,\n\nأَذِلَّةٍ عَلَى الْمُؤْمِنِينَ\n\nতারা তাদের মুমিন ভাইদের প্রতি বিনীত ও কোমল। (সূরা মায়েদা ৫/৫৪)\n\nযে সমস্ত আচরণ পারস্পরিক সম্পর্ক বিনষ্টের কারণ হয় এবং মনোমালিন্য সৃষ্টি করে, কুরআন মাজীদ সেগুলোকে কঠোরভাবে নিষিদ্ধ করে দিয়েছে। যেমন কাউকে ব্যঙ্গ-বিদ্রুপ করা, কারো কিছু নিয়ে ঠাট্টা-মশকারি করা, বিকৃত নামে কাউকে ডাকা, কারো দোষ তালাশ করা, অন্যের গিবত ও দোষচর্চা করা, অনুমান কিংবা লোকমুখে শোনা কথার ভিত্তিতে কারো ব্যাপারে কুধারণা পোষণ করা ইত্যাদি। এ সমস্ত আচরণে মানুষ সতর্ক থাকে না। অথচ এগুলো পারস্পরিক সম্পর্ক বিনষ্টের অন্যতম কারণ। তাই কুরআন মাজীদ পরিষ্কার ভাষায় এগুলো হারাম করে দিয়েছে। ইরশাদ হয়েছে,\n\nيَا أَيُّهَا الَّذِينَ آمَنُوا لَا يَسْخَرْ قَوْمٌ مِنْ قَوْمٍ عَسَى أَنْ يَكُونُوا خَيْرًا مِنْهُمْ وَلَا نِسَاءٌ مِنْ نِسَاءٍ عَسَى أَنْ يَكُنَّ خَيْرًا مِنْهُنَّ وَلَا تَلْمِزُوا أَنْفُسَكُمْ وَلَا تَنَابَزُوا بِالْأَلْقَابِ بِئْسَ الِاسْمُ الْفُسُوقُ بَعْدَ الْإِيمَانِ وَمَنْ لَمْ يَتُبْ فَأُولَئِكَ هُمُ الظَّالِمُونَ (١١) يَا أَيُّهَا الَّذِينَ آمَنُوا اجْتَنِبُوا كَثِيرًا مِنَ الظَّنِّ إِنَّ بَعْضَ الظَّنِّ إِثْمٌ وَلَا تَجَسَّسُوا وَلَا يَغْتَبْ بَعْضُكُمْ بَعْضًا أَيُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتًا فَكَرِهْتُمُوهُ وَاتَّقُوا اللَّهَ إِنَّ اللَّهَ تَوَّابٌ رَحِيمٌ\n\nহে মুমিনগণ! তোমাদের কোনো পুরুষ যেন অপর পুরুষকে উপহাস না করে। কেননা যাকে উপহাস করা হয়, সে উপহাসকারী অপেক্ষা উত্তম হতে পারে। আর কোনো নারীও যেন অপর নারীকে উপহাস না করে। কেননা যাকে উপহাস করা হয়, সে উপহাসকারিনী অপেক্ষা উত্তম হতে পারে। আর তোমরা একে অপরের প্রতি দোষারোপ করো না, এবং একে অপরকে মন্দ অবিধায় ডেকো না। ঈমান আনার পর কারো গুনাহের নাম লেগে যাওয়া বড় খারাপ কথা। আর যে এ থেকে বিরত হবে না, সে জালেম অবিচারী। হে মুমিনগণ! তোমরা অধিকাংশ অনুমান হতে দূরে থাকো। কারণ কতক অনুমান নিরেট গুনাহ। আর তোমরা একে অপরের গোপন দোষ-ত্রুটি সন্ধান করতে যেও না এবং একে অন্যের গিবত করো না। তোমাদের কেউ কি তার মৃত ভায়ের গোশত খেতে পছন্দ করবে? তোমরা তো একে ঘৃণ্যই মনে করো। সুতরাং আল্লাহকে ভয় করো। নিশ্চই আল্লাহ তওবা কবুলকারী, অতি দয়ালু। (সূরা হুজুরাত ৪৯/১১-১২)\n\nমুসলমানদের পারস্পরিক হকসমূহের ক্ষেত্রে কুরআন মাজীদ এ শিক্ষাও দেয় যে, প্রত্যেক মুসলমান দু‘আর সময় অপর মুসলমানদের কথা স্মরণ রাখবে। কুরআনে বর্ণিত অধিকাংশ দু‘আয় বহুবচন ব্যবহারের এও একটি কারণ। কয়েকটি দু‘আ এই,\n\nرَبَّنَا آتِنَا فِي الدُّنْيَا حَسَنَةً وَفِي الْآخِرَةِ حَسَنَةً وَقِنَا عَذَابَ النَّارِ\n\n১. হে আমাদের প্রতিপালক! আমাদের (সকল)-কে দুনিয়াতে কল্যাণ দাও এবং আখেরাতে কল্যাণ দাও। আর আমাদের (সকল)-কে জাহান্নামের আগুন থেকে রক্ষা করো। (সূরা বাকারা ২/২০১)\n\nرَبَّنَا لَا تُزِغْ قُلُوبَنَا بَعْدَ إِذْ هَدَيْتَنَا وَهَبْ لَنَا مِنْ لَدُنْكَ رَحْمَةً إِنَّكَ أَنْتَ الْوَهَّابُ\n\n২. হে আমাদের প্রভু! তুমি আমাদেরকে যে হেদায়াত দান করেছো, তারপর আবার আমাদের অন্তরকে তা হতে বিমুখ করে দিও না। একান্ত তোমার নিজের পক্ষ হতে আমাদেরকে রহমত দান করো। নিশ্চই তুমি মহাদাতা। (সূরা আলে ইমরান ৩/৮)\n\nرَبَّنَا إِنَّنَا آمَنَّا فَاغْفِرْ لَنَا ذُنُوبَنَا وَقِنَا عَذَابَ النَّارِ\n\n৩. হে আমাদের পালনকর্তা! আমরা ঈমান এনেছি। সুতরাং আমাদের সবার পাপরাশি ক্ষমা করো এবং আমাদেরকে দোযখের আগুন হতে রক্ষা করো। (সূরা আলে ইমরান ৩/১৬)\n\nرَبَّنَا اغْفِرْ لَنَا وَلِإِخْوَانِنَا الَّذِينَ سَبَقُونَا بِالْإِيمَانِ وَلَا تَجْعَلْ فِي قُلُوبِنَا غِلًّا لِلَّذِينَ آمَنُوا رَبَّنَا إِنَّكَ رَءُوفٌ رَحِيمٌ\n\n৪. হে আমাদের রব! ক্ষমা করো আমাদেরকে এবং আমাদের সেই ভাইদেরকে, যারা আমাদের পূর্বে ঈমান এনেছে। আর আমাদের অন্তরে ঈমানদারদের বিষয়ে কোনো দ্বেষ বাকি রেখো না। আমাদের মািলক! তুমি অতি মমতাময় পরম দয়ালু। (সূরা হাজ্জার ৫৯/১০)"
  },
  {
    "_id": "53",
    "chapter_id": "9",
    "2_id": "1",
    "1": "আখলাক ও সচ্চরিত্র",
    "2": "আখলাকে হাসানার দাওয়াত ও তালিম কুরআন মাজীদেও একটি বিশেষ আলোচ্য বিষয়। এ বিষয়ে কুরআনী তালিম এতটা সর্বাঙ্গীন, ভারসাম্যপূর্ণ ও স্বভাবসিদ্ধ যে, কোনো মানুষ যদি নিজের চরিত্রকে কুরআনী চরিত্রের আদলে গড়ে তোলে, তবে সে মানুষ হয়েও রহমতের ফেরেশতা বলে আখ্যায়িত হবে।\n\nকুরআনী চরিত্রের বাস্তব নমুনা হলেন রাসূলে পাক সাল্লালাহু আলাইহি ওয়াসাল্লাম। হযরত আয়শা সিদ্দীকা (রা.) নবীজীর আখলাক সম্পর্কে বলেছিলেন,\n\nكَانَ خُلُقُهُ الْقُرْآنَ\n\n‘কুরআনের তালিম যা, নবীজীর চরিত্রও তা।’ (মুসনাদে আহমদ ২৫৩০২)\n\n আখলাক ও চরিত্র বিষয়ে কুরআনের শিক্ষা অত্যন্ত বিস্তৃত। কুরআনের এই একটি বিষয় নিয়েই বড় বড় কিতাব লেখা সম্ভব। আমরা এখানে অল্প কিছু শিরোনামে সমান্য কিছু আরজ করবো ইনশাআল্লাহ।"
  },
  {
    "_id": "54",
    "chapter_id": "9",
    "2_id": "2",
    "1": "ধৈর্য ও সবর",
    "2": "কুরআন মাজীদ যে সমস্ত আখলাকী গুণের উপর অত্যাধিক গুরুত্ব আরোপ করেছে, সবর তার অন্যতম। বিভিন্ন আঙ্গিকে নানা শিরোনামে সবরের গুরুত্ব ও ফজিলতের কথা কুরআন মাজীদ বারবার বর্ণনা করেছে।\n\nআমাদের বোলচালে ‘সবর’ অত্যন্ত সীমিত অর্থে ব্যবহৃত হয়। আমরা মনে করি, আপনজনের মৃত্যুতে, রোগেশোকে, অভাবে-অনটনের বিপদে-আপদে ভেঙ্গে না পড়া, হা-হুতাশ না করা এবং জালিমের জুলুম বিনা প্রতিবাদে সয়ে যাওয়াই সবর। কিন্তু কুরআনের পরিভাষায় সবর আরও ব্যাপক ও গভীর অর্থে ব্যবহৃত হয়। সংক্ষেপে সংজ্ঞায়িত করে বলা যায়, সবর হলো কোনো মহৎ ও পবিত্র লক্ষ্য অর্জনের পথে আপতিত দুঃখ-কষ্ট আম্লান বদনে সয়ে যাওয়া, অনাকাংখিত এবং প্রতিকূল পরিস্থিতি মোকাবেলা করে লক্ষ্যপথে অবিচল থাকা। যেমন আল্লাহর সন্তুষ্টি এবং এত্তেবায়ে শরীয়ত মুমিন-জীবনের প্রধান লক্ষ্য। সুতরাং সকল বাধা-বিপত্তি উজিয়ে শরীয়ত অনুসরণের পথে নিরন্তর এগিয়ে যাওয়াই সবর। এমনিভাবে সৎকাজের প্রসার এবং মন্দ কাজের বিলোপ কারো লক্ষ্য। কারো লক্ষ্য মানব-সেবা। তো এই লক্ষ্যগুলো অর্জনের পথে যত দুঃখ যত সংকট আসবে, সবকিছু জয় করে লক্ষ্য পানে ছুটে চলাই সবর।\n\nসবরের এই হাকীকত জেহেনে নিয়ে নিন্মোক্ত কয়েকটি আয়াত পড়–ন। আল্লাহ পাক ইরশাদ করেন,\n\nيَا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلَاةِ إِنَّ اللَّهَ مَعَ الصَّابِرِينَ\n\nহে মুমিনগণ! তোমরা সবর ও সালাতের মাধ্যমে সাহায্য প্রার্থনা করো। নিশ্চই আল্লাহ ধৈর্যশীলদের সাথে আছে। (সূরা বাকারা ২/১৫৩)\n\nসবরের মাধ্যমে মদদ হাসিল করার কথা সূরা আরাফে আরও সুস্পষ্ট ভাষায় এসেছে। মিশরের ফেরাউন সরকার যখন বনি ইসরাঈলের সমস্ত পুত্র-সন্তানকে হত্যার হুকুম জারি করলো, তখন মুসা সাইহিস সালাম স্বজাতির প্রতি আহ্বান জানিয়ে বলেছিলেন,\n\nاسْتَعِينُوا بِاللَّهِ وَاصْبِرُوا إِنَّ الْأَرْضَ لِلَّهِ يُورِثُهَا مَنْ يَشَاءُ مِنْ عِبَادِهِ وَالْعَاقِبَةُ لِلْمُتَّقِينَ\n\n তোমরা আল্লাহর নিকট সাহায্য প্রার্থনা করো এবং ধৈর্য্য ধারণ করো। নিশ্চই জমিনের মালিক আল্লাহ। তিনি তাঁর বান্দাদের যাকে ইচ্ছা তাকে এর উত্তরাধিকারী করেন। আর শেষ পরিণাম মুত্তাকীদের অনুকূলে থাকে। (সুরা আরাফ ৭/১২৮)\n\nসূরা আলে ইমরান পুরোটাই এক মহা হেদায়েতনামা, এই সূরার শেষ আয়াত যেন হেদায়েত ও নসিহতের চূড়ান্ত কথা। ইরশাদ হয়েছে,\n\nيَا أَيُّهَا الَّذِينَ آمَنُوا اصْبِرُوا وَصَابِرُوا وَرَابِطُوا وَاتَّقُوا اللَّهَ لَعَلَّكُمْ تُفْلِحُونَ\n\nহে ঈমানদারগণ! তোমরা সবর অবলম্বন করো এবং একে অপরকে ধৈর্য ধারণে উদ্বুদ্ধ করো। আর (আল্লাহর রাস্তায় জিহাদ ও মেহনতের জন্য) প্রস্তুত থাকো। আল্লাহকে ভয় করো, যাতে তোমরা সফলকাম হতে পারো। (সূরা আলে ইমরান ৩/২০০)\n\nমানুষের সৃষ্টিগত একটি দুর্বলতা হলো, তারা হকের উপর চলতে গিয়ে যখন ক্রমাগত ক্ষয়-ক্ষতি ও বিপদ-আপদের সম্মুখীন হয় এবং নিজেদের ত্যাগ-তিতীক্ষার বাহ্যিক কোনো সুফল দেখে না, তখন তাদের হিম্মত কমে যেতে থাকে। এমন পরিস্থিতির জন্য আল্লাহ পাক ইরশাদ করেন,\n\nوَاصْبِرْ فَإِنَّ اللَّهَ لَا يُضِيعُ أَجْرَ الْمُحْسِنِينَ\n\nআর আপনি ধৈর্য ধারণ করুন। কেননা আল্লাহ নেককারদের প্রতিদান নষ্ট করেন না। (সূরা হুদ ১১/১১৫)\n\nএক সূরার মাঝে আল্লাহ পাক সবরের হুকুম দেয়ার সঙ্গে সঙ্গে এও বলেছেন যে, ধৈর্যগুণ এমন এক মহা-নেয়ামত, যা কোনো বান্দা কেবল আল্লাহর তাওফীকেই অর্জন করতে পারে। ইরশাদ হয়েছে,\n\nوَاصْبِرْ وَمَا صَبْرُكَ إِلَّا بِاللَّهِ\n\nএবং তুমি সবর অবলম্বন করো। আর তোমার সবর তো হবে আল্লাহরই তাওফীকে। (সূরা নাহল ১৬/১২৭)\n\nপ্রশ্ন হলো, আল্লাহর পক্ষ হতে বান্দা সবরের তাওফিক পাবে কীভাবে? এর জবাব কুরআন মাজীদেই আছে। আল্লাহ মানুষের স্বভাব-প্রকৃতির মাঝে যে হিম্মত ও ইচ্ছাশক্তি নিহিত রেখেছেন, তা কাজে লাগিয়ে বান্দা প্রথমে সকল দুঃখ-কষ্ট সহ্য করার সংকল্প করবে। এরপর আল্লাহর সন্তুষ্টির পথে অবিচলতা ও ধৈর্যের জন্য দু‘আ করবে।\n\nঅতীত কালে অতি বিশাল জালুত-বাহিনীর মুখোমুখি হয়েছিলো একদল মুমিন। তাদের মাঝে দুর্বল ঈমান ও দুর্বল চিত্তের লোকেরা বলে উঠলো,\n\n‘জালুত ও তার বাহিনীর সঙ্গে যুদ্ধ করার সমর্থ এখন আমাদের নেই।’ কিন্তু তাদের মধ্যকার মজবুত মুমিনরা বললো, কেবল সৈন্য সংখ্যার উপর জয়-পরাজয় নির্ভর করে না। ইতিহাসে এর বহু নজির আছে, ‘আল্লাহর হুকুমে কত ক্ষুদ্রদল কত বৃহৎ দলকে পরাভূত করেছে। আর আল্লাহ তো ধৈর্যশীলদের সঙ্গে থাকেন।’\n\nযাইহোক, শেষ পর্যন্ত মুমিনদের সেই ক্ষুদ্র বাহিনী হিম্মত করলো এবং আল্লাহর পক্ষ হতে অবিচলতা, সাহায্য ও বিজয় চেয়ে দু‘আ করলো, ‘হে আমাদের প্রভু! আমাদের উপর সবরের গুণ ঢেলে দাও এবং আমাদেরকে দৃঢ়পদ রাখো আর কাফের সম্প্রদায়ের উপর আমাদেরকে সাহায্য ও বিজয় দান করো।’\n\nঅতঃপর ঐ যুদ্ধের ফলাফল এই হয়েছিলো যে,\n\nلَا طَاقَةَ لَنَا الْيَوْمَ بِجَالُوتَ وَجُنُودِهِ قَالَ الَّذِينَ يَظُنُّونَ أَنَّهُمْ مُلَاقُو اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَاللَّهُ مَعَ الصَّابِرِينَ (٢٤٩) وَلَمَّا بَرَزُوا لِجَالُوتَ وَجُنُودِهِ قَالُوا رَبَّنَا أَفْرِغْ عَلَيْنَا صَبْرًا وَثَبِّتْ أَقْدَامَنَا وَانْصُرْنَا عَلَى الْقَوْمِ الْكَافِرِينَ (٢٥٠) فَهَزَمُوهُمْ بِإِذْنِ اللَّهِ\n\nমুমিনরা আল্লাহর হুকুমে তাদের পরাস্ত করলো। (সূরা বাকারা ২/২৪৯, ২৫০, ২৫১)\n\nকুরআন মাজীদের এই পুরো রোয়েদাদ থেকে বোঝাগেলো, আল্লাহর পক্ষ হতে সবরের তাওফিক পেতে হলে প্রথমে বান্দাকেই দৃঢ় প্রত্যয় করতে হবে এবং পূর্ণ এখলাছ ও আন্তরিকতার সঙ্গে আল্লাহর দরবারে মোনাজাত করতে হবে। তবেই আল্লাহ তাকে সবরের তাওফিক নসিব করবেন।"
  },
  {
    "_id": "55",
    "chapter_id": "9",
    "2_id": "3",
    "1": "সবরের সুফল: ধৈর্যশীলের শুভপরিণাম",
    "2": "যদিও সবরের তালিম ও তালকিনের সঙ্গে সঙ্গে পূর্বোক্ত আয়াতগুলোতে এর সুফলের প্রতিও ইঙ্গিত রয়েছে, তবু ধৈর্য ধরার সওয়াব ও পরিণাম সম্পর্কে আরও কয়েকটি আয়াত তুলে ধরছি।\n\nযে সমস্ত আখলাকী গুণ-বৈশিষ্ট্যের উপর আল্লাহ পাক তার বান্দাকে বিশেষ বিশেষ পুরস্কারে ভূষিত করবেন, সবর তার অন্যতম। যারা তাদের প্রতিপালকের সন্তুষ্টির আশায় (বিভিন্ন দুঃখ-কষ্টে) সবর করে, তাদের পরিণাম হলো,\n\nوَالْمَلَائِكَةُ يَدْخُلُونَ عَلَيْهِمْ مِنْ كُلِّ بَابٍ (٢٣) سَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ\n\nফেরেশতারা (জান্নাতের) সকল দরজা দিয়ে তাদের নিকট আগমন করবে (এবং বলবে) তোমরা যে সবর অবলম্বন করেছো, তার বিনিময়ে তোমাদের প্রতি শান্তি বর্ষিত হোক। কত উত্তম এ পরিণাম। (সূরা রাআদ ১৩/২৩-২৪)\n\nএক জায়গায় বেহেশতী মানুষের গুণাবলীর মাঝে সর্ব প্রথম সবরগুণের উল্লেখ করা হয়েছে। ইরশাদ হয়েছে,\n\nالصَّابِرِينَ وَالصَّادِقِينَ وَالْقَانِتِينَ\n\nতারা সবরকারী, সত্যবাদী এবং আল্লাহর আনুগত্যকারী। (সূরা আলে ইমরান ৩/১৭) তেমনি অন্য এক জায়গায় মুমিন নর-নারীর ঈমানী ও আখলাকী গুণাবলীর তালিকায় সবরের কথা উল্লেখ হয়েছে এবং এর উপর রহমত ও মাগফেরাতের ঘোষণা দেয়া হয়েছে। ‘সবরকারী পুরুষ এবং সবরকারী নারীর’ ব্যাপারে ইরশাদ হয়েছে,\n\nأَعَدَّ اللَّهُ لَهُمْ مَغْفِرَةً وَأَجْرًا عَظِيمًا\n\nআল্লাহ তাদের জন্য প্রস্তুত রেখেছেন ক্ষমা এবং মহাপুরস্কার। (সূরা আহযাব ৩৩/৩৫)\n\nএই কয়েকটি আয়াত থেকে কুরআনী তালিম ও দাওয়াতের মাঝে সবরের গুরুত্ব কতটুকু এবং উভয় জাহানে সবরকারীর জন্য আল্লাহ কী নেয়ামত ও পুরস্কার রেখে দিয়েছেন তা অনুমান করা যেতে পারে।"
  },
  {
    "_id": "56",
    "chapter_id": "9",
    "2_id": "4",
    "1": " সততা ও সত্যবাদিতা",
    "2": "যে কয়টি চারিত্রিক গুণের উপর কুরআন মাজীদ অত্যাধিক গুরুত্ব আরোপ করে, তার মাঝে সততাও অন্যতম।\n\nসততা শুধু মুখে মিথ্যা না বলা এবং অবাস্তব কথা থেকে বিরত থাকারই নাম নয়, এর পরিধি আরও প্রসস্ত। মুখের সঙ্গে সঙ্গে অন্তরের এবং কর্মের সততাও এর মঝে শামিল।\n\nভেতরে কোনো কপটতা ও মোনাফেকি না থাকার নাম অন্তরের সততা। আর অন্তরের বিশ্বাস ও মুখের কথার সঙ্গে কাজকর্মের মিল থাকার নাম কর্মের সততা। যে বান্দার মাঝে এই তিন সততা বিদ্যমান, কুরআনের পরিভাষায় কেবল সে-ই সাদেক ও সত্যবাদী। আর এই গুণের শীর্ষবিন্দু স্পর্শকারী হলো ‘সিদ্দীক’।\n\nকুরআন মাজীদ প্রত্যেক ব্যক্তিকে সাদেক হতে এবং সাদেকীনের সাহচর্য অবল¤নে উদ্ধুদ্ধ করে। ইরশাদ হয়েছে,\n\nيَا أَيُّهَا الَّذِينَ آمَنُوا اتَّقُوا اللَّهَ وَكُونُوا مَعَ الصَّادِقِينَ\n\nহে মুমিনগণ! তাকওয়া অবলম্বন করো এবং সাদেকীনের সঙ্গে থাকো। (সূরা তাওবা ৯/১১৯)\n\nসূরা বাকারার একটি আয়াতে সিদক ও সততার বিস্তৃত অর্থের প্রতি ইঙ্গিত রয়েছে। আয়াতে প্রথম বলা হয়েছে, আসল নেকী এবং প্রকৃত নেককার সে, যার অন্তরে আল্লাহ এবং আখেরাতসহ অন্যান্য ঈমানী বিশ্বাস রয়েছে। আর এই ঈমানের ফলে সে তার মাল এতিম-মিসকিন ও মুসাফিরদের মাঝে ব্যায় করে। ওয়াদা রক্ষা করে। কষ্ট-মুসিবত সহ্য করে হকের পথে অটল থাকে। আল্লাহ বলেন,\n\nأُولَئِكَ الَّذِينَ صَدَقُوا وَأُولَئِكَ هُمُ الْمُتَّقُونَ\n\nএরাই সততার অধিকারী এরাই মুত্তাকী। (সূরা বাকারা ২/১৭৭) অন্য সূরায় এসেছে,\n\nإِنَّمَا الْمُؤْمِنُونَ الَّذِينَ آمَنُوا بِاللَّهِ وَرَسُولِهِ ثُمَّ لَمْ يَرْتَابُوا وَجَاهَدُوا بِأَمْوَالِهِمْ وَأَنْفُسِهِمْ فِي سَبِيلِ اللَّهِ أُولَئِكَ هُمُ الصَّادِقُونَ\n\nতারাই মুমিন, যারা আল্লাহ ও তার রাসুলকে আন্তরিকভাবে স্বীকার করে নিয়েছে, তারপর অন্তরে কোনো সন্দেহ স্থান দেয়নি এবং নিজেদের জান মাল দিয়ে আল্লাহর রাস্তায় জিহাদ করেছে। এমন লোকেরাই সাদেকীন ও সত্যবাদী। (সূরা হুজুরাত ৪৯/১৫)\n\nসিদক ও সততার জন্য কর্মের এবং অন্তরের সততা জরুরি। আর তাই আল্লাহ পাক সাদেকীনের বিপরীতে ‘মোনাফেকীন’ শব্দ উল্লেখ করেছেন। ইরশাদ হয়েছে,\n\nلِيَجْزِيَ اللَّهُ الصَّادِقِينَ بِصِدْقِهِمْ وَيُعَذِّبَ الْمُنَافِقِينَ إِنْ شَاءَ\n\nকারণ আল্লাহ সাদেকীনকে পুরস্কৃত করেন তাঁদের সিদকের জন্য আর তিনি চাইলে মোনাফেকীনকে দেন শাস্তি। (সূরা আহযাব ৩৩/২৪)\n\nসিদক ও সততার এই গভীর ও ব্যাপক অর্থ থেকে পরিস্কার বোঝা যায়, যে বান্দার মাঝে এগুণ রয়েছে, নিঃসন্দেহে সে আল্লাহ পাকের একজন কামেল বান্দা। নবীগণ ব্যতীত আর কারো মাকাম তার চে উচু নয়। কুরআন মাজীদে মুমিনদেরকে চার তবকায় (স্তরে) ভাগ করা হয়েছে। যাঁরা সবাই আল্লাহ তাআলার বিশেষ স্নেহভাজন ও নৈকট্য প্রাপ্ত। এদের মাঝে নবীগণের পরই সাদেকীন- সিদ্দিকীনের স্তর। ইরশাদ হয়েছে।\n\nوَمَنْ يُطِعِ اللَّهَ وَالرَّسُولَ فَأُولَئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ وَحَسُنَ أُولَئِكَ رَفِيقًا\n\nযারা আল্লাহ ও রাসূলের আনুগত্য করবে, তারা ঐ সকল লোকের সঙ্গে থাকবে, যাদের প্রতি আল্লাহ বিশেষ অনুগ্রহ করেছেন অর্থাৎ নবীগণ, সিদ্দীকগণ, শহীদগণ ও নেককারদেও সঙ্গে। কত না উত্তম বন্ধু তাঁরা! (সূরা নিসা ৪/৬৯)\n\nসিদক-এর গুণটি কত মর্যাদা সম্পন্ন গুণ, তা এথেকেও অনুমান করা যায় যে, আল্লাহ পাক হযরত ইবরাহীমের মতো মহান নবীর প্রশংসায় বলেছেন,\n\nوَاذْكُرْ فِي الْكِتَابِ إِبْرَاهِيمَ إِنَّهُ كَانَ صِدِّيقًا نَبِيًّا\n\nএই কিতাবে উল্লিখিত ইবরাহীমের কথা স্মরণ করো। তিনি ছিলেন সত্যনিষ্ঠ (সিদ্দীক) নবী। (সূরা মারইয়াম ১৯/৪১)\n\nএকই সূরার মাঝে হযরত ইদরীস আলাইহিস সালামকে সিদ্দীক বলে প্রশংসা করা হয়েছে। তেমনি হযরত মারইয়ামকে সিদ্দীকা বলে তাঁর সর্বোচ্চ প্রশংসা করা হয়েছে। এ ছাড়া হযরত ইউসুফ আলাইহিস সালামকে তাঁর এক ভক্ত কয়েদী সঙ্গী এই বলে সম্বোধন করেছিলো যে,\n\nيُوسُفُ أَيُّهَا الصِّدِّيقُ\n\nইউসুফ! হে মহা সত্যবাদী! (সূরা ইউসুফ ১২/৪৬)\n\nএমনকি কুরআন মাজীদে সিদক ও সততাকে আল্লাহর গুণ বলে উল্লেখ করা হয়েছে এবংআল্লাহকে সবচে বড় সত্যবাদী আখ্যায়িত করা হয়েছে। ইরশাদ হয়েছে।\n\nوَمَنْ أَصْدَقُ مِنَ اللَّهِ قِيلًا\n\nআল্লাহর চেয়ে কথায় অধিক সত্যবাদী আর কে? (সূরা নিসা ৪/১২২) অন্যত্র এসেছে,\n\nوَمَنْ أَصْدَقُ مِنَ اللَّهِ حَدِيثًا\n\nএমন কে আছে, যে কথাবার্তায় আল্লাহর চে বেশি সত্যবাদী? (সূরা নিসা ৪/৮৭)\n\nতো সিদক ও সততার এই গুরুত্ব থেকে এমনিতেই সাদেকীনের পুরস্কার কী তা বুঝে নেওয়া যায়। তবু এ সম্পর্কে কয়েকটি আয়াত উদ্ধৃত করছি।\n\nজান্নাতী বান্দাদের আখালাকী গুণাবলী প্রসঙ্গে প্রথমেই আল্লাহ পাক সবর ও সিদকের কথা বলেছেন,\n\nالصَّابِرِينَ وَالصَّادِقِينَ وَالْقَانِتِينَ\n\nতারা সবরকারী, সত্যবাদী এবং আল্লাহর আনুগত্যকারী। (সূরা আলে ইমরান ৩/১৭)\n\nঅন্য জায়গায় মুমিন নর-নারীর যে গুণাবলীর উপর আল্লাহ পাক ক্ষমা ও মহা পুরস্কার ঘোষণা করেছেন, তার তালিকায় ঈমান ইসলাম ও এত্তেবায়ে শরীয়তের পর পরই সিদকের কথা উল্লেখ করেছেন, মুসলিম-মুসলিমা, মুমিন-মুমিনা, অনুগত পুরুষ, অনুগত নারী এবং সত্যবাদী পুরুষ সত্যবাদী নারী। সবার জন্য সুসংবাদ।\n\nوَالذَّاكِرَاتِ أَعَدَّ اللَّهُ لَهُمْ مَغْفِرَةً وَأَجْرًا عَظِيمًا\n\nআল্লাহ এমন গুণধরদের জন্য প্রস্তুত রেখেছেন ক্ষমা এবং মহা-প্রতিদান। (সূরা আহাযাব ৩৩/৩৫) অন্যত্র আল্লাহ পাক কেয়ামত দিবস সম্পর্কে বলেন,\n\nهَذَا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا أَبَدًا رَضِيَ اللَّهُ عَنْهُمْ وَرَضُوا عَنْهُ ذَلِكَ الْفَوْزُ الْعَظِيمُ\n\nএই সেই দিন, যেদিন সত্যবাদিদেরকে তাদের সততা উপকৃত করবে। তাদের জন্য রয়েছে এমন সব উদ্যান, যার পাদদেশে নদ-নদী বহমান। তারা সেখানে চিরস্থায়ী হবে। আল্লাহ তাদের প্রতি তুষ্ট, তারাও আল্লাহর প্রতি সন্তুষ্ট। এ-ই তো মহা সফলতা। (সূরা মায়েদা ৫/১১৯)\n\nকুরআন মাজিদ মূলত সততার প্রতি উদ্ধুদ্ধ করতে দিলখোশ ও হৃদয়গ্রাহী সুসংবাদের পদ্ধতি অবলম্বন করেছে। এর মাধ্যমে অত্যন্ত মর্মস্পর্শী ভঙ্গিতে কুরআন তার দাওয়াত পৌঁছে দিয়েছে।"
  },
  {
    "_id": "57",
    "chapter_id": "9",
    "2_id": "5",
    "1": "ওয়াদা পুরন ও প্রতিশ্রুতিপালন",
    "2": "ওয়াদা রক্ষা সততারই একটি অংশ। কুরআন মাজীদেও ওয়াদা পুরনের অর্থে সিদক শব্দ ব্যবহৃত হয়েছে। যেমন ইরশাদ হয়েছে,\n\nمِنَ الْمُؤْمِنِينَ رِجَالٌ صَدَقُوا مَا عَاهَدُوا اللَّهَ عَلَيْهِ فَمِنْهُمْ مَنْ قَضَى نَحْبَهُ وَمِنْهُمْ مَنْ يَنْتَظِرُ\n\nমুমিনদের মধ্যে কতক তো আল্লাহর সঙ্গে যে ওয়াদা করেছে তা সত্যে পরিণত করেছে। সুতরাং তাদের কেউ (জীবন দিয়ে) নজরানা আদায় করেছে আর কেউ এখনো রয়েছে অধীর অপেক্ষায়। (সূরা আহাযাব ৩৩/২৩)\n\nএই আয়াতে ওয়াদা পুরনকে সিদক বলে আখ্যায়িত করা হয়েছে। যাইহোক, ওয়াদা পুরন সততার অংশ হওয়া সত্বেও গুরুত্বের বিবেচনায় এর উপর কুরআন মাজীদ স্বতন্ত্র আলোকপাত করেছে। সূরা মায়েদার শুরুই হয়েছে এইভাবে,\n\nيَا أَيُّهَا الَّذِينَ آمَنُوا أَوْفُوا بِالْعُقُودِ\n\nহে মুমিনগণ! তোমরা প্রতিশ্রুতি পালনে সচেষ্ট থাকো। (৫/১) অন্য আয়াতে এসেছে,\n\nوَأَوْفُوا بِالْعَهْدِ إِنَّ الْعَهْدَ كَانَ مَسْئُولًا\n\nতোমরা ওয়াদা পুরন করো। নিশ্চই ওয়াদার বিষয়ে কৈফিয়ত তলব করা হবে। (সূরা বনি ইসরাঈল ১৭/৩৪)\n\nওয়াদা পুরনের বিষয়ে এ জাতীয় সুস্পষ্ট তালিম এবং প্রত্যক্ষ নির্দেশ ছাড়া উৎসাহ প্রদানের জন্য আল্লাহ পাক জান্নাতের সুসংবাদ দিয়েছেন।\n\nসূরা বাকারা ১৭৭ নম্বর আয়াত, যেখানে আল্লাহ পাক মুমিন-মুত্তাকীর অনেকগুলো সিফাতের উল্লেখ করেছেন, সেখানে আল্লাহ পাক সবর, সততা ইত্যাদির সঙ্গে ওয়াদা পুরনের কথাও বলেছেন। ইরশাদ হয়েছে,\n\nوَلَكِنَّ الْبِرَّ مَنْ آمَنَ بِاللَّهِ وَالْيَوْمِ الْآخِرِ وَالْمَلَائِكَةِ وَالْكِتَابِ وَالنَّبِيِّينَ وَآتَى الْمَالَ عَلَى حُبِّهِ ذَوِي الْقُرْبَى وَالْيَتَامَى وَالْمَسَاكِينَ وَابْنَ السَّبِيلِ وَالسَّائِلِينَ وَفِي الرِّقَابِ وَأَقَامَ الصَّلَاةَ وَآتَى الزَّكَاةَ وَالْمُوفُونَ بِعَهْدِهِمْ إِذَا عَاهَدُوا وَالصَّابِرِينَ فِي الْبَأْسَاءِ وَالضَّرَّاءِ وَحِينَ الْبَأْسِ أُولَئِكَ الَّذِينَ صَدَقُوا وَأُولَئِكَ هُمُ الْمُتَّقُونَ\n\n‘এবং যারা প্রতিশ্রুতি রক্ষা করে যখন কোনো প্রতিশ্রুতি দেয়।’ এমনিভাবে সূরা মুমিননূনের শুরুতে, যেখানে সফল মুমিনদের কিছু চারিত্রিক গুণাবলী উল্লেখ করা হয়েছে, সেখানে বলা হয়েছে,\n\nوَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ\n\nএবং যারা নিজেদের কাছে রক্ষিত আমানত এবং ওয়াদার ব্যাপারে যত্নবান থাকে (তারা সফল)। (সূরা মুমিনূন ২৩/৮)\n\nএ-কথাটিই বেহেশতী মানুষের আলোচনায় হুবহু এ-শব্দে সূরা মাআরিজেও এসেছে।\n\nওয়াদা পালনের গুরুত্ব এভাবেও বোঝানো হয়েছে যে, একে আল্লাহর সিফাত বলে উল্লেখ করা হয়েছে এবং আল্লাহকে সর্বোচ্চ ওয়াদা পালনকারী বলে উল্লেখ করা হয়েছে। ইরশাদ হয়েছে,\n\nوَمَنْ أَوْفَى بِعَهْدِهِ مِنَ اللَّهِ\n\nআল্লাহর চেয়ে অধিক প্রতিশ্রুতি রক্ষাকারী আর কে? (সূরা তওবা ৯/১১১) অন্য জায়গায় এসেছে,\n\nوَعْدَ اللَّهِ لَا يُخْلِفُ اللَّهُ وَعْدَهُ\n\nএই হলো আল্লাহর কৃত ওয়াদা। আল্লাহ ওয়াদার বরখেলাফ করেন না। (সূরা রূম ৩০/৬) আরও এক জায়গায় এসেছে,\n\nوَلَنْ يُخْلِفَ اللَّهُ وَعْدَهُ\n\nআল্লাহ কখনোই তাঁর প্রতিশ্রুতি ভঙ্গ করেন না। (সূরা হজ্জ ২২/৪৭) তেমনি এসেছে,\n\nإِنَّ اللَّهَ لَا يُخْلِفُ الْمِيعَادَ\n\nনিশ্চই আল্লাহ প্রতিশ্রুতির ব্যতিক্রম করেন না। (সূরা রাআদ ১৩/৩১)\n\nএই আয়াতগুলোর মূলকথা হলো, ওয়াদা রক্ষা আল্লাহর গুণ। তিনি তার প্রতিটি ওয়াদা রক্ষা করেন। সুতরাং এতে বান্দাদেরকে ওয়াদা পুরনের প্রতি কতটা উৎসাহিত করা হয়েছে তা বলাই বাহুল্য।"
  },
  {
    "_id": "58",
    "chapter_id": "9",
    "2_id": "6",
    "1": "আমানতদারি ও বিশ্বস্ততা",
    "2": "আমাদের মুখের ভাষায় আমানতদারির মতলব হলো, কেউ কারো কাছে কোনো জিনিস গচ্ছিত রাখলে তাতে কোনো রকম তছরুফ না করা এবং চাওয়া-মাত্র হুবহু তা ফিরিয়ে দেওয়া। নিঃসন্দেহে এটা অনেক বড় চারিত্রিক গুণ এবং তা সততারই অংশ। তবে আরবি ভাষায়, বিশেষত কুরআনের পরিভাষায় ‘আমানত’ শব্দটি আরও ব্যাপক অর্থ ব্যবহৃত হয়। সব ধরনের যাবতীয় হক ও ফারায়েজ যথাযথভাবে আদায় করা এবং যেখানে যে বিষয়ের প্রতি লক্ষ্য রাখা প্রয়োজন তার প্রতি লক্ষ্য রাখা কুরআনী আমানতের অংশ। আমানতের এই অর্থ জেহেনে রেখে নিম্নোক্ত আয়াতখানি পড়–ন।\n\nإِنَّ اللَّهَ يَأْمُرُكُمْ أَنْ تُؤَدُّوا الْأَمَانَاتِ إِلَى أَهْلِهَا\n\nআল্লাহ তোমাদের আদেশ করছেন, তোমরা আমানতসমূহ তার হকদারদের নিকট প্রত্যর্পণ করো। (সূরা নিসা ৪/৫৮)\n\nসুতরাং এই আয়াত অনুযায়ী মুসলমানদের উপর ফরজ হলো, যদি কারো নিকট অন্যের কোনো কিছু গচ্ছিত থাকে, কিংবা কোনো হক পাওনা থাকে, তবে যেন সে পূর্ণ নিষ্ঠার সাথে তা আদায় করে দেয়। এ ব্যাপাওে সে যেন কোনো প্রকার খেয়ানত বা কোতাহি না করে। এমনকি কেউ যদি পরামর্শ চায়, তবে যেন পূর্ণ কল্যাণকামিতার সঙ্গে পরামর্শ দেয়। তেমনি কারো গোপন রহস্য জেনে গেলে সে যেন তা আমানত মনে করে ফাঁস করা থেকে বিরত থাকে। মোটকথা, এ ধরনের সকল বিষয় কুরআনী আমানতের মধ্যে শামিল।\n\nআমানত আদায়ের ব্যাপারে কুরআন মাজীদ যেমন হুকুম করেছে, তেমনি এর উপর কামিয়াবি ও সফলতার সুসংবাদও শুনিয়েছে। সূরা মুমিনূন ও সূরা মা-আরিজের প্রথম রুকুতে জান্নাতী বান্দাদের সিফাত বর্ণনা করে আল্লাহ পাক বলেন,\n\n‘যারা তাদের আমানত এবং ওয়াদার ব্যাপার যত্নশীল তারা সফল।’\n\nকুরআন মাজীদে বড় বড় নবী-রাসূল, এবং বিশেষ ফেরেশতা জিবরীলকেও আমানতের গুণে গুণান্বিত বলে উল্লেখ করা হয়েছে। এর মাধ্যমে মূলত আমানতের গুরুত্ব তুলে ধরা হয়েছে। ইরশাদ হয়েছে\n\nإِنِّي لَكُمْ رَسُولٌ أَمِينٌ (١٢٥) فَاتَّقُوا اللَّهَ وَأَطِيعُونِ\n\nআমি তোমাদের জন্য একজন বিশ্বস্ত আমানতদার রাসুল, সুতরাং তোমরা আল্লাহকে ভয় করো এবং আমার আনুগত্য করো। (সূরা শুআরা ২৬/১২৫-১২৬) আরও এসেছে,\n\nنَزَلَ بِهِ الرُّوحُ الْأَمِينُ\n\nকুরআন নিয়ে অবতরণ করেছেন রূহুল আমীন- আমানতদার বিশ্বস্ত (জিবরীল) ফেরেশতা। (সূরা শুআরা ২৬/১৯৩)\n\nসুতরাং যে বান্দা চায়, আল্লাহর পবিত্র নবীরাসূল এবং মহান ফেরেশতাদের কিছু সাদৃশ্য গ্রহণ করবে এব তাঁদের কিছু গুণাবলী নিজের ভিতর আনার চেষ্টা করবে, তার উচিৎ আমানতদারিকে আপন করে নেওয়া। তার উপর যার যা হক রয়েছে তা ঠিকঠিক আদায় করে দেওয়া এবং অর্পিত দায়িত্ব যথাযথভাবে পালন করা।"
  },
  {
    "_id": "59",
    "chapter_id": "9",
    "2_id": "7",
    "1": "ইনসাফ ও ন্যায়বিচার",
    "2": "(কুরআনের দাওয়াত ও হেদায়েতের কিছু বিষয় আকিদা-সংক্রান্ত এবং কিছু ইবাদত-সংক্রান্ত। তেমনি কিছু আখলাক ও নৈতিকতা-সংক্রান্ত। আর কিছু মোয়াশারা তথা সহবস্থান-সংক্রান্ত। আবার কিছু আছে লেনদেন ও মোয়ামালা সংক্রান্ত। (ইসলামের সকল তালিম ও হেদায়েত এই পাঁচ শিরোনামের কোনো না কোনোটির অধীন।)\n\nতো ইনসাফ-সংক্রান্ত বিষয়গুলি যৌথভাবে আখলাকি ও মোয়াশারাতি বিধানের অধীন। শরীয়ত অনুযায়ী বাস্তবে যে যেমন আচরণ-উচ্চারণের উপযুক্ত, সম্পুর্ণ পক্ষপাতমুক্ত হয়ে তার সঙ্গে তেমন আচরণ করাই ইনফাস।\n\nমূলত ইনসাফের উপর সামাজিক জীবনের ভিত্তি। তাই যে সমাজ থেকে ইনসাফ ও ন্যায়নীতি উঠে যায়, সে সমাজ আল্লাহর রহমত থেকেও বঞ্চিত হয়ে পড়ে। দুনিয়াতেই তাদের পরিণাম অত্যন্ত খারাপ হয়। এজন্য ইনসাফ শরীয়তের অতিগুরুত্বপূর্ণ একটি বিষয়। আল্লাহ পাক বলেন,\n\nلَقَدْ أَرْسَلْنَا رُسُلَنَا بِالْبَيِّنَاتِ وَأَنْزَلْنَا مَعَهُمُ الْكِتَابَ وَالْمِيزَانَ لِيَقُومَ النَّاسُ بِالْقِسْطِ\n\nবস্তুত আমি আমার রাসুলগণকে সুস্পষ্ট নিদর্শনাবলীসহ পাঠিয়েছি এবং তাদের সঙ্গে নাযিল করেছি কিতাব ও (ইনসাফের) তুলাদণ্ড। যাতে মানুষ ন্যায়নীতির উপর চলতে পারে। (সূরা হাদীদ ৫৭/২৫)\n\nএই আয়াতে ‘মীযান’ দারা উদ্দেশ্য ইনসাফ ও সুবিচারের বিধি-বিধান। সুতরাং আয়াতের অর্থ হলো, আল্লাহ পাক রাসুলগণের সঙ্গে যেমনিভাবে বিভিন্ন কিতাব ও ছহীফা নাযিল করেছেন, যাতে মানুষ কিতাব ও ছহীফা অনুসারে আল্লাহর ইবাদত করতে পারে, তেমনি ইনসাফ ও ন্যায়ানুগ আইন-কানুন নাযিল করেছেন, যাতে মানুষ সেই আইন-কানুনের আলোকে নিজেদের মাঝে ইনসাফ ও ন্যায়নীতি প্রতিষ্ঠা করতে পারে।\n\nআয়াতে আল্লাহ পাক কিতাব-এর সঙ্গে পৃথকভাবে ‘মীযান’ শব্দ উল্লেখ করেছেন। এ থেকেই কুরআনী দাওয়াতের মাঝে ইনসাফের গুরুত্ব কত তা বুঝে আসে। কুরআন মাজীদের অন্য আয়াতেও কিতাবের সঙ্গে ইনসাফের উল্লেখ রয়েছে। ইরশাদ হয়েছে,\n\nوَقُلْ آمَنْتُ بِمَا أَنْزَلَ اللَّهُ مِنْ كِتَابٍ وَأُمِرْتُ لِأَعْدِلَ بَيْنَكُمُ\n\nআর আপনি বলে দিন, আমি তো আল্লাহ যে কিতাব নাযিল করেছেন তার প্রতি ঈমান এনেছি এবং আমি তোমাদের মাঝে ইনসাফ করতে আদিষ্ট হয়েছি। (সূরা শুরা ৪২/১৫)\n\nযারা কুরআন মাজীদের ইশারাগুলো বুঝেন, তাদের কাছে আয়াত দুটিতে কিতাবের সঙ্গে আলাদাভাবে ইনসাফের উল্লেখই সংশ্লিষ্ট বিষয়ের শরঈ গুরুত্ব অনুধাবনের জন্য যথেষ্ট। এ কারণেই যখন সূরা নাহলের মাঝে মুমিনদেরকে অনেকগুলি আখলাকি বিধান দেওয়া হয়েছে, তখন সর্ব প্রথম ইনসাফের হুকুম করা হয়েছে। ইরশাদ হয়েছে,\n\nإِنَّ اللَّهَ يَأْمُرُ بِالْعَدْلِ\n\nনিশ্চই আল্লাহ ইনসাফ ও দয়ার হুকুম করেন। (সূরা নাহল ১৬/৯০)\n\nসূরা আনআমে আল্লাহ যখন গুরুত্বপূর্ণ আদেশ-নিষেধ করেছেন, তখনও বিশেষভাবে ইনসাফের কথা উল্লেখ করেছেন। ইরশাদ হয়েছে,\n\nوَإِذَا قُلْتُمْ فَاعْدِلُوا وَلَوْ كَانَ ذَا قُرْبَى\n\nযখন তোমরা কোনো কথা বলবে, তখন ইনসাফপূর্ণ ন্যায্য কথাই বলবে, যদিও স্বজন সম্পর্কে হয়। (সূরা আনআম ৬/১৫২)\n\nঅন্য জায়গায় আরও সুস্পষ্ট ভাষায় এসেছে, মুমিনদের জন্য সত্য সাক্ষী হওয়া এবং নিঃসংকোচ ন্যায়নিষ্ঠ হওয়া অবশ্য কর্তব্য। যদিও এর ফলে তার পিতা-মাতা আত্মীয়-স্বজনই ক্ষতিগ্রস্থ হয়। আল্লাহ পাক বলেন,\n\nيَا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَدَاءَ لِلَّهِ وَلَوْ عَلَى أَنْفُسِكُمْ أَوِ الْوَالِدَيْنِ وَالْأَقْرَبِينَ إِنْ يَكُنْ غَنِيًّا أَوْ فَقِيرًا فَاللَّهُ أَوْلَى بِهِمَا فَلَا تَتَّبِعُوا الْهَوَى أَنْ تَعْدِلُوا وَإِنْ تَلْوُوا أَوْ تُعْرِضُوا فَإِنَّ اللَّهَ كَانَ بِمَا تَعْمَلُونَ خَبِيرًا\n\nহে মুমিনগণ! তোমরা ইনসাফ প্রতিষ্ঠাকারী হয়ে যাও, আল্লাহর জন্য স্বাক্ষী হয়ে থাকো, যদিও তা তোমাদের নিজেদের বিরুদ্ধে কিংবা পিতা-মাতা ও আত্মীয় স্বজনের বিরুদ্ধে হয়। (যার বিরুদ্ধে সাক্ষ্য দিবে) সে যদি গরিব কিংবা ধনী হয়, তবে আল্লাহ উভয় প্রকার লোকের ব্যাপারে তোমাদের চে অধিক কল্যাণকামী। সুতরাং এমন খেয়াল-খুশির অনুসরণ করো না, যা ইনসাফ প্রতিষ্ঠায় বাধা হতে পারে। তোমরা যদি বক্রোক্তি করো (মিথ্যা সাক্ষ্য দাও) অথবা সত্য সাক্ষ্য পাশ কাটিয়ে যাও, তবে জেনে রেখো, আল্লাহ তোমাদের যাবতীয় কাজকর্ম সম্পর্কে পূর্ণ অবগত। (সূরা নিসা ৪/১৩৫)\n\nআদল ও ইনসাফ বিষয়ে আলোচ্য আয়াত কতটা মজবুত, সুস্পষ্ট ও সর্বাঙ্গীন- সত্যি তা বিস্ময়কর। এতে বলা হয়েছে, মোয়াশারা (সহ-অবস্থান) ও লেনদেনের ক্ষেত্রে ইনসাফ ও সততাকে তোমরা জীবনের মূলনীতি বানিয় নাও। পূর্ণ আন্তরিকতা ও এখলাছের সঙ্গে তোমরা ইনসাফ ও ন্যায়বিচারের দায়িত্ব পালন করো। এতে যার যত ক্ষতিই হোক, কোনো পরোয়া করো না; নিজের কিংবা আত্মীয় স্বজনের ক্ষতি হলেও না। কোনো ধনীর ধনের কারণে তার পক্ষপাতিত্ব করো না। গরিব ব্যক্তির অসহায়ত্ব লক্ষ্য করে অসঙ্গতভাবে তার পক্ষ নিয়ো না। বরং ইনসাফ সবার উপরে। দরিদ্র ব্যক্তির দারিদ্রের বিষয়ে আল্লা তোমাদের চে অধিক অবগত। তিনি সবার প্রকৃত অভিভাবক। আর কারো অসন্তুষ্টি থেকে বাঁচার জন্য কিংবা কাউকে সন্তুষ্ট করার জন্য অস্বচ্ছ বক্তব্য দেয়ারও অবকাশ নেই। তেমনি বিষয়টিকে সম্পূর্ণ এড়িয়ে যাবারও সুযোগ নেই। কারণ তা ইনসাফ-পরিপন্থী।\n\nসূরা মায়েদার এক আয়াতে আদল ও ইনসাফের হুকুম দেয়ার সঙ্গে সঙ্গে দুশমনের প্রতিও ইনসাফ করার কথা পৃথকভাবে বলা হয়েছে। আল্লাহ বলেন,\n\nيَا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَدَاءَ بِالْقِسْطِ وَلَا يَجْرِمَنَّكُمْ شَنَآنُ قَوْمٍ عَلَى أَلَّا تَعْدِلُوا اعْدِلُوا هُوَ أَقْرَبُ لِلتَّقْوَى\n\nহে মুমিনগণ! তোমরা আল্লাহর উদ্দেশ্যে ন্যায় সাক্ষ্য দানে অবিচল থাকো। কোনো সম্প্রদায়ের প্রতি শত্রুতা যেন তোমাদেরকে সুবিচার বর্জনে প্ররোচিত না করে। তোমরা সুবিচার করবে, এটাই তাকওয়ার নিকটতর। (সূরা মায়েদা ৫/৮)\n\nউপরে প্রথম আয়াতে বলা হয়েছে, ব্যক্তিগত লাভ-ক্ষতির কথা বিবেচনা করে, আত্মীয়-স্বজনের কথা চিন্তা করে, ধনীর প্রতি রেআত করে, দরিদ্রের প্রতি করুণা করে কেউ যেন কোনো বেইনসাফি বা পক্ষপাত না করে; বরং আল্লাহর সন্তুষ্টি অর্জনের এবং সততার হক আদায়ের জন্য সকল কর্মকাণ্ডে ন্যায়-ইনসাফকে প্রাধান্য দেয়।\n\nআর সূরা মায়েদার এই আয়াতে বলা হয়েছে, শত্রুর সঙ্গেও কেউ যেন বেইনসাফি না করে, দুশমনের দুশমনি সত্ত্বেও সকল তৎপরতায় তার প্রতি যেন ইনসাফের আচরণ করা হয়। কোনো ব্যাপারে যদি শত্রুপক্ষ ন্যায়ের উপর থাকে, তবে তাকে সমর্থন দিতে কেউ যেন পিছপা না হয়, তার পক্ষে রায় দিতে যেন কোনো গড়িমসি না করা হয়। এই হলো ইনসাফ ও ন্যায় বিচারের ক্ষেত্রে কুরআনের তালিম ও হেদায়াত।\n\nহায়! আজ যদি মুসলিম সমাজ কুরআনের এই দাওয়াত গ্রহণ করে নিতো, নিঃসন্দেহে আল্লাহ পাক নতুন করে তাদের হাতে পৃথিবীর ভার তুলে দিলেন। সমস্যা-সংকুল পৃথিবীর শান্তিপূর্ণ নেতৃত্বের জন্য তাদেরই নির্বাচন করতেন।"
  },
  {
    "_id": "60",
    "chapter_id": "9",
    "2_id": "8",
    "1": "দানশীলতা ও বদান্যতা",
    "2": "কুরআনী দাওয়াত ও হেদায়াতের মাঝে দানশীলতা ও বদান্যতা অত্যন্ত গুরুত্বপূর্ণ বিষয়। আল্লাহ যে বান্দাকে যে পরিমাণ ধন-দৌলত, তাকত-কুওয়ত, ও নায-নেয়ামত দান করেছেন তা যেন শুধু সে-ই ভোগ না করে; বরং অন্যদেরও তাতে শরিক করে, এটাই দানশীলতার মূলকথা। সুতরাং অতি বিস্তৃত এর পরিধি। মানব সেবার সবগুলো দিকই এই শিরোনামের অধীন। অভাবীদের উপর নিজের অর্থ খরচ করা, নিজের জ্ঞানগত যোগ্যতা বা পদগত ক্ষমতার মাধ্যমে তাদের সেবা করা, নিজে কষ্ট করে তাদের কোনো কাজ করে দেওয়া- এসবই বদান্যতার বিভিন্ন শাখা।\n\nকুরআন মাজীদ বদান্যতাকে একটি মৌলিক নেক কাজ বলে আখ্যায়িত করেছে এবং এর প্রতি সকলকে উদ্বুদ্ধ করেছে। সূরা বাকারার প্রথম রুকু, যা কুরআন মাজীদের ভূমিকার মতো, তাতে কামিয়াব মুমিনের কিছু মৌলিক গুণাবলী উল্লেখ করা হয়েছে এবং সেখানেই বলা হয়েছে,\n\nوَمِمَّا رَزَقْنَاهُمْ يُنْفِقُونَ\n\nআর তারা আমার দেয়া জীবনোপকরণ হতে (আমার রাস্তায় অন্যদের উপর) খরচ করে। (সূরা বাকারা ২/৩)\n\nমুফাসসিরগণ লিখেছেন, অর্থ-সম্পদ ছাড়াও আল্লাহর দেয়া দৈহিক শক্তি, শিল্প-গুণ, কর্ম- যোগ্যতা ইত্যাদির মাধ্যমেও অন্যের সেবা করা দানশীলতার অংশ। সূরা বাকারাতেই আল্লাহ পাক বলেন,\n\nيَا أَيُّهَا الَّذِينَ آمَنُوا أَنْفِقُوا مِمَّا رَزَقْنَاكُمْ مِنْ قَبْلِ أَنْ يَأْتِيَ يَوْمٌ لَا بَيْعٌ فِيهِ وَلَا خُلَّةٌ وَلَا شَفَاعَةٌ\n\nহে মুমিনগণ! আমি তোমাদেরকে যে রিযিক দান করেছি, তা হতে তোমরা (আল্লাহর রাস্তায় মানব-কল্যাণে ) ব্যয় করো সেই দিন আসার পূর্বে, যেদিন কোনো বেচা-কেনা থাকবে না, কোনো বন্ধুত্বও কাজে আসবে না এবং সুপারিশও না। (সূরা বাকারা ২/২৫৪)\n\nএকই সূরার মাঝে আল্লাহ পাক দানশীলতার প্রতি উৎসাহিত করে এর উপকারিতা ও ছওয়াবের বিষয়ে ইরশাদ করেন,\n\nوَمَا تُنْفِقُوا مِنْ خَيْرٍ فَلِأَنْفُسِكُمْ وَمَا تُنْفِقُونَ إِلَّا ابْتِغَاءَ وَجْهِ اللَّهِ وَمَا تُنْفِقُوا مِنْ خَيْرٍ يُوَفَّ إِلَيْكُمْ وَأَنْتُمْ لَا تُظْلَمُونَ\n\nতোমরা যে সম্পদই (মানুষের কল্যাণের জন্য) ব্যয় করবে তা তোমাদেরই কল্যাণে আসবে। আর তোমাদের অর্থ ব্যয় কেবল আল্লাহর সন্তুষ্টির উদ্দেশ্যে হওয়া উচিত। এবং তোমরা যে সম্পদই ব্যয় করবে, তার পূর্ণ প্রতিদান তোমাদেরকে দেওয়া হবে। তোমাদের প্রতি বিন্দুমাত্র জুলুম করা হবে না। (সূরা বাকারা ২/২৭২) এক আয়াত পর আল্লাহ পাক আরও বলেন,\n\nالَّذِينَ يُنْفِقُونَ أَمْوَالَهُمْ بِاللَّيْلِ وَالنَّهَارِ سِرًّا وَعَلَانِيَةً فَلَهُمْ أَجْرُهُمْ عِنْدَ رَبِّهِمْ وَلَا خَوْفٌ عَلَيْهِمْ وَلَا هُمْ يَحْزَنُونَ\n\nযারা নিজেদের সম্পদ রাতে ও দিনে গোপনে ও প্রকাশ্যে আল্লাহর রাস্তায় ব্যয় করে, তাদের জন্য তাদের রবের নিকট সওয়াব সংরক্ষিত আছে। তাদের কোনো ভয় নেই, দুঃশ্চিন্তারও কোনো কারণ নেই। (সূরা বাকারা ২/২৭৪)\n\nকুরআন মাজীদে দানশীলতাকে এভাবেও উৎসাহিত করা হয়েছে যে, আল্লাহর রাস্তায় যে যত দান করবে, আল্লাহও তাকে তার বহু বহু গুণ বেশি দান করবেন। তাই আল্লাহর রাস্তায় খরচ করাটা লাভজনক ব্যাবসার মতো কিংবা এমন শষ্যক্ষেত্রের মতো, যেখানে কৃষক এক দানা থেকে হাজার দানা পেয়ে থাকে। ইরশাদ হয়েছে,\n\nمَثَلُ الَّذِينَ يُنْفِقُونَ أَمْوَالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنَابِلَ فِي كُلِّ سُنْبُلَةٍ مِائَةُ حَبَّةٍ وَاللَّهُ يُضَاعِفُ لِمَنْ يَشَاءُ وَاللَّهُ وَاسِعٌ عَلِيمٌ\n\nযারা নিজেদের ধন সম্পদ আল্লাহর পথে ব্যয় করে, তাদের ব্যয়ের উপমা একটি শষ্যবীজের মতো, যা সাতটি শীষ উৎপন্ন করে। আবার প্রত্যেক শীষে থাকে একশ করে দানা। তাছাড়া আল্লাহ যাকে ইচ্ছা বহুগুণ বৃদ্ধি করে দেন। নিশ্চই আল্লাহ প্রাচূর্যময় প্রাজ্ঞ। (সূরা বাকারা ২/২৬১)\n\nআরও এক মর্মস্পর্শী ভঙ্গিতে আল্লাহ পাক দানশীলতাকে উৎসাহিত করেছেন। একে আল্লাহর প্রতি ঋণ দান বলে অভিহিত করেছেন। ইরশাদ হয়েছে,\n\nوَأَقْرِضُوا اللَّهَ قَرْضًا حَسَنًا\n\nএবং আল্লাহকে ঋণ দাও, উত্তম ঋণ। (সূরা মুযযাম্মিল ৭৩/২০) অন্যত্র হৃদয়গ্রাহী আন্দাযে ইরশাদ করেন,\n\nمَنْ ذَا الَّذِي يُقْرِضُ اللَّهَ قَرْضًا حَسَنًا فَيُضَاعِفَهُ لَهُ أَضْعَافًا كَثِيرَةً\n\nএমনকে আছে- যে আল্লাকে উত্তম পন্থায় ঋণ দেবে, ফলে তিনি তার জন্য তা বহুগুণ বৃদ্ধি করবে দিবেন! (সূরা বাকারা ২/২৪৫) আরও ইরশাদ হয়েছে,\n\nإِنْ تُقْرِضُوا اللَّهَ قَرْضًا حَسَنًا يُضَاعِفْهُ لَكُمْ وَيَغْفِرْ لَكُمْ وَاللَّهُ شَكُورٌ حَلِيمٌ\n\nতোমরা যদি আল্লাহকে উত্তমভাবে ঋণ (করজে হাসানা) দাও, তবে আল্লাহ তোমাদের জন্য তা অনেকগুণ বৃদ্ধি করে দিবেন এবং তোমাদের ক্ষমা করে দিবেন। আর আল্লাহ অতি গুণগ্রাহী মহা সহনশীল। (সূরা তাগাবুন ৬৪/১৭)\n\nআল্লাহর রাস্তায় খরচ করাকে ‘আল্লাহকে ঋণ দেওয়া’ বলে প্রকাশ করা হয়েছে। এটা একজন সামান্য বান্দার অতি সামান্য দানের প্রতি আশাতীত এবং প্রাপ্যের অধিক মূল্যায়ন ছাড়া আর কী! আল্লাহ তো কারো কোনো কিছুর মুখাপেক্ষী নন। তিনি চির অনপেক্ষ। ঋণ আদান-প্রদানের মতো সকল লেনদেনের তিনি উর্ধ্বে। সুতরাং ‘তোমরা আল্লাকে ঋণ দাও’ বলার অর্থ তাঁর পক্ষ হতে বান্দার দানের প্রতি অত্যন্ত স্নেহ প্রদর্শন ও মূল্যায়ন।\n\nদানশীলতার ক্ষেত্রে কুরআনের অন্য একটি শিক্ষা হলো, তোমরা আল্লাহর রাস্তায় মানব-সেবায় তোমাদের প্রিয় এবং ভালো মাল থেকে ব্যয়ের চেষ্টা করবে। সব সময় কেবল নিজের ব্যবহারের অনুপযুক্ত কিংবা মূল্যহীন জিনিসই দান করো এমন যেন না হয়। আল্লাহ পাক বলেন,\n\nيَا أَيُّهَا الَّذِينَ آمَنُوا أَنْفِقُوا مِنْ طَيِّبَاتِ مَا كَسَبْتُمْ وَمِمَّا أَخْرَجْنَا لَكُمْ مِنَ الْأَرْضِ وَلَا تَيَمَّمُوا الْخَبِيثَ مِنْهُ تُنْفِقُونَ وَلَسْتُمْ بِآخِذِيهِ إِلَّا أَنْ تُغْمِضُوا فِيهِ وَاعْلَمُوا أَنَّ اللَّهَ غَنِيٌّ حَمِيدٌ\n\nহে মুমিনগণ! তোমরা যা কিছু উপার্জন করছো এবং আমি তোমাদের জন্য ভূমি হতে যা কিছু উৎপন্ন করেছি, তার উৎকৃষ্ট অংশ থেকে কিছু আল্লাহর রাস্তায় ব্যয় করো। আর আল্লাহর নামে এমন ফেলনা জিনিস দেয়ার চিন্তা করো না, যা তোমরাও চক্ষুলজ্জার খাতির ব্যতীত গ্রহণ করবে না। মনে রেখো, আল্লাহ অভাবমুক্ত বেনিয়ায। সকল প্রশংসা তাঁর দিকেই ফিরে। (সূরা বাকারা ২/২৬৭) আরও ইরশাদ হয়েছে,\n\nلَنْ تَنَالُوا الْبِرَّ حَتَّى تُنْفِقُوا مِمَّا تُحِبُّونَ وَمَا تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ\n\nতোমার কিছুতেই প্রকৃত পুণ্য লাভ করতে পারবে না, যাবৎ না তোমরা তোমাদের প্রিয় বস্তু হতে আল্লাহর পথে ব্যয় করবে। তোমরা যাই ব্যয় করো আল্লাহ সে সম্পর্কে পূর্ণ অবগত। (সূরা আল ইমরান ৩/৯২)\n\nএ ক্ষেত্রে কুরআনের আরেকটি হেদায়েত হলো, দানশীলতার পরম লক্ষ্য আল্লাহর সন্তুষ্টি। কোনো বান্দা মানবতার যে সেবাই করুক, দ্বীনের যে খেদমতই করুক, তার উদ্দেশ্যে হবে কেবল আল্লাহর সন্তুষ্টি। ইরশাদ হয়েছে,\n\nوَمَا تُنْفِقُونَ إِلَّا ابْتِغَاءَ وَجْهِ اللَّهِ\n\nআর তোমাদের অর্থব্যয় কেবল আল্লাহর সন্তুষ্টির উদ্দেশ্যেই হবে। (সূরা বাকারা ২/২৭২)\n\nঅর্থাৎ ঈমানদারের স্বভাব হলো, এ জাতীয় কাজ তারা কেবল আল্লাহর সন্তুষ্টির উদ্দেশ্যে করে, তাদের অন্য কোনো মতলব থাকে না। সুতরাং যে মুত্তাকী পরহেযগার শুধু আল্লাহর সন্তুষ্টির জন্য দ্বীনী কাজে ও মানব-কল্যাণে ব্যয় করে, আল্লাহর সন্তুষ্টি ব্যতীত যার অন্য কোনো উদ্দেশ্য থাকে না, সে অবশ্যই জাহান্নাম থেকে মুক্ত থাকবে এবং আল্লাহর সন্তুষ্টি লাভে ধন্য হবে। ইরশাদ হয়েছে,\n\nوَسَيُجَنَّبُهَا الْأَتْقَى (١٧) الَّذِي يُؤْتِي مَالَهُ يَتَزَكَّى (١٨) وَمَا لِأَحَدٍ عِنْدَهُ مِنْ نِعْمَةٍ تُجْزَى (١٩) إِلَّا ابْتِغَاءَ وَجْهِ رَبِّهِ الْأَعْلَى (٢٠) وَلَسَوْفَ يَرْضَى\n\nএবং জাহান্নামের আগুন থেকে দূরে রাখা হবে এমন মুত্তাকী ব্যক্তিকে, যে নিজের সম্পদ আল্লাহর রাস্তায় ব্যয় করে অন্তর পরিশুদ্ধ করার জন্য। অথচ তার উপর কারো অনুগ্রহ ছিলো না, যার প্রতিদান দেওয়া লাগবে। বরং সে কেবল তার মহান প্রতিপালকের সন্তুষ্টি কামনা করে। এ ব্যক্তি অচিরেই খোশ হয়ে যাবে। (সূরা লাইল ৯২/১৭-২১)\n\nদানশীলতার ক্ষেত্রে কুরআনের আরেকটি হেদায়েত হলো, কাউকে কিছু দান করে বা কারো কোনো উপকার করে খোঁটা দেওয়া সম্পূর্ণ নিষিদ্ধ। এর দ্বারা দানের সমস্ত সওয়াব নষ্ট হয়ে যায়। আল্লাহ পাক বলেন,\n\nيَا أَيُّهَا الَّذِينَ آمَنُوا لَا تُبْطِلُوا صَدَقَاتِكُمْ بِالْمَنِّ وَالْأَذَى\n\nহে ঈমানদারগণ! তোমরা খোঁটা দিয়ে এবং কষ্ট দিয়ে তোমাদের দান-সদকা বিনষ্ট করে ফেলো না। (সূরা বাকারা ২/২৬৪)"
  },
  {
    "_id": "61",
    "chapter_id": "9",
    "2_id": "9",
    "1": "নিজের প্রয়োজনের উপর অন্যের প্রয়োজনকে প্রাধান্য দেওয়া",
    "2": "উচু স্তরের বদান্যতার নাম নিজের উপর অন্যকে প্রাধাণ্য দেওয়া। নিজের প্রয়োজন উপেক্ষা করে অন্যের প্রয়োজন পুরন করা, অন্যের কষ্ট লাঘবকে নিজের কষ্টের উপর প্রাধান্য দেওয়া, নিজে ক্ষুধার্ত থেকে অন্যের ক্ষুধা দূর করা, নিজে কষ্ট করে অন্যকে আরামে রাখা ইত্যাদি। এগুলো হলো অন্যের উপকারে আত্মত্যাগের বিভিন্ন উদাহরণ। আল্লাহ পাক আনসারী সাহাবীদের প্রশংসায় বলেন,\n\nوَيُؤْثِرُونَ عَلَى أَنْفُسِهِمْ وَلَوْ كَانَ بِهِمْ خَصَاصَةٌ\n\nতারা প্রচণ্ড অভাব-অনটনের সময়ও নিজেদের উপর অন্যদের প্রাধান্য দেয়। (সূরা হাশর ৫৯/৯) অন্য আয়াতে আল্লাহ তাঁর মকবুল ও জান্নাতী বান্দাদের প্রশংসায় বলেন,\n\nوَيُطْعِمُونَ الطَّعَامَ عَلَى حُبِّهِ مِسْكِينًا وَيَتِيمًا وَأَسِيرًا\n\nতারা আল্লাহর মোহাব্বতে এতিম-মিসকিন ও বন্দীদের খাবার দান করে। (সূরা দাহর ৭৬/৮)\n\nআত্মত্যাগের এই প্রশংসা নিশ্চই মুমিন বান্দাদের প্রতি এগুণ অর্জনের এক মনোহর দাওয়াত। সুতরাং এই গুণ অর্জনের মাধ্যমে আল্লাহর প্রিয় বান্দা হতে চেষ্টা করা একান্ত কর্তব্য।"
  },
  {
    "_id": "62",
    "chapter_id": "9",
    "2_id": "10",
    "1": "কৃপণতা",
    "2": "দানশীলতার বিপরীত হলো কৃপণতা। দানশীলতা নেক আমল আর কার্পণ্য বদআমল। এজন্য কুরআন মাজীদ মানুষকে বদান্যতার প্রতি উৎসাহিত করেছে, আর কার্পণ্যের বিষয়ে করেছে নিন্দা। (এখানে মনে রাখতে হবে, মূল কৃপণতা হলো ফরজ-ওয়াজিব ক্ষেত্রে খরচ না করা। শাস্তির ধমকি মূলত এরই উপর।) ইরশাদ হয়েছে,\n\nوَلَا يَحْسَبَنَّ الَّذِينَ يَبْخَلُونَ بِمَا آتَاهُمُ اللَّهُ مِنْ فَضْلِهِ هُوَ خَيْرًا لَهُمْ بَلْ هُوَ شَرٌّ لَهُمْ سَيُطَوَّقُونَ مَا بَخِلُوا بِهِ يَوْمَ الْقِيَامَةِ\n\nআল্লাহ নিজ অনুগ্রহ (মাল-দৌলত) থেকে তাদের যা দান করেছেন, তাতে যারা কার্পন্য করে, তারা যেন কিছুতেই মনে না করে যে, এটা তাদের জন্য মঙ্গলকর। বরং এই আচরণ তাদের জন্য চরম অমঙ্গলকর। যে সম্পদ নিয়ে তারা কৃপণতা করছে, কেয়ামতের দিন সেটাই তাদের গলায় বেড়ি করে দেওয়া হবে। (সূরা আলে ইমরাম ৩/১৮০) একই কথা অন্য সূরায় আরও স্পষ্ট করে বলা হয়েছে,\n\nوَالَّذِينَ يَكْنِزُونَ الذَّهَبَ وَالْفِضَّةَ وَلَا يُنْفِقُونَهَا فِي سَبِيلِ اللَّهِ فَبَشِّرْهُمْ بِعَذَابٍ أَلِيمٍ (٣٤) يَوْمَ يُحْمَى عَلَيْهَا فِي نَارِ جَهَنَّمَ فَتُكْوَى بِهَا جِبَاهُهُمْ وَجُنُوبُهُمْ وَظُهُورُهُمْ هَذَا مَا كَنَزْتُمْ لِأَنْفُسِكُمْ فَذُوقُوا مَا كُنْتُمْ تَكْنِزُونَ\n\nযারা স্বর্ণরৌপ্য তথা ধন-সম্পদ কুক্ষিগত করে রাখে, আল্লাহর রাস্তায় খরচ করে না, আপনি তাদেরকে সেই দিনের যন্ত্রণাময় শাস্তির সংবাদ জানিয়ে দিন, যেদিন স্বর্ণ-রৌপ্য জাহান্নামের আগুনে উত্তপ্ত করে তাদের কপালে, পৃষ্ঠে এবং পার্শ্বে দাগানো হবে। আর বলা হবে, এ-ই সেই সোনা-রূপা, যা তোমরা (কার্পণ্যবশত) কুক্ষিগত করে রাখতে। সুতরাং আজ কুক্ষিগত করার মজা ভোগো। (সূরা তাওবা ৯/৩৪-৩৫)\n\nকৃপণতা ও কঞ্জুসির নিন্দায় কুরআনের এই একটি আয়াতই যথেষ্ট। এমন একটা চারিত্রিক ও আত্মিক অভিশাপ থেকে মানুষকে বাঁচানোর জন্য এর বেশি আর কী বলা যেতে পারে। আল্লাহ পাক আমাদের সকলকে বিষয়গুলো অনুধাবন করার তাওফীক দান করুন। আমীন।"
  },
  {
    "_id": "63",
    "chapter_id": "9",
    "2_id": "11",
    "1": "স্বল্পেতুষ্টি ও অন্তরের ধনাঢ্যতা",
    "2": "স্বল্পে তুষ্টি এবং নির্লোভ হওয়া অতি উচু মাপের অভিজাত ও ভদ্রোচিত গুণ। দানশীলতার মতো এটিও মানবতার পবিত্রতম বৈশিষ্ট্য। নিজের শ্রমে বৈধ উপায়ে আল্লাহর পক্ষ হতে যা কিছু অর্জিত হয়, নিজের জন্য সেটুক্ ুযথেষ্ট মনে করা, কেবল অটুকুর উপরই নিজের হক ও অধিকার রয়েছে বলে বিশ্বাস করা এবং এর বাইরে অন্যের জিনিসের প্রতি লোভাতুর না হওয়া, কারো কাছে হাত না পাতা। এরই নাম স্বল্পেতুষ্টি ও লোভমুক্তি।\n\nকুরআনের দাওয়াত হলো, সকল মানুষ আল্লাহর বান্দা। এ হিসাবে সবাই সমান। কেউ বড় ছোট নয় যে, একে অন্যের কাছে ছোট হয়ে হাত পাতবে। সুতরাং হাত পাতবে কেবল আল্লাহর কাছে। তাঁর ভাণ্ডারে সবই আছে। বান্দাদের জন্য তিনিই যথেষ্ট। আল্লাহ বলেন,\n\nأَلَيْسَ اللَّهُ بِكَافٍ عَبْدَهُ\n\nআল্লাহ কি তাঁর বান্দার জন্য যথেষ্ট নন (তবে কেন সে ছোট হয়ে অপর বান্দার নিকট হাত পাতে)? (সূরা যুমার ৩৯/৩৬)\n\nঅন্যকে যে নেয়ামত দেয়া হয়েছে, তার প্রতি লালসা না করতে এবং সেদিকে লোভের দৃষ্টিতে না তাকাতে সরাসরি হুকুম দিয়ে আল্লাহ পাক ইরশাদ করেন,\n\nوَلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجًا مِنْهُمْ\n\nতুমি ঐ দিকে চোখ তুলেও তাকিয়ো না, যা আমি তাদের বিভিন্নজনকে উপভোগের জন্য দিয়েছি। (সূরা ত্বহা ২০/১৩১) আরও ইরশাদ হয়েছে,\n\nوَلَا تَتَمَنَّوْا مَا فَضَّلَ اللَّهُ بِهِ بَعْضَكُمْ عَلَى بَعْضٍ\n\nযে সব জিনিস দ্বারা তোমাদের কতককে কতকের উপর আমি প্রাধান্য দিয়েছি, তা তোমরা কামনা করো না। (সূরা নিসা ৪/৩২)\n\nঅর্থাৎ যে জিনিস আল্লাহ দুনিয়ার কাউকে দিয়েছেন, কিন্তু তোমাকে দেননি, তুমি তার প্রতি লোভ করো না। সেটার দিকে চোখ তুলেও তাকিয়ো না। তুমি তোমার থাকো। এটাই স্বল্পেতুষ্টি ও লোভমুক্তি।"
  },
  {
    "_id": "64",
    "chapter_id": "9",
    "2_id": "12",
    "1": " আল্লাহর উপর ভরসা ও তাওয়াক্কুল",
    "2": "নির্লোভ ও স্বল্পেতুষ্ট থাকার মূল ভিত্তি তাওয়াক্কুল। যে বান্দার মাঝে তাওয়াক্কুল আছে অর্থাৎ আল্লাহর রহমত ও প্রতিপালনের উপর যার ভরসা আছে, যার অন্তর এ ব্যাপারে প্রশান্ত যে, আল্লাহই আমার সকল প্রয়োজন পুরনে যথেষ্ট, আমার দয়ালু পরওয়ারদেগারই আমার একমাত্র কর্মবিধায়ক, তার ভিতর পূর্ণমাত্রায় স্বল্পেতুষ্টি সৃষ্টি হওয়া স্বাভাবিক। তাছাড়া তাওয়াক্কুল এমনিতেই অনেক বড় ঈমানী গুণ। যার মাঝে এ গুণ বিদ্যমান, সে সর্বাবস্থায় তার সঙ্গে আল্লাহর কুদরত ও গায়েবি মদদ আছে বলে অনুভব করতে পারে। এজন্য মুমিনদের অন্তরে তাওয়াক্কুল পয়দা করার প্রতি কুরআন মাজীদ বিশেষ গুরুত্ব আরোপ করেছে। ইরশাদ হয়েছে,\n\nإِنْ يَنْصُرْكُمُ اللَّهُ فَلَا غَالِبَ لَكُمْ وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِهِ وَعَلَى اللَّهِ فَلْيَتَوَكَّلِ الْمُؤْمِنُونَ\n\nআল্লাহ তোমাদের সাহায্য করলে কেউ তোমাদের পরাস্ত করতে পারবে না। আর তিনি তোমাদের সাহায্য বন্ধ করে দিলে কে আছে তোমাদের সাহায্য করবে? সুতরাং মুমিনদের উচিৎ কেবল আল্লাহর উপর ভরসা করা। (সূরা আলে ইমরান ৩/১৬০) অন্যত্র ইরশাদ হয়েছে,\n\nاللَّهُ لَا إِلَهَ إِلَّا هُوَ وَعَلَى اللَّهِ فَلْيَتَوَكَّلِ الْمُؤْمِنُونَ\n\nতিনিই আল্লাহ, যিনি ব্যতীত কোনো মাবুদ নেই। মুমিনদের উচিত কেবল আল্লাহর উপর ভরসা করা। (সূরা তাগাবুন ৬৪/১৩) আরও ইরশাদ হয়েছে,\n\nوَتَوَكَّلْ عَلَى الْحَيِّ الَّذِي لَا يَمُوتُ\n\nভরসা করো তাঁর উপর, যিনি চিরঞ্জীব, যাঁর মৃত্যু নেই। (সূরা ফুরকান ২৫/৫৮) অন্য জায়গায় ইরশাদ হয়েছে,\n\nوَمَنْ يَتَوَكَّلْ عَلَى اللَّهِ فَهُوَ حَسْبُهُ\n\nযে আল্লাহর উপর তাওয়াক্কুল করে, তার জন্য আল্লাহই যথেষ্ট। নিশ্চই আল্লাহ তাঁর ইচ্ছা পুরন করেই থাকেন। (সূরা তালাক ৬৫/৩)"
  },
  {
    "_id": "65",
    "chapter_id": "9",
    "2_id": "13",
    "1": "বিনয় ও আত্মবিলোপ",
    "2": "কুরআন বর্ণিত অন্যতম আখলাকী গুণ বিনয়। এটা অহংকারের বিপরীত বিষয়। আচরণে উচ্চারণে নিজেকে অন্য যে কারো চেয়ে ক্ষুদ্র মনে করার নাম বিনয়। এটা মানুষের ওঠা-বসা, চলা ফেরা এবং কথা-বার্তা সবকিছুতে প্রকাশ পেতে পারে।\n\nআল্লাহ তাঁর খাস ও মকবুল বান্দার গুণাবলীর বর্ণনায় ইরশাদ করেন,\n\nوَعِبَادُ الرَّحْمَنِ الَّذِينَ يَمْشُونَ عَلَى الْأَرْضِ هَوْنًا\n\nদয়াময় আল্লাহর খাঁটি বান্দা তারা, যারা নিরহংকার ভঙ্গিতে পথ চলে। (সূরা ফুরকান ২৫/৬৩)\n\nসূরা বনি ইসরাঈলের এক জায়গায় প্রায় রুকুব্যীপী এখলাস ও তাওহীদ, ঈমান ও আখলাক ইত্যাদি বিষয়ে আল্লাহ পাক বান্দাদেরকে বিভিন্ন নসিহত করেছে। সেখানে সর্বশেষ বলেছেন,\n\nوَلَا تَمْشِ فِي الْأَرْضِ مَرَحًا إِنَّكَ لَنْ تَخْرِقَ الْأَرْضَ وَلَنْ تَبْلُغَ الْجِبَالَ طُولًا\n\nভূপৃষ্ঠে দম্ভভরে চলো না। তুমি তো পদাঘাতে জমিন চিরে ফেলতে পারবে না আর উচ্চতায় পাহাড়কে ছাড়িয়ে যেতে পারবে না। (সূরা বনি ইসরাঈল ১৭/৩৭)\n\nসূরা লোকমানে বিনয় সম্পর্কে একটি সর্বাঙ্গীন নসিহত বর্ণিত হয়েছে। হযরত লোকমান তার পুত্রকে বলেন,\n\nوَلَا تُصَعِّرْ خَدَّكَ لِلنَّاسِ وَلَا تَمْشِ فِي الْأَرْضِ مَرَحًا إِنَّ اللَّهَ لَا يُحِبُّ كُلَّ مُخْتَالٍ فَخُورٍ (١٨) وَاقْصِدْ فِي مَشْيِكَ وَاغْضُضْ مِنْ صَوْتِكَ إِنَّ أَنْكَرَ الْأَصْوَاتِ لَصَوْتُ الْحَمِيرِ\n\nএবং অহংকারবশে মানুষের সামনে গাল ফুলিয়ে (রাশ-ভারী হয়ে) থেকো না। এবং তুমি উদ্ধত ভঙ্গিতে জমিনে চলো না। আল্লাহ কোনো দর্পিত-অহংকারীকে পছন্দ করেন না। তুমি সংযত পদবিক্ষেপ অবলম্বন করো এবং কণ্ঠস্বর নিচু রাখো। নিশ্চই গাধায় আওয়াজ সবচে শ্রুতিকটু। (সূরা লোকমান ৩১/১৮-১৯)\n\nউপরের আয়াতে বিনয়ের উপর অত্যন্ত মর্মস্পর্শী দাওয়াত ও হেদায়েত বর্ণিত হয়েছে। উপদেশ গ্রহণ করার কেউ আছে কি?\n\nকুরআন মাজীদে নবীজীকে সম্বোধন করেও বিনয়ের হুকুম করা হয়েছে, যেন দুনিয়ার মানুষ বুঝতে পারে, সে যত বড়ই হোক, সবার সাথে তাকে বিনয় ও আত্মবিলোপের আচরণ করতে হবে। কারো সামনে সে নিজের সম্মান ও বড়ত্ব জাহির করবে না। কেননা দুনিয়াতে সবচেয়ে বড় সম্মান ও মর্যাদার অধিকারী নবী মুহাম্মদ সাল্লাল্লাহু আলাইহিসওয়া সাল্লাম। তাকেই যখন বিনীত হতে বলা হয়েছে, তখন অন্যদের কথা বলাই বাহুল্য। আল্লাহ পাক বলেন,\n\nوَاخْفِضْ جَنَاحَكَ لِلْمُؤْمِنِينَ\n\nমুমিনদের জন্য আপনি আপনার বাৎসল্যের ডানা বিছিয়ে দিন। (সূরা হিজর ১৫/৮৮) অন্যত্র বলেন,\n\nوَاخْفِضْ جَنَاحَكَ لِمَنِ اتَّبَعَكَ مِنَ الْمُؤْمِنِينَ\n\nআপনি আপনার অনুসারী মুমিনদের জন্য মমতার পক্ষপুট নুইয়ে দিন। (সূরা শুআরা ২৬/২১৫)\n\nআয়াত থেকে বোঝা গেলো, বিনয় ও আত্মবিলোপ ঈমানদারের হক। কিন্তু যারা কুফর-শিরক ইত্যাদিতে নিমজ্জিত, তারা যদি আমাদের বিরুদ্ধে যুদ্ধাংদেহী অবস্থানে না থাকে, তবে তাদের প্রতি আমরা সদাচার প্রদর্শন করবো এবং প্রয়োজনে তাদের সঙ্গে দয়ার আচরণ করবো। তবে মনে রাখবো, কোনো মুসলিমের জন্য অমুসলিম কারো সঙ্গে সাধারণ ভদ্রতা ও সৌজন্যবোধের আগে বেড়ে অতি বিনয় এবং আত্মবিলোপের আচরণ শোভনীয় নয়। কারণ তার সঙ্গে এই স্তরে নেমে আসা ঈমানী মর্যাদাবোধের পরিপন্থী। এজন্য কুরআন মাজীদে কেবল মুমিনদেরকে অতিবিনীত আচরণ লাভের উপযুক্ত বলা হয়েছে।"
  },
  {
    "_id": "66",
    "chapter_id": "9",
    "2_id": "14",
    "1": "দম্ভ অহংকার",
    "2": "আগেই বলা হয়েছে অহংকার বিনয়ের বিপরীত একটি দুঃস্বভাব সুতরাং আল্লাহর কাছে বিনয়ী ব্যক্তি যত প্রিয়, অহংকারী ব্যক্তি ততটাই ঘৃণিত অপ্রিয় । আল্লাহ পাক বিভিন্ন জায়গায় ইরশাদ করেছেন,\n\nلَا جَرَمَ أَنَّ اللَّهَ يَعْلَمُ مَا يُسِرُّونَ وَمَا يُعْلِنُونَ إِنَّهُ لَا يُحِبُّ الْمُسْتَكْبِرِينَ\n\nনিঃসন্দেহে তারা যা গোপন করে আর যা প্রকাশ করে আল্লাহ তার সবই জানেন, তিনি অহংকারীদের পছন্দ করেন না। (সূরা নাহল ১৬/২৩) এক আয়াতে বলেন,\n\nإِنَّ اللَّهَ لَا يُحِبُّ مَنْ كَانَ مُخْتَالًا فَخُورًا\n\nনিশ্চই আল্লাহ কোনো দাম্ভিক অহংকারীকে পছন্দ করেন না। (সূরা নিসা ৪/৩৬) অন্য আয়াতে বলেন,\n\nتِلْكَ الدَّارُ الْآخِرَةُ نَجْعَلُهَا لِلَّذِينَ لَا يُرِيدُونَ عُلُوًّا فِي الْأَرْضِ وَلَا فَسَادًا\n\nপরজগতের সে নিলয় আমি রচনা করেছি তাদের জন্য, যারা ইহজগতে বড়াই করে না এবং ফেৎনা ছড়িয়ে বেড়ায় না। (সূরা কাসাস ২৮/৮৩)\n\nআয়াতের ইশারা থেকে এবং আমাদের অভিজ্ঞতা থেকেও বোঝা যায়। দম্ভ-অহংকার দুনিয়ার বহু অশান্তি ও ফেৎনা-ফাসাদের মূল।\n\nঅহংকারের একটি বড় ক্ষতি এই যে, এটা হক ও হেদায়েত গ্রহণে প্রতিবন্ধক হয়ে যায়। কুরআন মাজীদে কত জাতির কথা এসেছে, যারা কেবল অহংকারবশে ঈমান আনতে এবং নবী মানতে অস্বীকার করেছে। ফেরআউন ও তার কওমের সামনে যখন মুসা আলাইহিস সালাম বিভিন্ন নিদর্শন নিয়ে আসলেন, তখন তাদের অন্তরে দৃঢ় প্রতীতি হয়েছিলো যে, এগুলো আল্লাহর পক্ষ হতে। কিন্তু অহংকার-স্বভাবের কারণে তারা তা মানতে অস্বীকার করে এবং কুফরের উপরই গোঁ ধরে থাকে। আল্লাহ পাক বলেন,\n\nوَجَحَدُوا بِهَا وَاسْتَيْقَنَتْهَا أَنْفُسُهُمْ ظُلْمًا وَعُلُوًّا\n\nতারা অন্যায়ভাবে অহমিকাবশত আল্লাহর নিদর্শনগুলো প্রত্যাখ্যান করেছে। যদিও তাদের অন্তর সেগুলো সত্য বলে একিন করে নিয়েছিলো। (সূরা নামল ২৭/১৪) জাহান্নামীদের দুর্ভাগ্যের অন্যতম কারণ সম্পর্কে আল্লাহ বলেন,\n\nإِنَّهُمْ كَانُوا إِذَا قِيلَ لَهُمْ لَا إِلَهَ إِلَّا اللَّهُ يَسْتَكْبِرُونَ (٣٥) وَيَقُولُونَ أَئِنَّا لَتَارِكُو آلِهَتِنَا لِشَاعِرٍ مَجْنُونٍ\n\nতারা এমন ছিলো যে, যখন তাদের বলা হতো, আল্লাহ ছাড়া কোনো মাবুদ নেই, তখন তারা অহংকার দেখাতো এবং বলতো, আমরা কি এক উন্মাদ কবির কথায় আমাদের উপাস্যেদের পরিত্যাগ করবো? (সূরা সাফফাত ৩৭/৩৫-৩৬)\n\nআল্লাহর দরবার থেকে শয়তানের বিতাড়িত হবার মূল কারণ ছিলো তার অহংকার। আল্লাহ পাক যখন তাকে হযরত আদম আলাইহিস সালামের সামনে সেজদা করতে বললেন, তখন সে আল্লাহর হুকুম তামিল না করে দাড়িয়ে রইলো। আল্লাহ জিজ্ঞেস করলেন,\n\n‘আমি যখন তোমাকে আদেশ করলাম, তখন কে তোমাকে সেজদা করতে বাধা দিলো? শয়তান উত্তরে বললো, আমি তার চে শ্রেষ্ঠ।’ সে আমার চে নীচু। আমি কেন তাকে সম্মানের সেজদা করবো? মোটকথা, দম্ভ-অহংকারই তার অবাধ্যতার মূল কারণ। আল্লাহ বলেন,\n\nأَبَى وَاسْتَكْبَرَ وَكَانَ مِنَ الْكَافِرِينَ\n\nশয়তান অবাধ্য হলো এবং অহংকার করলো আর কাফেরদের অন্তর্ভূক্ত হয়ে গেলো। (সূরা বাকারা ২/৩৪)"
  },
  {
    "_id": "67",
    "chapter_id": "9",
    "2_id": "15",
    "1": "ক্ষমা ও সহনশীলতা",
    "2": "কারো দোষ-ত্রুটি বা অনিয়মের কারণে ক্রদ্ধ হলে কিংবা কষ্ট পেলে উদার মনে বড় হৃদয়ে তাকে ক্ষমা করে দেওয়া, সামর্থ থাকার পরও শাস্তিমূলক বা প্রতিশোধমূলক কোনো ব্যবস্থা না নেওয়া এবং ঐ ব্যক্তির আচরণকে মূর্খোচিত মনে করে এড়িয়ে যাওয়ার নাম ক্ষমা ও সহনশীলতা। এটা অনেক বড় আখলাকী গুণ। কুরআন মাজীদ মানুষকে এর প্রতি উৎসাহিত করেছে। আল্লাহ পাক ক্ষমাপ্রাপ্ত বেহেশতী মানুষের গুণাবলী প্রসঙ্গে বলেন,\n\nالَّذِينَ يُنْفِقُونَ فِي السَّرَّاءِ وَالضَّرَّاءِ وَالْكَاظِمِينَ الْغَيْظَ وَالْعَافِينَ عَنِ النَّاسِ وَاللَّهُ يُحِبُّ الْمُحْسِنِينَ\n\nযারা সচ্ছল এবং অসচ্ছল উভয় অবস্থায় আল্লাহর রাস্তায় ব্যয় করে, ক্রোধ হজম করে এবং মানুষের ত্রুটি-কসুর ক্ষমা করে (তাদের জন্য ক্ষমা ও জান্নাত)। নিশ্চই আল্লাহ এমন নেককারদের পছন্দ করেন। (সূরা আলে ইমরান ৩/১৩৪)\n\nপ্রত্যেক জুলুম ও বাড়াবাড়ির উপযুক্ত বদলা নেওয়ার আইনী বৈধতা রয়েছে। তবে (যে ক্ষেত্রে পারিবারিক, প্রতিষ্ঠানিক ও সামাজিক শৃংখলা জড়িত নয়) সে ক্ষেত্রে তা সহ্য করে ক্ষমা করে দেওয়ার প্রতি কুরআন উৎসাহিত করে। ইরশাদ হয়েছে,\n\nوَلَمَنْ صَبَرَ وَغَفَرَ إِنَّ ذَلِكَ لَمِنْ عَزْمِ الْأُمُورِ\n\nআর যে সবর করে ও ক্ষমার আচরণ করে, এটা তার বড় হিম্মতের কাজ। (সূরা শূরা ৪২/৪৩) এই একই সূরায় কয়েক আয়াত পূর্বে মুমিন বান্দাদের সিফাতের বর্ণনায় এসেছে,\n\nوَإِذَا مَا غَضِبُوا هُمْ يَغْفِرُونَ\n\nযখনই (ব্যক্তিগত কোনে বিষয়ে কারো অন্যায়ের কারণে) ক্রোধ দেখা দেয়, তখনই তারা ক্ষমার নীতি অবলম্বন করে। (সূরা শুরা ৪২/৩৭)\n\nএক জায়গায় আল্লাহ পাক দারুন ভঙ্গিতে লোকজনের ক্রটি-বিচ্যুতি ক্ষমা করার প্রতি উৎসাহিত করেছেন,\n\nوَلْيَعْفُوا وَلْيَصْفَحُوا أَلَا تُحِبُّونَ أَنْ يَغْفِرَ اللَّهُ لَكُمْ وَاللَّهُ غَفُورٌ رَحِيمٌ\n\nঈমানদারদের ক্ষমা ও উদারতা প্রদর্শন করা উচিৎ। তোমরা কি চাও না, আল্লাহও তোমাদের ক্ষমা করে দিন! আল্লাহ অতি ক্ষমাশীল, পরম দয়ালু। (সূরা নূর ২৪/২২)\n\nযে বান্দা আল্লাহর ক্ষমা ও মেহেরবানি পেতে চায়, সে যেন আল্লাহর অসহায় বান্দাদের সঙ্গে ক্ষমা ও করুণার আচরণ করে। সুতরাং কেউ যদি মানুষের সঙ্গে দয়া ও ক্ষমার আচরণ করে, তবে আল্লাহও তাঁর সঙ্গে দয়া ও মায়ার আচরণ করবেন। আর আল্লাহ যত বড়, তাঁর দয়া-মায়াও তত বড়।\n\nউক্ত আয়াতে এভাবেও মানুষকে ক্ষমা ও সহনশীলতার প্রতি উৎসাহিত করা হয়েছে যে, আল্লাহর নিয়ম হলো, তিনি বান্দাদের ত্রুটি-বিচ্যুতি ক্ষমা করে থাকেন। সুতরাং তোমরাও তোমাদের স্বার্থসংশ্লিষ্ট বিষয়ে একে অপরকে ক্ষমা করো। এভাবে আল্লাহর নৈকট্য অর্জন করো এবং তার ক্ষমাগুণের রঙ্গে রঙ্গিন হও। রহমতের এ দাওয়াতও কি কুরআন-বিশ্বাসীদের অন্তরে কোনো প্রভাব ফেলবে না?\n\nআল্লাহ পাক বলেন,\n\nوَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّهَ غَفُورٌ رَحِيمٌ\n\nযদি তোমরা মার্জনা করো, উপেক্ষা করো এবং ক্ষমা করো, তবে আল্লাহও তো অতি ক্ষমাশীল পরম দয়ালু। (সূরা তাগাবুন ৬৪/১৪) অন্য আয়াতে আল্লাহ পাক স্বয়ং রাসুলে কারীম সাল্লাল্লাহু আলাইহিস ওয়াসাল্লামকে সম্ভোধন করে বলেন,\n\nخُذِ الْعَفْوَ وَأْمُرْ بِالْعُرْفِ وَأَعْرِضْ عَنِ الْجَاهِلِينَ\n\nআপনি ক্ষমাপরায়নতা অবলম্বন করুন। সৎকাজের আদেশ দিন এবং অজ্ঞদের এড়িয়ে চলুন। (সূরা আরাফ ৭/১৯৯) \n\nবিশেষ পুরস্কার-প্রাপ্ত মুমিনের গুণাবলী প্রসঙ্গে এক জায়গায় আল্লাহ বলেন,\n\nوَإِذَا سَمِعُوا اللَّغْوَ أَعْرَضُوا عَنْهُ وَقَالُوا لَنَا أَعْمَالُنَا وَلَكُمْ أَعْمَالُكُمْ سَلَامٌ عَلَيْكُمْ لَا نَبْتَغِي الْجَاهِلِينَ\n\nআর যখন তারা বেহুদা কথা বলতে শুনে, তখন এড়িয়ে যায় এবং বলে আমাদের কর্মের প্রতিদান আমাদের, তোমাদেরটা তোমাদের। সালাম নাও, আমরা অজ্ঞদের সঙ্গে জড়িত হতে চাই না। (সূরা কাসাস ২৮/৫৫) অন্য জায়গায় বলেন,\n\nوَإِذَا خَاطَبَهُمُ الْجَاهِلُونَ قَالُوا سَلَامًا\n\nযখন জাহেল লোকেরা তাদের সঙ্গে যা তা বলে, তখন মুমিনরা (দুর্ব্যবহার না করে) সালাম ও শান্তিপূর্ণ কথা বলে । (সূরা ফুরকান ২৫/৬৩)\n\nযদি দুনিয়ার মানুষ কুরআনের এই একটি দাওয়াত ও সওগাত গ্রহণ করতো, তাহলে পৃথিবীর কী পরিমাণ ঝগড়া-বিবাদ এমনিতেই মিটে যেতো- তা কি অনুমান করা যায়? প্রেম-ভালোবাসার কেমন বসন্ত ছড়িয়ে পড়তো বিশ্ব বাগানে, তা কি কল্পনা করা যায়?\n\nহ্যাঁ, মনে রাখতে হবে, ক্ষমা ও সহনশীলতার এই ব্যবহার একান্ত ব্যক্তিগত ক্ষেত্রে প্রযোজ্য। কিন্তু কোনো দুষ্টব্যক্তি বা চক্র যদি সমাজে অনর্থ সৃষ্টি করে বেড়ায়, আল্লাহর কোনো আইন লংঘন করে এবং ঈমানী পরিবেশ বিনষ্ট করে, তবে মোটেও সে ক্ষমা ও মার্জনার উপযুক্ত নয়। কারণ তার প্রতি নম্রতা প্রদর্শনের দ্বারা আন্যান্য মানুষের এবং আল্লাহর আইনের হক নষ্ট হবে। তাই এমন ব্যক্তির অনিষ্ট বন্ধে উপযুক্ত পদক্ষেপ গ্রহণ অপরিহার্য। কুরআন মাজীদে যেখানে যেখানে অন্যায় ও পাপের কঠিন শাস্তির কথা এসেছে, সে সমস্ত হুকুম এ জাতীয় লোকের ক্ষেত্রে প্রযোজ্য। এই পার্থক্যটুকু মনে রাখা একান্ত কর্তব্য।"
  },
  {
    "_id": "68",
    "chapter_id": "9",
    "2_id": "16",
    "1": "বীরত্ব ও সাহসিকতা",
    "2": "কুরআন মাজীদ যেমনিভাবে বিনয় ও সহনশীলতার তালিম দেয়, তেমনি যথাস্থলে বীরত্ব ও বাহাদুরি প্রদর্শনের প্রতিও উৎসাহিত করে। যেমন হক ও বাতিলের লড়াই শুরু হলে কুরআনের নির্দেশ হলো, ইস্পাত-কঠিন দৃঢ়তা নিয়ে মুমিনদের লড়তে হবে। আল্লাহ পাক হলেন,\n\nيَا أَيُّهَا الَّذِينَ آمَنُوا إِذَا لَقِيتُمْ فِئَةً فَاثْبُتُوا\n\nহে ঈমানদাগণ! তোমরা যখন শত্রু-বাহিনীর মুখোমুখি হবে, তখন অটল-অবিচল থাকবে। (সূরা আনফাল ৮/৪৫) অন্য আয়াতে বলেন,\n\nإِنَّ اللَّهَ يُحِبُّ الَّذِينَ يُقَاتِلُونَ فِي سَبِيلِهِ صَفًّا كَأَنَّهُمْ بُنْيَانٌ مَرْصُوصٌ\n\nযারা সীসা-ঢালা প্রাচীরের মতো সারিবদ্ধ হয়ে আল্লাহ রাস্তায় লড়াই করে, আল্লাহ তাদের ভালোবাসেন। (সূরা সফ ৬১/৪)\n\nকুরআনের এক জায়গায় আল্লাহ পাক অত্যন্ত স্নেহময় ভঙ্গিতে নবীজী ও সাহাবায়ে কেরামের ঈমানী কুওত ও সাহসিকতার কথা উল্লেখ করেছেন। মুসলিম-বাহিনীকে সন্ত্রস্ত ও হীনবল করার জন্য গুজব ছড়িয়ে দেয়া হলো যে, শত্রুরা তোমাদের ধ্বংস করার আয়োজন সম্পন্ন করে ফেলেছে। প্রচুর অস্ত্র-শস্ত্র ও সাজ-সরঞ্জাম একত্রিত করেছে। এ গুজব-সংবাদ শুনে মুমিনদের অন্তরে সামান্য ভয় তো এলোই না; বরং তাদের ঈমানী তাকত-কুওত আরও জোশ দিয়ে উঠলো, তারা বলে উঠলো, আমাদের জন্য আল্লাহই যথেষ্ট। ইরশাদ হয়েছে,\n\nالَّذِينَ قَالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزَادَهُمْ إِيمَانًا وَقَالُوا حَسْبُنَا اللَّهُ وَنِعْمَ الْوَكِيلُ\n\nযাদেরকে লোকে বলেছিলো, মক্কার লোকেরা তোমাদের বিরুদ্ধে পুনরায় একত্রিত হয়েছে, সুতরাং তাদের ভয় করো। তখন এ সংবাদ তাদের ঈমানের মাত্রা আরও বাড়িয়ে দিলো। তারা বলে উঠলো, আমাদের জন্য আল্লাই যথেষ্ট। তিনি উত্তম কর্মবিধায়ক। (সূরা আলে ইমরান ৩/১৭৩)\n\nতেমনি অন্য সূরায় এসেছে, মুমিনরা দুশমনের বিশাল ‘ভীরু বাহিনী’ দেখে বলে উঠলো,\n\nالْأَحْزَابَ قَالُوا هَذَا مَا وَعَدَنَا اللَّهُ وَرَسُولُهُ وَصَدَقَ اللَّهُ وَرَسُولُهُ وَمَا زَادَهُمْ إِلَّا إِيمَانًا وَتَسْلِيمًا\n\nএতো সেই জিনিস, যার খবর আল্লাহ ও তাঁর রাসুল আমাদেরকে পূর্বেই দিয়েছেন। আল্লাহ ও তাঁর রাসুল সত্য বলেছেন। আর এটা তাদের ঈমান ও আনুগত্যের চেতনাকে আরও বৃদ্ধি করেছিলো। (সূরা আহযাব ৩৩/২২)\n\nএখানে বোঝার বিষয় হলো, মৃত্যু কিংবা কষ্ট-ক্ষতির আশংকাই সাহসিকতার পথে প্রধান বাধা। এগুলো মানুষকে ভীরু-কাপুরুষ বানিয়ে ফেলে। কুরআন মাজীদ ভীরুতার শেকড় কেটে দিয়েছে এই বলে যে, মৃত্যুর সময় সুনির্ধারিত। সে সময় এসে গেলে বাঁচার কোনো উপায় নেই। আর না এসে থাকলে মরারও কোনো উপায় নেই! তেমনি ক্ষয়ক্ষতি আল্লাহর ইচ্ছাধীন। আল্লাহর (সসন্তোস বা অসন্তোস) হুকুম না হলে কেউ কারো ক্ষতি করতে পারে না। আর আল্লাহর হুকুম হলে কেউ ক্ষয়-ক্ষতি থেকে বাঁচাতেও পারবে না। ইরশাদ হয়েছে,\n\nإِذَا جَاءَ أَجَلُهُمْ فَلَا يَسْتَأْخِرُونَ سَاعَةً وَلَا يَسْتَقْدِمُونَ\n\nযখন তাদের মৃত্যুর নির্ধারিত সময় আসবে, তখন মুহূর্তকালও বিলম্ব কিংবা ত্বরা করার সাধ্য থাকবে না। (সূরা ইউনুস ১০/৪৯) অন্য আয়াতে এসেছে\n\nمَا أَصَابَ مِنْ مُصِيبَةٍ إِلَّا بِإِذْنِ اللَّهِ\n\nকোনো বিপদ-মুসিবতই আল্লাহর হুকুম ছাড়া আসে না। (সূরা তাগাবুন ৬৪/১১) আরও ইরশাদ হয়েছে,\n\nقُلْ لَنْ يُصِيبَنَا إِلَّا مَا كَتَبَ اللَّهُ لَنَا هُوَ مَوْلَانَا وَعَلَى اللَّهِ فَلْيَتَوَكَّلِ الْمُؤْمِنُونَ\n\nবলে দিন, আল্লাহ আমাদের তকদিরে যে কষ্ট লিখে রেখেছেন তা ব্যতীত কোনো কষ্ট আমাদের স্পর্শ করতে পারবে না। তিনিই আমাদের অভিভাবক। আর মুমিনদের তো আল্লাহর উপরই ভরসা করা উচিৎ। (সূরা তাওবা ৯/৫১)\n\nচিন্তা করুন পাঠক! যার অন্তরে এ শিক্ষা প্রোথিত হয়ে গেছে, তার অন্তরে বুজদিলির স্থান কোথায়? তার শৌর্ষ-বীর্য এবং বাহাদুরির পথে বাধা হবে আর কোন জিনিস?"
  },
  {
    "_id": "69",
    "chapter_id": "9",
    "2_id": "17",
    "1": "আত্মমর্যাদাবোধ ও আচার-আচরণে গাম্ভীর্য",
    "2": "সাহস ও বীবরত্বের কাছাকাছি একটি চারিত্রিক গুণ হলো আত্ম-সম্মানবোধ। প্রত্যেকে যেন তার আত্মসম্মান বজায় চলে, কুরআন মাজীদ সকলকে এর প্রতি উদ্বুদ্ধ করে। তাই কারো জন্য এমন কোনো আচরণ বিধেয় নয়, যা তাকে অন্যের দৃষ্টিতে হেয় করে ফেলে। এমনকি প্রতিকূল সময়ে দারিদ্র এবং অসহায়ত্বও যথাসম্ভব অন্যের কাছে প্রকাশ করা থেকে বিরত থাকা উচিৎ। দ্বীনী কাজে সর্বদা নিমগ্ন ব্যক্তিদের এমন এক অবস্থার প্রশংসা করে আল্লাহ পাক বলেন,\n\nيَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ تَعْرِفُهُمْ بِسِيمَاهُمْ\n\nসংযমবশত তারা সুয়াল করে না বলে অনবগত লোকেরা তাদেরকে বিত্তবান মনে করে। তোমরা তাদের চেহারার বিশেষ লক্ষণ থেকে তাদের চিনে নিতে পারবে। (সূরা বাকারা ২/২৭৩) আল্লাহর মকবুল বান্দাদের আখলাকী বৈশিষ্ট্য সম্পর্কে এক জায়গায় এসেছে,\n\nوَإِذَا مَرُّوا بِاللَّغْوِ مَرُّوا كِرَامًا\n\nযখন তারা কোনো বেহুদা কার্যকলাপের পাশ দিয়ে যায়, তখন ভদ্রতার সঙ্গে আত্মসম্মান বাঁচিয়ে পার হয়ে যায়। (সূরা ফুরকান ২৫/৭২)\n\nমোটকথা, কুরআনের শিক্ষা হলো, মুমিন ব্যক্তিকে আত্মমর্যাদা-সচেতন হতে হবে।"
  },
  {
    "_id": "70",
    "chapter_id": "9",
    "2_id": "18",
    "1": "লজ্জা ও শ্লীলতা",
    "2": "হায়া-শরম, শ্লীলতা-শালীনতা এমন চারিত্রিক গুণ, যার প্রতি কুরআন মাজীদ বিশেষভাবে গুরুত্ব আরোপ করে। এর বিপরীত বিষয় হলো অশ্লীলতা ও নিলর্জ্জতা। এ থেকে বেঁচে থাকার জন্য কুরআন মাজীদ অত্যন্ত কঠোর নির্দেশ প্রদান করে। শরীয়তের নিষিদ্ধ বিষয়গুলির তালিকায় কুরআনের কয়েক জায়গায় এটাকে প্রথমে উল্লেখ করা হয়েছে। সূরা নাহলের সংক্ষিপ্ত অথচ সর্বাঙ্গীন একটি আয়াত, যা সাধারণত জুমার খুতবায় পড়া হয়, সেখানে আল্লাহ পাক ইনসাফ ও ন্যায়বিচার, ইহসান ও সদাচার ইত্যাদির আদেশ দানের পর বলেন,\n\nوَيَنْهَى عَنِ الْفَحْشَاءِ وَالْمُنْكَرِ وَالْبَغْيِ يَعِظُكُمْ لَعَلَّكُمْ تَذَكَّرُونَ\n\nআর আল্লাহ অশ্লীলতা, মন্দকাজ ও জুলুম থেকে নিষেধ করেন। তিনি তোমাদের উপদেশ দিচ্ছেন যেন তোমরা স্মরণ রাখতে পারো। (সূরা নাহল ১৬/৯০)\n\nএমনিভাবে এক জায়গায় মৌলিক কয়েকটি হারাম বিষয়ের আলোচনায় প্রথমে আশ্লীলতার কথা উল্লেখ করা হয়েছে। ইরশাদ হয়েছে,\n\nقُلْ إِنَّمَا حَرَّمَ رَبِّيَ الْفَوَاحِشَ مَا ظَهَرَ مِنْهَا وَمَا بَطَنَ وَالْإِثْمَ وَالْبَغْيَ بِغَيْرِ الْحَقِّ وَأَنْ تُشْرِكُوا بِاللَّهِ مَا لَمْ يُنَزِّلْ بِهِ سُلْطَانًا وَأَنْ تَقُولُوا عَلَى اللَّهِ مَا لَا تَعْلَمُونَ\n\nবলুন, নিশ্চই আমার প্রতিপালক অশ্লীল কাজ হারাম করেছেন, চাই তা প্রকাশ্যে হোক বা গোপনে। তাছাড়া সব ধরনের গুনাহ, অন্যায় দ্রোহ এবং আল্লাহ যে সম্পর্কে কোনো প্রমাণ অবতীর্ণ করেননি, এমন কিছুকে তাঁর শরিক করাও হারাম করেছেন। আর এও হারাম করেছেন যে, আল্লাহ সম্পর্কে তোমরা এমন কিছু বলবে, যে সম্পর্কে তোমাদের সঠিক কোনো জ্ঞান নেই। (সূরা আরাফ ৭/৩৩)\n\nএ দুই আয়াতে অশ্লীল সকল আচরণ উচ্চারণ থেকে নিষেধ করা হয়েছে। এটা নিষেধের ভঙ্গিতে শ্লীলতা ও লজ্জাশীলতা অবলম্বনের আদেশও বটে।\n\nতাছাড়া কুরআন এমন বিষয়কেও নিষেধ করেছে, যা সরাসরি অশ্লীল কিছু নয়, কিন্তু তা দ্বারা কলুষতা, অশ্লীলতা এবং চরিত্রহীনতার পথ খুলতে পারে। যেমন গায়রে মাহরাম পুরুষ ও মহিলা যদি একে অপরের দৃষ্টিসীমার ভিতরে আসে, তবে যেন উভয়ে চক্ষু অবনমিত রাখে। কেউ কারো দিকে যেন তাকিয়ে না থাকে। আল্লাহ পাক বলেন,\n\nقُلْ لِلْمُؤْمِنِينَ يَغُضُّوا مِنْ أَبْصَارِهِمْ وَيَحْفَظُوا فُرُوجَهُمْ ذَلِكَ أَزْكَى لَهُمْ إِنَّ اللَّهَ خَبِيرٌ بِمَا يَصْنَعُونَ (٣٠) وَقُلْ لِلْمُؤْمِنَاتِ يَغْضُضْنَ مِنْ أَبْصَارِهِنَّ وَيَحْفَظْنَ فُرُوجَهُنَّ\n\nমুমিন পুরুষদের বলুন, তারা যেন তাদের দৃষ্টি অবনত রাখে এবং তাদের লজ্জাস্থানের হেফাজত করে। এটা (সুুশীল থাকার) উৎকৃষ্ট পন্থা। নিশ্চই আল্লাহ তোমাদের কাজ কর্ম সম্পর্কে অবগত। আর মুমিন নারীদেরও বলুন, তারা যেন তাদের দৃষ্টি অবনত রাখে এবং তাদের লজ্জাস্থান সংযত রাখে। (সূরা নূর ২৪/৩০-৩১)\n\nসূরা আহযাবের যেখানে কিছু ঈমানী গুণাবলীর উপর আল্লাহ পাক মুমিন নর-নারীকে ক্ষমা ও মহা প্রতিদানের সুসংবাদ দিয়েছেন, সেখানে বিশেষভাবে চারিত্রিক শুচিতার কথাও উল্লেখ করেছেন। আল্লাহ পাক বলেন,\n\nوَالْحَافِظِينَ فُرُوجَهُمْ وَالْحَافِظَاتِ وَالذَّاكِرِينَ اللَّهَ كَثِيرًا وَالذَّاكِرَاتِ أَعَدَّ اللَّهُ لَهُمْ مَغْفِرَةً وَأَجْرًا عَظِيمًا\n\nলজ্জাস্থানের হেফাজতকারী পুরুষ আর লজ্জাস্থানের হেফাজতকারী নারী এবং অধিক পরিমাণে আল্লাহর যিকিরকারী পুরুষ ও নারী, এদের সকলের জন্য আল্লাহ প্রস্তুত করেছেন ক্ষমা ও মহাপ্রতিদান। (সূরা আহযাব ৩৩/৩৫)\n\nসূরা মুমিনূন ও মাআরিজে রহমত ও জান্নাতের অধিকারী মুমিনের স্বতন্ত্র কিছু বৈশিষ্ট্য উল্লেখ আছে। সেখানে আব্রু ও শ্লীলতা রক্ষার কথাও আছে। ইরশাদ হয়েছে,\n\nوَالَّذِينَ هُمْ لِفُرُوجِهِمْ حَافِظُونَ\n\nএবং তারা, যারা যৌনাঙ্গ সংযত রাখে। (সূরা মুমিনূন ২৩/৫)\n\nমোটকথা কুরআনের তালিম অনুযায়ী হায়া-শরম এবং শ্লীলতা-আব্রু ঈমানের বিশেষ বৈশিষ্ট্য। এর সঙ্গে মানুষের মুক্তি ও সফলতা গভীরভাবে সম্পৃক্ত।\n\n((উল্লেখ্য, কুরআন মাজীদ শ্লীলতা-শালীনতা, লজ্জাশীলতা ও আব্রু রক্ষার নির্দেশ দিয়েই ক্ষান্ত হয়নি, এর উপায়ও বাতলে দিয়েছে। প্রথমত পুরুষকে বলেছে, যেখানে গায়রে মাহরাম নারীরা আছেন, তাদের সম্মানার্থে সেখানে ঢুকে পড়া থেকে বিরত থাকো। কোনো জরুরি কথাবার্তা কিংবা আদান-প্রদানের প্রয়োজন হলে আড়াল থেকে সেরে নাও। ইরশাদ হয়েছে,\n\nوَإِذَا سَأَلْتُمُوهُنَّ مَتَاعًا فَاسْأَلُوهُنَّ مِنْ وَرَاءِ حِجَابٍ ذَلِكُمْ أَطْهَرُ لِقُلُوبِكُمْ وَقُلُوبِهِنَّ\n\nনবীপত্নী (বা অন্যান্য গায়রে মাহরাম নারীদের) কাছে কিছু চাওয়ার হলে তোমরা আড়াল থেকে চাবে। এই রীতি তোমাদের এবং তাদের অন্তরের পবিত্রতার জন্য অধিক সহায়ক । (সূরা আহযাব ৩৩/৫৩)\n\nআর নারীদের বলা হয়েছে, তোমরা তোমাদের ঘরকেই তোমাদের কর্মস্থলে পরিণত করো। বহির্মুখী হয়ো না, গৃহমুখী জীবন যাপন করো। ইরশাদ হয়েছে,\n\nوَقَرْنَ فِي بُيُوتِكُنَّ وَلَا تَبَرَّجْنَ تَبَرُّجَ الْجَاهِلِيَّةِ الْأُولَى\n\nতোমরা আপন আপন ঘরে স্থিরভাবে অবস্থান করো। জাহেলী যুগের দেহ প্রদর্শনের মতো নিজেদের রূপ-লাবণ্য উন্মুক্ত করে বের হয়ো না। (সূরা আহযাব ৩৩/৩৩)\n\nএই আয়াতে নারীদেরকে প্রথমত গৃহের নিরাপদ পরিবেশে থাকতে বলা হয়েছে, যাতে পরপুরুষের দৃষ্টি থেকে নিজেদেও মূল্যবান রূপ-সৌন্দর্য আড়াল করা এবং তাদের থেকে নিরাপদ দূরত্বে অবস্থান করা সহজ হয়। তাছাড়া গার্হ্যস্থ পরিবেশই নারীর দৈহিক ও মানসিক প্রকৃতির জন্য অনুকূল।\n\nসুতরাং প্রয়োজন ছাড়া নারীরা গৃহের পরিবেশ থেকে বের হবে না। আর প্রয়োজনে বের হলে জাহেলী যুগের আত্মমর্যাদাহীন নারীর মতো বিবসনা বা স্বল্প বসনা হয়ে বের হবে না, পথে-ঘাটে নিজের রূপ-সৌন্দর্য বিকিয়ে বেড়াবে না, বরং তা আবৃত করে বের হবে। আল্লাহ পাক বলেন,\n\nيَا أَيُّهَا النَّبِيُّ قُلْ لِأَزْوَاجِكَ وَبَنَاتِكَ وَنِسَاءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ\n\nহে নবী! আপনি আপনার স্ত্রী-কন্যা ও মুমিন নারীদের বলুন, তারা যেন তাদের ওড়না-অবগুন্ঠন নিজেদের (মুখের) উপর নামিয়ে দেয়। (সূরা আহযাব ৩৩/৫৯) আল্লাহ পাক আরও বলেন,\n\nوَلَا يُبْدِينَ زِينَتَهُنَّ إِلَّا مَا ظَهَرَ مِنْهَا وَلْيَضْرِبْنَ بِخُمُرِهِنَّ عَلَى جُيُوبِهِنَّ\n\nএবং নারীরা যেন নিজেদের ভূষণ-আভরণ প্রকাশ না করে। তবে যতটুকু কাজের প্রয়োজনে খুলে যায় (যেমন চোখ-মুখ, হাত-পায়ের পাতা, দেহ কিংবা দেহের পোশাক আবৃত করার চাদর-বোরকা) তা ব্যতিক্রম। আর তারা যেন তাদের ওড়নায় গ্রীবা-বক্ষ জড়িয়ে নেয়। (সূরা নূর ২৪/৩১)\n\nকুরআন মাজীদ এইভাবে সরাসরি নির্দেশের মাধ্যমে নারীদেরকে পরপুরুষ থেকে পর্দা, আড়াল এবং হেজাব ও দূরত্ব অবলম্বন করার নির্দেশ দিয়েছে। কোথাও কোথাও উৎসাহ দানের পদ্ধতিও অবলম্বন করেছে। যেমন ইরশাদ হয়েছে,\n\nحُورٌ مَقْصُورَاتٌ فِي الْخِيَامِ\n\nতারা এমন হুর, যারা তাঁবুর পরিবেশে সুনিবদ্ধ (তাদের বাইরে বেরুবার প্রবৃত্তি হয় না)। (সূরা রহমান ৫৫/৭২) আরও এসেছে,\n\nوَعِنْدَهُمْ قَاصِرَاتُ الطَّرْفِ/إِنِ اتَّقَيْتُنَّ فَلَا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَقُلْنَ قَوْلًا مَعْرُوفًا\n\nতাদের কাছে থাকবে সমবয়সী নারী, যাদের দৃষ্টি আপনাতেই নিবদ্ধ (অন্য পুরুষের প্রতি তাকানোর খায়েশ তাদের অন্তরে স্থান পায় না)। (সূরা সোয়াদ ৩৮/৫২)\n\nএই দুটি আয়াতে জান্নাতী হুরের প্রশংসার মধ্য দিয়ে মূলত নারী জাতিকে ঘরের পরিবেশে থাকতে এবং দৃষ্টি নিজের স্বামীর উপর সীমাবদ্ধ রাখতে উৎসাহিত করা হয়েছে। কারণ এ দুটি বিষয় নারীর অতুলনীয় গুণ এবং এটা তার জন্য প্রভূত কল্যাণকর। তেমনি আল্লাহ পাক নারীকে পরপুরুষের সঙ্গে জরুরি কথা-বার্তা বলার সময় কোমনীয়-এলানো ভঙ্গি পরিহার করতে আদেশ করেছে। ইরশাদ হয়েছে,\n\n‘(হে নবী-পত্নীগণ!) যদি তোমরা মুত্তাকী হয়ে থাকো, তবে (স্বামী ব্যতীত কারো সাথেই) আলুলায়িত ভঙ্গিতে কথা বলো না, পাছে অন্তরে রোগ-ব্যাধি বহনকারী কেউ লালায়িত হয়ে পড়ে। তোমরা বরং (সতীত্বের) রীতি অনুসারে (সাদামাটাভাবে) কথা বলো। (সূরা আহযাব ৩৩/৩২) \n\nআল্লাহ পাক বোঝার তাওফিক দান করুন। নারী-পুরুষের শ্লীলতার মূল্য কত এবং কোথায় উভয়ের শান্তি, মুক্তি ও নিরাপত্তা আর কোথায় নারীর প্রকৃত অধিকার, সম্মান ও স্বাধীনতা, আমাদের তা অনুভব করার যোগ্যতা নসিব করুন। আমীন।))"
  },
  {
    "_id": "71",
    "chapter_id": "9",
    "2_id": "19",
    "1": "পরিচ্ছন্নতা ও পাক-পবিত্রতা",
    "2": "পবিত্রতা ও পরিচ্ছন্নতা কুরআনী আখলাক ও আদবের অন্তর্ভূক্ত। মানুষ নিজেকে এবং নিজের পরিবেশকে সব ধরনের নাপাকি ও ময়লা-আবর্জনা থেকে পরিষ্কার-পরিচ্ছন্ন রাখবে। এটা কুরআনের গুরুত্বপূর্ণ শিক্ষা। আল্লাহ পাক নবীজীকে সম্ভোধন করে বলেন,\n\nوَثِيَابَكَ فَطَهِّرْ (٤) وَالرُّجْزَ فَاهْجُرْ\n\nআপনি আপনার কাপড়চোপড় পাক-পরিষ্কার রাখুন এবং নাপাক জিনিস হতে দূরে থাকুন। (সূরা মুদ্দাছছির ৭৪/৪-৫)\n\nঅন্যত্র আল্লাহ পাক একদল সাহাবীর বিশেষ পবিত্রতা ও পরিচ্ছন্নতার প্রশংসা করে বলেন,\n\nوَاللَّهُ يُحِبُّ الْمُطَّهِّرِينَ\n\nআল্লাহ ভালোভাবে পবিত্রতা অর্জনকারীদের পছন্দ করেন। (সূরা তাওবা ৯/১০৮) আল্লাহ পাক আরও বলেন,\n\nإِنَّ اللَّهَ يُحِبُّ التَّوَّابِينَ وَيُحِبُّ الْمُتَطَهِّرِينَ\n\nনিশ্চই আল্লাহ তওবাকারীদেরকে ভালোবাসেন এবং ভালোবাসেন পয়-পরিষ্কারের প্রতি যত্নশীলদের। (সূরা বাকারা ২/২২২)\n\nসুবহানাল্লাহ! পাক-পবিত্রতা এবং পরিষ্কার-পরিচ্ছন্নতা এমন গুণ, যার মাধ্যমে মানুষ আল্লাহর মোহাব্বতের অধিকারী হয়ে যায়, কত বড় সুসংবাদ! আল্লাহর আমাদের সকলকে পাক-সাফ থাকার এবং নিজেদের পরিবেশকেও পরিষ্কার-পরিচ্ছন্ন রাখার তাওফিক দান করুন। আমীন।"
  },
  {
    "_id": "72",
    "chapter_id": "9",
    "2_id": "20",
    "1": "লেনদেনে সততা ও হালাল রিযিক",
    "2": "মানব-চরিত্র সংশোধন এবং পরিশীলিত সমাজ বিনির্মাণের জন্য কুরআন মাজীদের অন্যতম দাওয়াত হলো হালাল খাওয়া এবং হারাম থেকে বেঁচে থাকা। সব ধরনের আর্থিক লেনদেনে সততা ও নৈতিকতার বিষয়ে পূর্ণ সচেতন থাকা। শরীয়ত যে পন্থা হালাল বলে, কেবল সেই পন্থায় উপার্জন করা এবং শরীয়ত বিরোধী উপায়ে কানাকড়িও উপার্জন না করা। আল্লাহ পাক রোযার বিধানাবলি উল্লেখের পরই বলেন,\n\nوَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ\n\nতোমরা একে অপরের মাল অন্যায় পন্থায় ভক্ষণ করো না (অর্থাৎ শরীয়ত বিরোধী সকল পন্থা থেকে বিরত থাকো)। (সূরা বাকারা ২/১৮৮) অন্য আয়াতে বলেন,\n\nيَا أَيُّهَا الَّذِينَ آمَنُوا لَا تَأْكُلُوا أَمْوَالَكُمْ بَيْنَكُمْ بِالْبَاطِلِ إِلَّا أَنْ تَكُونَ تِجَارَةً عَنْ تَرَاضٍ مِنْكُمْ\n\nহে মুমিনগণ! তোমরা পরস্পরে একে অন্যের সম্পদ অন্যায়ভাবে গ্রাস করো না। হ্যাঁ পারস্পরিক সন্তোষক্রমে কোনো তেজারতি লেনদেন হলে তা বৈধ। (সূরা নিসা ৪/২৯)\n\nএ দুই আয়াতে অবৈধ উপার্জন সম্পর্কে এত ব্যাপক অর্থবোধক মূলনীতি বলা হয়েছে, যার অধীনে সকল আর্থিক দুর্নীতিই হারাম হয়ে যায়। যেমন সুদ-ঘুষ, লটারী-জুয়া, নকলবাজি-কালোবাজারি, মজুদদারি, ধোকা-প্রতারণা এবং শরীয়ত বিরোধী সকল লেনদেন।\n\n-এছাড়া সুদ-জুয়া হারাম হওয়ার উপর স্বতন্ত্র আয়াতও নাযিল হয়েছে। সূরা বাকারার ২৭৫ নম্বর আয়াত থেকে ২৮০ নম্বর আয়াত পর্যন্ত আল্লাহ পাক সুদ এবং সুদখোরের পরিণাম আলোচনা করেছেন। সেখানে পরিষ্কার ভাষায় সুদকে হারাম ঘোষণা করেছেন। আল্লাহর নিকট সুদ কতটা ঘৃণ্য এবং অভিশপ্ত তা স্পষ্ট ভাষায় বর্ণনা করেছেন। ((ইরশাদ হয়েছে,\n\nالَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ذَلِكَ بِأَنَّهُمْ قَالُوا إِنَّمَا الْبَيْعُ مِثْلُ الرِّبَا وَأَحَلَّ اللَّهُ الْبَيْعَ وَحَرَّمَ الرِّبَا فَمَنْ جَاءَهُ مَوْعِظَةٌ مِنْ رَبِّهِ فَانْتَهَى فَلَهُ مَا سَلَفَ وَأَمْرُهُ إِلَى اللَّهِ وَمَنْ عَادَ فَأُولَئِكَ أَصْحَابُ النَّارِ هُمْ فِيهَا خَالِدُونَ (٢٧٥) يَمْحَقُ اللَّهُ الرِّبَا وَيُرْبِي الصَّدَقَاتِ وَاللَّهُ لَا يُحِبُّ كُلَّ كَفَّارٍ أَثِيمٍ\n\nযারা সুদ খায় (কেয়ামতের দিন) তারা সেই ব্যক্তির মতো উঠবে, শয়তান যাকে অপস্পর্শের মাধ্যমে পাগল বানিয়ে ছেড়েছে। এ-শাস্তি এজন্য যে, তারা বলতো, ‘বেচা-বিক্রি তো সুদেরই মতো।’ অথচ ( বিষয়টি তেমন নয়) আল্লাহ তো বিক্রি (করে মুনাফা অর্জন) হালাল করেছেন কিন্তু সুদ (ঋণ দিয়ে মুনাফা আদায়) হারাম করেছেন। সুতরাং যার কাছে তার প্রতিপালকের উপদেশ এসেগেছে, সে যদি সুদ থেকে বিরত হয়, তবে অতীতে যা মুনাফা হয়েছে তা তার মালিকানায়। এবং তার আভ্যন্তরীণ অবস্থা আল্লাহর এখতিয়ারে। আর কেউ পুনরায় সে কাজ করলো তো এ-জাতীয় লোক জাহান্নামী। যেখানে তাদের অবস্থান হবে চিরস্থায়ী । আল্লাহ সুদকে নিশ্চিহ্ন করেন আর দান-সদকাকে বর্ধিত করেন এবং আল্লাহ প্রত্যেক নাশোকর পাপিষ্ঠকে অপছন্দ করেন।))\n\nএমনিভাবে যারা কুরআনের এই সাবধানবাণী শোনার পরও সুদ ত্যাগ করে না, আল্লাহ তাদের সম্বোধন করে বলেছেন,\n\nفَأْذَنُوا بِحَرْبٍ مِنَ اللَّهِ وَرَسُولِهِ\n\n‘তোমরা আল্লাহ ও তাঁর রাসুলের পক্ষ হতে যুদ্ধের ঘোষণা নাও।’ অর্থাৎ তোমরা আল্লাহ ও তাঁর রাসুলর দুশমন। তাঁরাও তোমাদের দুশমন! নাউযুবিল্লাহ। ছুম্মা নাউযুবিল্লাহ।\n\nতৎকালীন আরব-সমাজের অতি প্রচলিত কয়েকটি কুপ্রথার বিষয়ে আল্লাহ পাক বলেন,\n\nيَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ\n\nহে মুমিনগণ! নিশ্চই মদ-জুয়া, প্রতিমার বেদি এবং লটারির তীর অপবিত্র বিষয়, শয়তানী কাজ। সুতরাং তোমার এসব পরিহার করো, যাতে তোমরা সফল হতে পারো। (সূরা মায়েদা ৫/৯০)\n\nমাপে-ওজনে এদিক সেদিক করা অতি প্রাচীন ও ব্যাপক একটি দুর্নীতি। এ সম্পর্কে কুরআনের হেদায়েত হলো,\n\nوَأَوْفُوا الْكَيْلَ إِذَا كِلْتُمْ وَزِنُوا بِالْقِسْطَاسِ الْمُسْتَقِيمِ\n\nযখন পাত্রমাপে কাউকে কিছু মেপে দিবে, তখন পূর্ণ মাপে দাও। আর ওজন করার জন্য সঠিক মানের দাঁড়িপাল্লা ব্যবহার করো। ( সূরা বনি ইসরাঈল ১৭/৩৫)\n\nوَأَقِيمُوا الْوَزْنَ بِالْقِسْطِ وَلَا تُخْسِرُوا الْمِيزَانَ\n\nআর ইনসাফের সাথে ওজন ঠিক রাখো এবং মাপে কম দিও না। (সূরা আর রহমান ৫৫/৯)\n\nকুরআন মাজীদ এ জাতীয় সুস্পষ্ট বিধান দেয়ার সাথে সাথে এমনভাবে পরকালের শাস্তির হুমকি দিয়েছে, অন্তরে সামান্য পরিমাণ খোদাভীতি থাকলে তা প্রকম্পিত না হয়ে পারে না। আল্লাহ পাক মাপঝোপে দুর্নীতিকারীদের সম্পর্কে বলেন,\n\nوَيْلٌ لِلْمُطَفِّفِينَ (١) الَّذِينَ إِذَا اكْتَالُوا عَلَى النَّاسِ يَسْتَوْفُونَ (٢) وَإِذَا كَالُوهُمْ أَوْ وَزَنُوهُمْ يُخْسِرُونَ (٣) أَلَا يَظُنُّ أُولَئِكَ أَنَّهُمْ مَبْعُوثُونَ (٤) لِيَوْمٍ عَظِيمٍ (٥) يَوْمَ يَقُومُ النَّاسُ لِرَبِّ الْعَالَمِينَ\n\nতাদের পরিণাম অত্যন্ত ভয়াবহ, যারা মাপে কম দেয়। এরা মানুষের নিকট থেকে যখন মেপে নেয়, তখন পূর্ণমাত্রায় নেয়। আর যখন অন্যকে মেপে দেয়, তখন কমিয়ে দেয়। তাদের কি চিন্তা নেই যে, এক মহা দিবসে পুনর্জীবিত করে উঠনো হবে? যেদিন সমস্ত মানুষ রব্বুল আলামীনর সামনে দাঁড়াবে! (সূরা তাতফীফ ৮৩/১-৬)\n\nযে ব্যক্তি খাটি মনে কুরআন মাজীদকে আল্লাহর কালাম বলে বিশ্বাস করে, সে ব্যক্তি কীভাবে এ সমস্ত আয়াত শোনার পরও মাপঝোপে দুর্নীতি করতে পারে! ঈমানের দাবী সত্ত্বেও যদি কেউ এমনটা করে, বুঝতে সে ঈমানের হাকীকত থেকেই বঞ্চিত।\n\nহারাম খাওয়ার অত্যন্ত গর্হিত একটি পথ হলো পীর-ফকির ও মৌলবির বেশ ধরা। শরীয়ত বিরোধী কাজ করে বিভিন্ন অপকৌশলের মাধ্যমে সরলমনা মানুষের মানত-সদকা, উপহার-নজরানা ইত্যাদি বাগিয়ে নেওয়া। এই ধরনের বে-শরা ফকির, ভণ্ড-দরবেশ ও মাজারীরা সাধারণত কায়েমি স্বার্থবাদী হয়ে থাকে। তারা নিজেদের এবং নিজেদের বংশধরদের জন্যও আয়-রোজগারের ব্যবস্থা পাকাপোক্ত করে যায়। উপরন্তু তারা সাধারণ মানুষকে দ্বীনী বিষয়ে মূর্খ রাখতেই বেশি পছন্দ করে। তাদের কামনাই থাকে, মানুষ যেন আলেম-ওলামা এবং দ্বীনের সাচ্চা খাদেম ও দাঈদের থেকে দূরে দূরে থাকে। এ বিষয়ে তাদের মাঝে রীতিমতো প্রচার-প্রচারণাও হয়।\n\nনবীজীর যামানায় ইহুদীদের মাঝে এ জাতীয় লোক বেশি ছিলো। কিন্তু দুর্ভাগ্যবশত এখন মুসলমানদের মাঝেই এ ধরনের বিরাট শ্রেণী বিদ্যমান। যারা একই চরিত্রের অধিকারী। তো এ সমস্ত লোক ইহুদী-খৃস্টান বা মুসলমান যাই হোক, আল্লাহ পাক এমন লোকদের সম্পর্কে বলেন,\n\nيَا أَيُّهَا الَّذِينَ آمَنُوا إِنَّ كَثِيرًا مِنَ الْأَحْبَارِ وَالرُّهْبَانِ لَيَأْكُلُونَ أَمْوَالَ النَّاسِ بِالْبَاطِلِ وَيَصُدُّونَ عَنْ سَبِيلِ اللَّهِ\n\nহে মুমিনগণ! বহু ইহুদী পণ্ডিত ও খৃস্টান ফকির (মুসলমানদের মাঝে নামধারী মৌলবি ও বে-শরা পীর-ফকির) এমন আছে, যারা অবৈধ উপায়ে মানুষের মাল গ্রাস করে থাকে এবং তাদেরকে (দ্বীনী রাস্তা দেখানোর পরিবর্তে) আল্লাহর রাস্তা থেকে বাধা দেয়। (সূরা তাওবা ৯/৩৪)\n\nনবীজীর যামানায় পুর্ববর্তী আসমানী কিতাবসমূহের বিষয়ে ইহুদীদের জানাশোনা বেশি ছিলো। পূর্ববর্তী সকল কিতাবে নবীজীর আগমনের সুসংবাদ এবং তার আনীত শরীয়তের সত্যায়ন বিদ্যমান ছিলো। কিন্তু তারা সাধারণ মানুষের সামনে এগুলো প্রকাশ করতো না, উল্টো বিকৃত কথা প্রচার করতো। ফলে সাধারণ মানুষ তাদের ষড়যন্ত্রের জালে ফেঁসে যেতো। এভাবে তারা তাদের আয়-রোজগারের পথও সুগম রাখতো। কুরআন মাজীদ এ জাতীয় লোকের ব্যাপারে কঠিন হুশিয়ারী উচ্চারণ করে বলেছে,\n\nإِنَّ الَّذِينَ يَكْتُمُونَ مَا أَنْزَلَ اللَّهُ مِنَ الْكِتَابِ وَيَشْتَرُونَ بِهِ ثَمَنًا قَلِيلًا أُولَئِكَ مَا يَأْكُلُونَ فِي بُطُونِهِمْ إِلَّا النَّارَ وَلَا يُكَلِّمُهُمُ اللَّهُ يَوْمَ الْقِيَامَةِ وَلَا يُزَكِّيهِمْ وَلَهُمْ عَذَابٌ أَلِيمٌ\n\nপ্রকৃতপক্ষে যারা আল্লাহর নাযিলকৃত কিতাব গোপন রাখে এবং তুচ্ছ মূল্য গ্রহণ করে, তারা তাদের পেটে আগুন ছাড়া কিছুই ভরে না। কেয়ামতের দিন আল্লাহ তাদের সঙ্গে কথা বলবেন না এবং তাদের পবিত্রও করবেন না। আর তাদের জন্য প্রস্তুত মর্মন্তুদ শাস্তি। (সুরা বাকারা ২/১৭৪)\n\nকুরআন মাজীদ একদিকে কামাই রোজগারের হারাম তরিকা নিষিদ্ধ করেছে এবং হারাম জিনিস পানাহার অবৈধ ঘোষণা করেছে, অন্যদিকে প্রচুর পর্যাপ্ত জিনিস এবং তা অর্জনের বিভিন্ন উপায় হালাল রেখেছে।\n\nশরীয়ত মোতাবেক সেগুলো হাসিলের চেষ্টা করা এবং আল্লাহর শোকর করা অত্যন্ত প্রশংসার বিষয়। সুতরাং অনর্থকই হালাল কিছু নিজের উপর নিষিদ্ধ করে দিয়ে কিংবা হালালভাবে আয়-উপার্জনের চেষ্টা না করে নিজেকে সংকটে ফেলে দেওয়া মোটেই উচিৎ নয়। আল্লাহ পাক বলেন,\n\nفَإِذَا قُضِيَتِ الصَّلَاةُ فَانْتَشِرُوا فِي الْأَرْضِ وَابْتَغُوا مِنْ فَضْلِ اللَّهِ وَاذْكُرُوا اللَّهَ كَثِيرًا لَعَلَّكُمْ تُفْلِحُونَ\n\nনামায শেষ হয়ে গেলে তোমরা জমিনে ছড়িয়ে পড়ো এবং আল্লাহর দেয়া হালাল রিযিক সন্ধান করো। আর এ অবস্থায় আল্লাহকে (আল্লাহর জিকির ও বিধানকে) স্মরণ রাখো। যাতে তোমরা কামিয়াব হতে পারো। (সূরা জুমা ৬২/১০) অন্য আয়াতে আল্লাহ পাক বলেন,\n\nيَا أَيُّهَا الَّذِينَ آمَنُوا كُلُوا مِنْ طَيِّبَاتِ مَا رَزَقْنَاكُمْ وَاشْكُرُوا لِلَّهِ إِنْ كُنْتُمْ إِيَّاهُ تَعْبُدُونَ\n\nহে মুমিনগণ! আমি তোমাদেরকে জীবিকারূপে যে উৎকৃষ্ট বস্তুসমূহ দিয়েছি, তা হতে নিঃসংকোচে খাও এবং আল্লাহর শোকর করো, যদি সত্যিই তোমরা আল্লাহরই ইবাদতকারী বান্দা হয়ে থাকো। (সূরা বাকারা ২/১৭২) আল্লাহ পাক আরও বলেন,\n\nفَكُلُوا مِمَّا رَزَقَكُمُ اللَّهُ حَلَالًا طَيِّبًا وَاشْكُرُوا نِعْمَتَ اللَّهِ إِنْ كُنْتُمْ إِيَّاهُ تَعْبُدُونَ\n\nআর আল্লাহ তোমাদেরকে রিযিক হিসাবে যে হালাল-পবিত্র বস্তু দান করেছেন, তা খাও এবং আল্লাহর নেয়ামতের শোকর আদায় করো। যদি তোমরা তাঁরই ইবাদতকারী হয়ে থাকো, তবে তোমাদের আমল এরূপই হওয়া উচিৎ। (সূরা নাহল ১৬/১১৪) আরও ইরশাদ করেন,\n\nيَا أَيُّهَا الَّذِينَ آمَنُوا لَا تُحَرِّمُوا طَيِّبَاتِ مَا أَحَلَّ اللَّهُ لَكُمْ وَلَا تَعْتَدُوا إِنَّ اللَّهَ لَا يُحِبُّ الْمُعْتَدِينَ (٨٧) وَكُلُوا مِمَّا رَزَقَكُمُ اللَّهُ حَلَالًا طَيِّبًا وَاتَّقُوا اللَّهَ الَّذِي أَنْتُمْ بِهِ مُؤْمِنُونَ\n\nহে মুমিনগণ! আল্লাহ তোমাদের জন্য যে সকল উৎকৃষ্ঠ বস্তু হালাল করেছেন, তোমারা নিজেরা তা হারাম বানিয়ে ফেলো না এবং আল্লাহর নির্ধারিত সীমা লংঘন করো না। নিশ্চই আল্লাহ সীমালংঘনকারীকে পছন্দ করেন না। আল্লাহ তোমাদেরকে যে রিযিক দিয়েছেন, তা থেকে হালাল উৎকৃষ্ট বস্তু খাও এবং যে আল্লাহর প্রতি তোমরা ঈমান রাখো, সে আল্লাহকে ভয় করো। (সূরা মায়েদা ৫/৮৭-৮৮)"
  },
  {
    "_id": "73",
    "chapter_id": "9",
    "2_id": "21",
    "1": "হকের প্রচার ও প্রতিষ্ঠার জন্য জিহাদ ও মেহনত",
    "2": "আকিদা, ইবাদত, আখলাক, মোয়ামালা, মোয়াশারা- জীবনের এই সকল মৌলিক অনুষঙ্গের উপর কুরআন মাজীদ যে দাওয়াত ও হেদায়েত দান করেছে, যার কিছু বিবরণ পিছনের পৃষ্ঠাগুলোতে দেওয়া হয়েছে, নিঃসন্দেহে তা হক, সত্য ও ন্যায়-সঙ্গত। কুরআন মাজীদ এই হেদায়াতগুলোর উপর আমল করার হুকুম যেমন করে তেমনি তা অন্যদের পর্যন্ত পৌঁছানোর নির্দেশও দেয়। যাতে বেশির থেকে বেশি মানুষ এই তালিম ও দাওয়াত এখতিয়ার করে নেয় এবং আল্লাহর রহমত ও সন্তুষ্টি লাভ করে জান্নাতী হতে পারে।\n\nপরিস্থিতিভেদে হকের প্রচার ও প্রতিষ্ঠার চেষ্টা-মেহনত বিভিন্ন ধরনের হয়ে থাকে। দাওয়াত-তাবলীগ, আমর বিল মারূফ নাহি আনিল মুনকার (সৎকাজের আদেশ অসৎকাজে নিষেধ) এবং জিহাদ ফী সাবিল্লিাহ ইত্যাদি এই বিভিন্নতার একেকটি শিরোনাম। আল্লাহ পাক বলেন,\n\nوَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُولَئِكَ هُمُ الْمُفْلِحُونَ\n\nতোমাদের মধ্যে এমন একটি দল থাকা চাই, যারা মানুষকে কল্যাণের দিকে ডাকবে, সৎকাজের আদেশ করবে এবং মন্দকাজে বাধা দেবে। আর এরূপ লোকই সফল। (সূরা আলে ইমরান ৩/১০৪)\n\nআয়াতে উল্লিখিত ‘তোমাদের মধ্যে একটি দল’ থেকে এই অর্থ বোঝা ঠিক হবে না যে, কুরআনের অনুসারী সবাই আয়াত দ্বারা উদ্দেশ্য নয়, বিশেষ শ্রেণী উদ্দেশ্য। কারণ আয়াতের শেষে বলা হয়েছে, এরূপ লোকই সফল। তো যে কাজের উপর সফলতা নির্ভর করে, সেটা বিশেষ শ্রেণীর সঙ্গে খাস হতে পারে না। বরং তা পুরো উম্মতের জন্য জরুরি। তাছাড়া কয়েক আয়াত পরেই আল্লাহ বলেছেন,\n\nكُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِاللَّهِ\n\n(হে মুসলিমগণ!) তোমরা সেই শ্রেষ্ঠতম জাতি, মানুষের কল্যাণের জন্য যাদের বের করা হয়েছে। তোমরা সৎকাজের আদেশ করবে এবং মন্দ কাজে বাধা দেবে আর আল্লাহর প্রতি রাখবে ঈমান। (সূরা আলে ইমরান ৩/১১০)\n\nএই আয়াত থেকে পরিষ্কার যে, অন্যের নিকট দীন পৌঁছানোর দায়িত্ব বিশেষ কোনো দল বা শ্রেণীর মাঝে সীমাবদ্ধ নয়। বরং এ দায়িত্ব পুরো উম্মতের। তবে হ্যাঁ, দ্বীনের দাওয়াত ও তাবলীগের কাজ এমন যে, এর সঙ্গে উম্মতের সবার যুক্ত হতে হবে তা জরুরি নয় বরং সংশ্লিষ্ট বিষয়ে কাজ করার যোগ্যতা ও সামর্থ রাখে এমন উল্লেখযোগ্য সংখ্যক লোক তাতে মগ্ন থাকাই জরুরি। সাথে সাথে দ্বীনের অন্যান্য শাখায় জড়িতদের সহযোগিতাও সেই দলের প্রাপ্য। এ বান্দার ধারণা, এই দিকে লক্ষ্য করেই আয়াতে ‘তোমাদের একটি দল’ বলা হয়েছে।\n\nদ্বীনের দাওয়াত বিষয়ে আল্লাহ পাক বলেন,\n\nوَمَنْ أَحْسَنُ قَوْلًا مِمَّنْ دَعَا إِلَى اللَّهِ وَعَمِلَ صَالِحًا وَقَالَ إِنَّنِي مِنَ الْمُسْلِمِينَ\n\nতার চেয়ে উত্তম কথা কার হতে পারে, যে আল্লাহর দিকে ডাকে, নিজে নেক আমল করে এবং বলে, আমি আল্লাহর আনুগত্যকারী একজন মুসলিম। (সূরা হা-মীম সাজদা ৪১/৩৩)\n\nঅর্থাৎ ঐ বান্দার কথা সর্বোত্তম, যে নিজে ঈমান ও আমলে সালেহের অধিকারী হওয়ার সঙ্গে সঙ্গে সেই পথে অন্যকেও আহ্বান করে, অন্যের ইছলাহ ও সংশোধনের ফিকিরও করে এবং এর জন্য জান-মাল ব্যয় করে। আল্লাহ পাক বলেন,\n\nوَالْعَصْرِ (١) إِنَّ الْإِنْسَانَ لَفِي خُسْرٍ (٢) إِلَّا الَّذِينَ آمَنُوا وَعَمِلُوا الصَّالِحَاتِ وَتَوَاصَوْا بِالْحَقِّ وَتَوَاصَوْا بِالصَّبْرِ\n\nকালের শপথ! বস্তুত মানুষ ক্ষতির ভিতর আছে। তবে তারা ব্যতীত, যারা ঈমান আনে, সৎকর্ম করে এবং একে অপরকে হকের উপদেশ দেয়, সবরের নসিহত করে। (সূরা আসর ১০৩/১-৩)\n\nএই সূরার মাঝে ক্ষতি থেকে বাঁচার জন্য ঈমান ও আমলে সালেহের সঙ্গে সঙ্গে ‘তাওয়া সী বিল হক’ এবং ‘তাওয়াসী বিস সবর’-এর শর্তও করা হয়েছে। এর অর্থ: আকিদা, ইবাদত, আখলাক ও লেনদেনসহ ব্যক্তিগত পারিবারিক, সামাজিক ও আন্তর্জাতিক সকল ক্ষেত্রে হকের উপর চলার জন্য একে অপরকে দাওয়াত দেওয়া; নানা কারণে মন্দকাজ করতে এবং মন্দ পথে চলতে মনে যে খায়েশ তৈরি হয়, তা থেকে বিরত থেকে শরীয়তের উপর সবর করার জন্য একে অপরকে নসিহত করা।\n\nআয়াত থেকে বোঝা গেলো, ঈমান ও আমলে সালেহের সঙ্গে সঙ্গে দ্বীনের প্রচার ও প্রতিষ্ঠার কাজও উম্মতের সমষ্টিগত ফরজ। এই ফরজ আদায় ব্যতীত কামিয়াবি ও সফলতা আসবে না। তাই কোনো না কোনোভাবে এ কাজের সঙ্গে যুক্ত থাকা অপরিহার্য।\n\nদ্বীনের প্রচার ও প্রতিষ্ঠার ব্যাপক ও পূর্ণাঙ্গ অর্থবোধক শিরোনাম জিহাদ ফী সাবীলিল্লাহ। এর প্রকৃত মতলব হলো, আল্লাহর দ্বীন ও শরীয়ত মতো নিজে চলা এবং অন্যদের নিকট তা আদরণীয় করে তোলার জন্য যখন যে মেহনত অনুকূল হয় তা করে যাওয়া। মানুষকে আল্লাহর দ্বীনের অধীনে আনার জন্য এবং তাঁর রহমত ও সন্তুষ্টির অধিকারী করার জন্য যখন যে কোরবানি করতে হয় এবং সম্ভব হয় তা করা। (আর জিহাদের সর্বোচ্চ বহিঃপ্রকাশ ঘটে শরীয়তের আলোকে সশস্ত্র সংগ্রামের মধ্য দিয়ে, যা মূলত সরকার এবং সরকারসম বৃহৎ শক্তির দায়িত্ব। যার অন্য নাম ‘কিতাল ফী সাবীলিল্লাহ’।)\n\nপূর্বে যেমনটা বলা হয়েছে, পরিস্থিতি ভেবে এর রূপবদল হয়। যেমন নবীজী মক্কী যিন্দেগীর ১২/১৩ বছর যে সংগ্রাম ও মেহনত করেছেন, সেটাও এক পরিস্থিতির জিহাদ। তেমনি মাদানী যিন্দেগীর শুরুতে নবী ও সাহাবীগণ তালিম ও তাবলীগের পথে যে মেহনত করেছেন, তাও জিহাদের একটি প্রকার। তেমনি বদর-উহুদসহ যা কিছু হয়েছে, সেটাও জিহাদ। (বরং জিহাদের চূড়ান্তরূপ। আর কিতাল বা ফিকহী পরিভাষায় জিহাদ বলে কেবল একেই বুঝানো হয়।)\n\nসুতরাং কুরআন মাজীদের সেখানে যেখানে ঈমানদারকে ‘জিহদ ফী সাবীলিল্লাহর’ দাওয়াত দেওয়া হয়েছে, তার মতলব হলো, আল্লাহর বান্দাদেরকে আল্লাহর বন্দেগীতে ফিরিয়ে আনা, নফসের ধোকা, শয়তানের প্রতারণা এবং বাতিল প্রভুর বাতিল বিধানের গোলামি থেকে মানুষকে মুক্ত করে এক আল্লাহর দ্বীনের অধীন করা, সকল মানুষকে সুশীল আলোকিত এবং আদর্শবান ও চরিত্রবানরূপে গড়ে তোলার সর্বোচ্চ কোশেশ করা, তাদেরকে আল্লাহর রহমত ও সন্তুষ্টির অধিকারী বানানোর জন্য সর্বোচ্চ ত্যাগ স্বীকার করা। এই কাজ কুরআনের দৃষ্টিতে এত মহান যে, একে আল্লাহর নুসরত ও সাহায্যে বলে আখ্যায়িত করা। এই কাজে লিপ্তদেরকে ‘আনসারুল্লাহ’ (আল্লাহকে সাহায্যকারী) বলা হয়েছে। তাদেরকে দুনিয়া-আখেরাতের বড় বড় সফলতার সুসংবাদ দেয়া হয়েছে। আল্লাহ পাক বলেন,\n\nيَا أَيُّهَا الَّذِينَ آمَنُوا هَلْ أَدُلُّكُمْ عَلَى تِجَارَةٍ تُنْجِيكُمْ مِنْ عَذَابٍ أَلِيمٍ (١٠) تُؤْمِنُونَ بِاللَّهِ وَرَسُولِهِ وَتُجَاهِدُونَ فِي سَبِيلِ اللَّهِ بِأَمْوَالِكُمْ وَأَنْفُسِكُمْ ذَلِكُمْ خَيْرٌ لَكُمْ إِنْ كُنْتُمْ تَعْلَمُونَ (١١) يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهَارُ وَمَسَاكِنَ طَيِّبَةً فِي جَنَّاتِ عَدْنٍ ذَلِكَ الْفَوْزُ الْعَظِيمُ (١٢) وَأُخْرَى تُحِبُّونَهَا نَصْرٌ مِنَ اللَّهِ وَفَتْحٌ قَرِيبٌ وَبَشِّرِ الْمُؤْمِنِينَ (١٣) يَا أَيُّهَا الَّذِينَ آمَنُوا كُونُوا أَنْصَارَ اللَّهِ كَمَا قَالَ عِيسَى ابْنُ مَرْيَمَ لِلْحَوَارِيِّينَ مَنْ أَنْصَارِي إِلَى اللَّهِ قَالَ الْحَوَارِيُّونَ نَحْنُ أَنْصَارُ اللَّهِ\n\nহে মুমিনগণ! আমি কি তোমাদেরকে এমন এক ব্যবসার সংবাদ দিবো, যা তোমাদেরকে যন্ত্রণাময় শাস্তি থেকে রক্ষা করবে? (তা এই যে,) তোমরা আল্লাহ ও তাঁর রাসুলের প্রতি ঈমান আনবে (এবং ঈমানের দাবীগুলো পুরন করে খাটি ঈমানের প্রমাণ দিবে) আর মাল ও জান দ্বারা আল্লাহর পথে (আল্লাহর দ্বীনের জন্য) জিহাদ ও মেহনত করবে। এটা তোমাদের জন্য সর্বদিক থেকে শ্রেয়, যদি তোমরা উপলব্ধি করো। এর ফলে আল্লাহ তোমাদের পাপরাশি ক্ষমা করবেন এবং তোমাদের দাখিল করবেন এমনসব উদ্যানে যার তলদেশে নহর প্রবাহিত। এবং এমন উৎকৃষ্ট বাসগৃহে প্রবেশ করাবেন, যা স্থায়ী জান্নাতে অবস্থিত। এ-ইতো মহাসাফল্য। এবং তোমাদের দান করবেন তোমাদের পছন্দনীয় আরেকটি জিনিস, আল্লাহর পক্ষ হতে সাহায্য এবং আসন্ন বিজয়। আর হে রাসুল! আপনি মুমিনদের এ সুসংবাদ শুনিয়ে দিন। হে ঈমানগারগণ! তোমরা আল্লাহর সাহায্যকারী হয়ে যাও, যেমন ঈসা ইবনে মারইয়াম হাওয়ারীদের (সঙ্গীদের) বলেছিলেন, আল্লাহর রাস্তায় কে হবে আমার সাহায্যকারী? তখন হাওয়ারীরা বলেছিলো, আমরাই হবো আল্লাহর (দ্বীনের) সাহায্যকারী। (সূরা ছফ, ৬১/১০-১৪) অন্য আয়াতে এসেছে,\n\nيَا أَيُّهَا الَّذِينَ آمَنُوا اتَّقُوا اللَّهَ وَابْتَغُوا إِلَيْهِ الْوَسِيلَةَ وَجَاهِدُوا فِي سَبِيلِهِ لَعَلَّكُمْ تُفْلِحُونَ\n\nহে মুমিনগণ! আল্লাহকে ভয় করো এবং তার পর্যন্ত পৌছার অছিলা সন্ধান করো (অর্থাৎ এমন নেক আমল করো, যার দ্বারা তাঁর সন্তুষ্টি ও নৈকট্য লাভ করা যায়। একটি আমল এই) তার রাস্তায় (অর্থাৎ মানুষকে দ্বীনের পথে এবং অধীনে আনার জন্য) জিহাদ ও মেহনত করো। যাতে তোমরা সফলকাম হও। (সূরা মায়েদা ৫/৩৫) আল্লাহ পাক আরও বলেন,\n\nوَجَاهِدُوا فِي اللَّهِ حَقَّ جِهَادِهِ هُوَ اجْتَبَاكُمْ وَمَا جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْرَاهِيمَ هُوَ سَمَّاكُمُ الْمُسْلِمِينَ مِنْ قَبْلُ وَفِي هَذَا لِيَكُونَ الرَّسُولُ شَهِيدًا عَلَيْكُمْ وَتَكُونُوا شُهَدَاءَ عَلَى النَّاسِ\n\nতোমরা আল্লার রাস্তায় জিহাদ ও মেহনত করো যেভাবে করা উচিৎ। আল্লাহ তোমাদেরকে দ্বীনের খেদমতের জন্য বেছে নিয়েছেন। তিনি দ্বীনের ব্যাপারে তোমাদের প্রতি (সাধ্যতীত) কোনো কঠোরতা আরোপ করেননি। নিজেদের পিতা ইবরাহীমের দ্বীনকে দৃঢ়ভাবে আঁকড়ে ধরো। তিনি পূর্বেও তোমাদের নাম রেখেছেন মুসলিম এই কিতাবেও তোমাদের নাম মুসলিম। যাতে এই রাসুল তোমাদের জন্য সাক্ষী হন আর তোমরা সাক্ষী হও অন্যান্য মানুষের জন্য। (সূরা হজ্জ ২২/৭৮)\n\nএক জায়গায় জিহাদ ফী সাবীলিল্লাহকে আল্লাহ পাক ঈমানর অপরিহার্য অনুষঙ্গ বলে উল্লেখ করেছেন এবং পরিষ্কার বলেছেন, সাচ্চা মুমিন সে-ই, যে আল্লাহ ও তাঁর রাসুলের প্রতি ঈমান রাখে এবং দ্বীনি বিষয়ের প্রতি যার অন্তরে কোনো সংশয় নেই, আর সে দ্বীনের জন্য জিহাদ-মেহনত এবং আত্মত্যাগের পরাকাষ্ঠাও প্রদর্শন করে। ইরশাদ হয়েছে,\n\nإِنَّمَا الْمُؤْمِنُونَ الَّذِينَ آمَنُوا بِاللَّهِ وَرَسُولِهِ ثُمَّ لَمْ يَرْتَابُوا وَجَاهَدُوا بِأَمْوَالِهِمْ وَأَنْفُسِهِمْ فِي سَبِيلِ اللَّهِ أُولَئِكَ هُمُ الصَّادِقُونَ\n\nআসল মুমিন তারা যারা আল্লাহ ও তাঁর রাসুলকে অন্তর দিয়ে মেনে নিয়েছে, এরপর অন্তরে কোনো সন্দেহ স্থান দেয়নি আর জান-মাল দিয়ে আল্লাহর রাস্তায় জিহাদ ও কোরবানি পেশ করেছে। এরাই তো (ঈমানের দাবীতে) সত্যবাদী! (সূরা হুজুরাত ৪৯/১৫)\n\nঈমানদারের শান হলো, তাদের নিকট দুনিয়ার সবকিছু, এমনকি নিজের মাতা-পিতা, বিবি বাচ্চার চেও আল্লাহ ও তাঁর রাসুল প্রিয়। আল্লাহ ও তাঁর রাসুলের জন্য জীবন উৎসর্গ করা তাদের জন্য সব চে বেশি কাংখিত। কোনো মুমিনের এই অবস্থা না হলে সে আল্লাহর রহমত কেন, শাস্তির উপযুক্ত। ইরশাদ হয়েছে,\n\nقُلْ إِنْ كَانَ آبَاؤُكُمْ وَأَبْنَاؤُكُمْ وَإِخْوَانُكُمْ وَأَزْوَاجُكُمْ وَعَشِيرَتُكُمْ وَأَمْوَالٌ اقْتَرَفْتُمُوهَا وَتِجَارَةٌ تَخْشَوْنَ كَسَادَهَا وَمَسَاكِنُ تَرْضَوْنَهَا أَحَبَّ إِلَيْكُمْ مِنَ اللَّهِ وَرَسُولِهِ وَجِهَادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ وَاللَّهُ لَا يَهْدِي الْقَوْمَ الْفَاسِقِينَ\n\n(হে নবী! মুমিনদের) বলে দিন, তোমাদের কাছে যদি আল্লাহ, তাঁর রাসুল এবং তাঁর পথে জিহাদ ও মেহনত করার চেয়ে বেশি প্রিয় হয় তোমাদের পিতা-পুত্র, তোমাদের স্ত্রী ও খান্দান, তোমাদের সেই সম্পদ, যা তোমরা অর্জন করেছো ঐ ব্যবসায়, যাতে মন্দা দেখা দেয়ার আশংকা করতে এবং তোমাদেও সেই ঘর-বাড়ি, যা তোমাদের মনের মতো, তবে অপেক্ষা করো আল্লাহ তাঁর ফায়সালা প্রকাশ করা পর্যন্ত। নিশ্চই আল্লাহ অবাধ্যদের হেদয়েত দেন না। (সূরা তাওবা ৯/২৪)\n\nএই আয়াত থেকে বোঝা গেলো, আসল মুমিন সে, যার কাছে আল্লাহর রাস্তায় জীবন বাজি রাখা এবং দ্বীনের জন্য মেহনত-মোজাহাদা করা দুনিয়ার সব কিছুর চে প্রিয়। দ্বীনের পথে ত্যাগ স্বীকারের জন্য পাগলপারা হওয়াই মুমিনের শান। আর এটা এমন এক শক্তি, যার মাধ্যমে সব কষ্ট জয় করা সম্ভব।"
  },
  {
    "_id": "74",
    "chapter_id": "10",
    "2_id": "1",
    "1": "কুরআনের কিছু ওয়াজ ও নসিহত",
    "2": "পুরো কুরআন মাজীদই উপদেশ ও নসিহতের বিশাল আঁকর। বিভিন্ন শিরোনামে কয়েকশত আয়াত আমরা ইতিপূর্বে উল্লেখ করেছি, যার সবি কোনো না কোনো উপদেশ-সম্বলিত। তবে কুরআন মাজীদের অনেক জায়গা এমন আছে, যা স্বতন্ত্র উপদেশ ও নসিহতের মর্যাদা রাখে। এমন কিছু জায়গা আমরা পাঠকের সামনে তুলে ধরছি।\n\n\u003cb\u003eসংকটের সময় সবর করা, নামাযের মাধ্যমে মদদ চাওয়া\u003c/b\u003e\n\nيَا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلَاةِ إِنَّ اللَّهَ مَعَ الصَّابِرِينَ (١٥٣) وَلَا تَقُولُوا لِمَنْ يُقْتَلُ فِي سَبِيلِ اللَّهِ أَمْوَاتٌ بَلْ أَحْيَاءٌ وَلَكِنْ لَا تَشْعُرُونَ (١٥٤) وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ وَالْأَنْفُسِ وَالثَّمَرَاتِ وَبَشِّرِ الصَّابِرِينَ (١٥٥) الَّذِينَ إِذَا أَصَابَتْهُمْ مُصِيبَةٌ قَالُوا إِنَّا لِلَّهِ وَإِنَّا إِلَيْهِ رَاجِعُونَ (١٥٦) أُولَئِكَ عَلَيْهِمْ صَلَوَاتٌ مِنْ رَبِّهِمْ وَرَحْمَةٌ وَأُولَئِكَ هُمُ الْمُهْتَدُونَ\n\nহে মুমিনগণ! সবর ও সালাতের মাধ্যমে আল্লাহর সাহায্য লাভের চেষ্টা করো। নিশ্চই আল্লাহ সবরকারীদের সঙ্গে আছেন। আর যারা আল্লাহর পথে নিহত হয়েছে, তাদের তোমরা মৃত বলো না। প্রকৃতপক্ষে তারা (বরযখের জগতে) বিশেষ হায়াত প্রাপ্ত। কিন্তু তোমরা তা উপলব্ধি করতে পারো না। আর মনে রেখো, আমি অবশ্যই তোমাদেকে পরীক্ষা করবো ভয়-ভীতি দ্বারা, (কখোনো) ক্ষুধা দ্বারা, কখনো জান-মাল ও ফসলহানি দ্বারা। যে সমস্ত লোক (এমতাবস্থায়) সবরের পরিচয় দেয়, তাদের আপনি সুসংবাদ দিন। তাদের অবস্থা হলো, কোনো মুসিবত হলে বলে উঠে, ইন্নালিল্লাহি.....আমরা সকলে আল্লাহরই মালিকানাধীন, তার কাছেই আমরা ফিরে যাবো। এরাই এমন লোক, যাদের প্রতি তাদের প্রতিপালকের বিশেষ দয়া ও করুণা রয়েছে। এরাই হেদায়েত প্রাপ্ত। (সূরা বাকারা ২/১৫৩-১৫৭)\n\nএই আয়াত কটিতে বিপদ ও মুসিবতের সময় মুমিনদের জন্য কী পরিমাণ সান্ত্বনা ও হেদায়েত নিহিত আছে তা সত্যি বিস্ময়কর! সবর কথা, নামাযের মাধ্যমে সব কিছুর নিয়ন্তা যিনি, তাঁর সঙ্গে যোগাযোগ করা, মনে মনে এ বিশ্বাস হাজির করা যে, আমরা সবাই তো আল্লারই মালিকানাধীন। আজ না কাল আমরা তো তার কাছে চলেই যাবো, এই কষ্ট তেমন আর কি! কেউ যদি বিপদকালে এই তিনটি বিষয় স্মরণ রাখতে পারে, তবে কখনো সে হতবল হবে না।"
  },
  {
    "_id": "75",
    "chapter_id": "10",
    "2_id": "2",
    "1": "বান্দাদেরকে জান্নাত ও রহমতের প্রতি আহ্বান",
    "2": "আল্লাহ পাক বলেন,\n\nوَأَطِيعُوا اللَّهَ وَالرَّسُولَ لَعَلَّكُمْ تُرْحَمُونَ (١٣٢) وَسَارِعُوا إِلَى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّمَاوَاتُ وَالْأَرْضُ أُعِدَّتْ لِلْمُتَّقِينَ (١٣٣) الَّذِينَ يُنْفِقُونَ فِي السَّرَّاءِ وَالضَّرَّاءِ وَالْكَاظِمِينَ الْغَيْظَ وَالْعَافِينَ عَنِ النَّاسِ وَاللَّهُ يُحِبُّ الْمُحْسِنِينَ (١٣٤) وَالَّذِينَ إِذَا فَعَلُوا فَاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَمَنْ يَغْفِرُ الذُّنُوبَ إِلَّا اللَّهُ وَلَمْ يُصِرُّوا عَلَى مَا فَعَلُوا وَهُمْ يَعْلَمُونَ (١٣٥) أُولَئِكَ جَزَاؤُهُمْ مَغْفِرَةٌ مِنْ رَبِّهِمْ وَجَنَّاتٌ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَنِعْمَ أَجْرُ الْعَامِلِينَ\n\nএবং আল্লাহ ও রাসুলের আনুগত্য করো। যাতে তোমাদের প্রতি রহমতের আচরণ করা হয় (কেননা আল্লাহ ও তাঁর রাসুলের অনুগত বান্দারাই রহমতের হকদার হয়)। আর নিজ রবের ক্ষমা এবং সেই জান্নাত লাভের জন্য ধাবিত হও, যার প্রশস্ততা আসমান-জমিন সমান। ঐ মুত্তাকীদের জন্য তা প্রস্তুত করা হয়েছে, যারা স্বচ্ছল-অসচ্ছল উভয় অবস্থায় আল্লাহর পথে অর্থ ব্যয় করে এবং নিজের ক্রোধ হজম করে আর মানুষকে ক্ষমা করে। আল্লাহ এমন পুণ্যবানদের ভালোবাসেন। (এবং মুত্তাকীদের আরও গুণ হলো) যখনই তারা কোনো অশ্লীল কাজ করে ফেলে, কিংবা অন্যভাবে নিজের উপর অবিচার করে ফেলে, তখন সঙ্গে সঙ্গে আল্লাহকে স্মরণ করে, ফলে আল্লাহর কাছে ক্ষমা প্রার্থনা করে। আর আল্লাহ ছাড়া কেইবা আছে ক্ষমা করতে পারে? আর তারা জেনে শুনে তাদের বদআমলের উপর গো ধরে থাকে না। এরা সে সমস্ত লোক, যাদের পুরস্কার হচ্ছে তাদের প্রভুর পক্ষ হতে ক্ষমা ও জান্নাত, যার তলদেশে নহর প্রবাহিত, যাতে তারা স্থায়ী জীবন লাভ করবে। নেক আমলকারীদের প্রতিদান কতই না উত্তম। (সূরা আলে ইমরান ৩/১৩২-১৩৬)\n\nঅর্থাৎ আমাদের আল্লাহ ঘোষণা করছেন যে, আমার রহমত ও জান্নাতের দরজা তাদের জন্য খোলা, যারা গুনাহ করে ফেলেছে ও তওবা করেছে। এবং যারা বারবার গুনাহ করে আর বারবার তওবা করে তাদের জন্যও খোলা। তবে যারা গুনাহ করেই যায়, তওবা করে না, তাদের কথা ভিন্ন।"
  },
  {
    "_id": "76",
    "chapter_id": "10",
    "2_id": "3",
    "1": "ইসলামের মৌলিক কিছু বিধান ও নসিহত",
    "2": "আল্লাহ বলেন,\n\nقُلْ تَعَالَوْا أَتْلُ مَا حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئًا وَبِالْوَالِدَيْنِ إِحْسَانًا وَلَا تَقْتُلُوا أَوْلَادَكُمْ مِنْ إِمْلَاقٍ نَحْنُ نَرْزُقُكُمْ وَإِيَّاهُمْ وَلَا تَقْرَبُوا الْفَوَاحِشَ مَا ظَهَرَ مِنْهَا وَمَا بَطَنَ وَلَا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذَلِكُمْ وَصَّاكُمْ بِهِ لَعَلَّكُمْ تَعْقِلُونَ (١٥١) وَلَا تَقْرَبُوا مَالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَأَوْفُوا الْكَيْلَ وَالْمِيزَانَ بِالْقِسْطِ لَا نُكَلِّفُ نَفْسًا إِلَّا وُسْعَهَا وَإِذَا قُلْتُمْ فَاعْدِلُوا وَلَوْ كَانَ ذَا قُرْبَى وَبِعَهْدِ اللَّهِ أَوْفُوا ذَلِكُمْ وَصَّاكُمْ بِهِ لَعَلَّكُمْ تَذَكَّرُونَ\n\nবলুন, এসো, তোমাদের প্রতিপালক তোমাদের প্রতি যা কিছু হারাম করেছেন, (তার মৌলিক কয়েকটি) আমি তোমাদের পড়ে শোনাই। তা এই যে, তোমরা তার সঙ্গে কাউকে শরিক করো না। পিতা-মাতার সঙ্গে সদ্ব্যবহার করো। দারিদ্রের কারণে নিজ সন্তানদের হত্যা করো না। আমি তোমাদেরকেও রিযিক দিবো তাদেরকেও দিবো। আর তোমরা প্রকাশ্য বা গোপন কোনো রকম অশ্লীল কাজের কাছেও যেও না। আর আল্লাহ মানুষের প্রাণকে মর্যাদা দান করেছেন, যথার্থ কারণ ছাড়া তা হত্যা করো না। হে মানুষ! এই হচ্ছে সে সমস্ত বিষয়, যার প্রতি আল্লাহ গুরুত্বের সঙ্গে তোমাদের অসিয়ত করছেন, যাতে তোমরা উপলব্ধি করো। আর এতিম সন্তান পরিপক্ক বয়সে পৌঁছা পর্যন্ত তার সম্পদের কাছেও যেও না। তবে (তার উপকারের জন্য যদি কোনো কিছু করা জরুরি হয় সেই) উত্তম পন্থা অবলম্বন করবে। এবং ওজন ও পরিমাপ ঠিকঠিক করবে। আল্লাহ কাউকে তার সাধ্যাতীত কষ্ট দেন না। আর যখন কথা বলবে, ন্যায্য কথা বলবে, যদিও নিকটাত্মীয়দের বিষয়ে হয় না কেন। আর (আল্লাকে দেয়া ওয়াদা কিংবা) আল্লাহর (নামে মানুষকে দেয়া) ওয়াদা পূর্ণ করবে। হে মানুষ! আল্লাহ এ সকল বিষয়ে গুরুত্বের সঙ্গে আদেশ করছেন, যাতে তোমরা স্মরণ রাখো। (সূরা আনআম ৬/১৫১-১৫২)"
  },
  {
    "_id": "77",
    "chapter_id": "10",
    "2_id": "4",
    "1": "আল্লাহর আনুগত্যকারী ও অবাধ্যতাকারীর পরিণাম",
    "2": "সূরা রাআদের নিন্মোক্ত আয়াতগুলো পড়ুন। সিদ্ধান্ত নিন আপনি কোন পথে যাবেন, কোন দলে যোগ দিবেন। আল্লাহ পাক বলেন,\n\nلِلَّذِينَ اسْتَجَابُوا لِرَبِّهِمُ الْحُسْنَى وَالَّذِينَ لَمْ يَسْتَجِيبُوا لَهُ لَوْ أَنَّ لَهُمْ مَا فِي الْأَرْضِ جَمِيعًا وَمِثْلَهُ مَعَهُ لَافْتَدَوْا بِهِ أُولَئِكَ لَهُمْ سُوءُ الْحِسَابِ وَمَأْوَاهُمْ جَهَنَّمُ وَبِئْسَ الْمِهَادُ (١٨) فَمَنْ يَعْلَمُ أَنَّمَا أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمَى إِنَّمَا يَتَذَكَّرُ أُولُو الْأَلْبَابِ (١٩) الَّذِينَ يُوفُونَ بِعَهْدِ اللَّهِ وَلَا يَنْقُضُونَ الْمِيثَاقَ (٢٠) وَالَّذِينَ يَصِلُونَ مَا أَمَرَ اللَّهُ بِهِ أَنْ يُوصَلَ وَيَخْشَوْنَ رَبَّهُمْ وَيَخَافُونَ سُوءَ الْحِسَابِ (٢١) وَالَّذِينَ صَبَرُوا ابْتِغَاءَ وَجْهِ رَبِّهِمْ وَأَقَامُوا الصَّلَاةَ وَأَنْفَقُوا مِمَّا رَزَقْنَاهُمْ سِرًّا وَعَلَانِيَةً وَيَدْرَءُونَ بِالْحَسَنَةِ السَّيِّئَةَ أُولَئِكَ لَهُمْ عُقْبَى الدَّارِ (٢٢) جَنَّاتُ عَدْنٍ يَدْخُلُونَهَا وَمَنْ صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلَائِكَةُ يَدْخُلُونَ عَلَيْهِمْ مِنْ كُلِّ بَابٍ (٢٣) سَلَامٌ عَلَيْكُمْ بِمَا صَبَرْتُمْ فَنِعْمَ عُقْبَى الدَّارِ (٢٤) وَالَّذِينَ يَنْقُضُونَ عَهْدَ اللَّهِ مِنْ بَعْدِ مِيثَاقِهِ وَيَقْطَعُونَ مَا أَمَرَ اللَّهُ بِهِ أَنْ يُوصَلَ وَيُفْسِدُونَ فِي الْأَرْضِ أُولَئِكَ لَهُمُ اللَّعْنَةُ وَلَهُمْ سُوءُ الدَّارِ\n\nমঙ্গল তাদের জন্য, যারা তাদের প্রতিপালকের ডাকে সাড়া দিয়েছে। আর যারা তাঁর ডাকে সাড়া দেয়নি, তাদের কাছে যদি দুনিয়ার সমস্ত জিনিসও থাকে, এবং তার সমপরিমাণ আরও থাকে, তবে কেয়ামতের দিন তারা তাদের প্রাণ রক্ষার্থে সবই দিতে প্রস্তুত হয়ে যাবে। তাদের বড় কঠিন হিসাব হবে এবং তাদের ঠিকানা হবে জাহান্নাম, আর তা বড় মন্দ ঠিকানা। যে ব্যক্তি নিশ্চিত বিশ্বাস রাখে যে, আপনার প্রতিপালকের পক্ষ হতে আপনার নিকট যা নাযিল হয়েছে তা সত্য, সেকি ওই ব্যক্তর মতো হতে পারে যে অন্ধ? বস্তুুত উপদেশ কেবল তারাই গ্রহণ করে, যারা বোধ-বুদ্ধির অধিকারী। অর্থাৎ সেই সমস্ত লোক, যারা (শরীয়তের অনুসরণের মাধ্যমে) আল্লাহকে প্রদত্ত অঙ্গীকার রক্ষা করে এবং চুক্তি ভঙ্গ করে না। আর আল্লাহ যে সম্পর্ক বজায় রাখতে আদেশ করেছেন, তারা তা বজায় রাখে। আপন প্রভুকে ভয় করে এবং কঠিন হিসাবের ভয় রাখে। এবং তারা সে সকল লোক, যারা আপন প্রভুর সন্তুষ্টি বিধানের জন্য সবর করেছে, নামায কায়েম করেছে, এবং আমি তাদেরকে যে রিযিক দিয়েছি, তা হতে গোপনে ও প্রকাশ্যে ব্যয় করে, আর তারা দুর্ব্যবহারকে মোকাবেলা করে সদ্ব্যবহার দ্বারা। প্রকৃত নিবাসের উত্তম পরিণাম তাদের জন্য। অর্থাৎ স্থায়ী অবস্থানের সেই উদ্যানসমূহ, যার ভিতর তারা নিজেরাও প্রবেশ করবে এবং তাদের বাপ-দাদা ও স্ত্রী-সন্তানদের মধ্যে যারা নেককার তারাও। তাদের অভ্যর্থনার জন্য ফেরেশতাগণ তাদের নিকট প্রত্যেক দরজা দিয়ে প্রবেশ করবে (আর বলতে থাকবে), তোমরা দুনিয়াতে যে সবর অবলম্বন করেছো, তার বিনিময়ে এখন তোমাদের প্রতি সালাম- অশেষ শান্তি। আর প্রকৃত নিবাসের কত উৎকৃষ্ট এই পরিণাম! (এর বিপরীত) যারা আল্লাহর সাথে কৃত অঙ্গীকার দৃঢ়ভাবে আবদ্ধ হবার পর তা ভঙ্গ করে, এবং আল্লাহ যে সম্পর্ক রক্ষা করার নির্দেশ দিয়েছেন তা ছিন্ন করে আর জমিনে অশান্তি বিস্তার করে, তাদের জন্য লানত এবং নিকৃষ্ট নিবাস। (সূরা রাআদ ১৩/১৮-২৫)"
  },
  {
    "_id": "78",
    "chapter_id": "10",
    "2_id": "5",
    "1": "অবাধ্য পাপীর প্রতি কঠোর হুশিয়ারি",
    "2": "আল্লাহ পাক বলেন,\n\nوَلَا تَحْسَبَنَّ اللَّهَ غَافِلًا عَمَّا يَعْمَلُ الظَّالِمُونَ إِنَّمَا يُؤَخِّرُهُمْ لِيَوْمٍ تَشْخَصُ فِيهِ الْأَبْصَارُ (٤٢) مُهْطِعِينَ مُقْنِعِي رُءُوسِهِمْ لَا يَرْتَدُّ إِلَيْهِمْ طَرْفُهُمْ وَأَفْئِدَتُهُمْ هَوَاءٌ (٤٣) وَأَنْذِرِ النَّاسَ يَوْمَ يَأْتِيهِمُ الْعَذَابُ فَيَقُولُ الَّذِينَ ظَلَمُوا رَبَّنَا أَخِّرْنَا إِلَى أَجَلٍ قَرِيبٍ نُجِبْ دَعْوَتَكَ وَنَتَّبِعِ الرُّسُلَ أَوَلَمْ تَكُونُوا أَقْسَمْتُمْ مِنْ قَبْلُ مَا لَكُمْ مِنْ زَوَالٍ (٤٤) وَسَكَنْتُمْ فِي مَسَاكِنِ الَّذِينَ ظَلَمُوا أَنْفُسَهُمْ وَتَبَيَّنَ لَكُمْ كَيْفَ فَعَلْنَا بِهِمْ وَضَرَبْنَا لَكُمُ الْأَمْثَالَ (٤٥) وَقَدْ مَكَرُوا مَكْرَهُمْ وَعِنْدَ اللَّهِ مَكْرُهُمْ وَإِنْ كَانَ مَكْرُهُمْ لِتَزُولَ مِنْهُ الْجِبَالُ (٤٦) فَلَا تَحْسَبَنَّ اللَّهَ مُخْلِفَ وَعْدِهِ رُسُلَهُ إِنَّ اللَّهَ عَزِيزٌ ذُو انْتِقَامٍ (٤٧) يَوْمَ تُبَدَّلُ الْأَرْضُ غَيْرَ الْأَرْضِ وَالسَّمَاوَاتُ وَبَرَزُوا لِلَّهِ الْوَاحِدِ الْقَهَّارِ (٤٨) وَتَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفَادِ (٤٩) سَرَابِيلُهُمْ مِنْ قَطِرَانٍ وَتَغْشَى وُجُوهَهُمُ النَّارُ (٥٠) لِيَجْزِيَ اللَّهُ كُلَّ نَفْسٍ مَا كَسَبَتْ إِنَّ اللَّهَ سَرِيعُ الْحِسَابِ (٥١) هَذَا بَلَاغٌ لِلنَّاسِ وَلِيُنْذَرُوا بِهِ وَلِيَعْلَمُوا أَنَّمَا هُوَ إِلَهٌ وَاحِدٌ وَلِيَذَّكَّرَ أُولُو الْأَلْبَابِ\n\nআপনি কিছুতেই এটা ভাববেন না যে, আল্লাহ জালেমদের বদ আমল সম্পর্কে উদাসীন। তিনি তো তাদেরকে সেই দিন পর্যন্ত অবকাশ দিচ্ছেন, যে দিন (-এর ভয়াবহতা দেখে) তাদের চক্ষুসমূহ বিস্ফারিত হয়ে থাকবে। (তারা উটের মতো) মাথা উপরে তুলে দৌড়াতে থাকবে। (তাদের ভীতিবিহবলতার এই দশা হবে যে) দৃষ্টি পলক ফেলার জন্য ফিরে আসাবে না। আর (ভয়াল দৃশ্যের কারণে) তাদের প্রাণ উড়ে যাবার উপক্রম হবে। হে নবী! আপনি মানুষকে সেদিন সম্পর্কে সতর্ক করুন, যেদিন আযাব একেবারে সামনে এসে যাবে, তখন কুফর-শিরককারী জালেমরা বলবে, আমাদের প্রভু! অল্প কালের জন্য সুযোগ দাও (আত্মসংশোধনের জন্য একবার মওকা দাও)। আমরা তোমার ডাকে সাড়া দিবো এবং রাসুলগণের অনুসরণ করবো। (উত্তরে বলা হবে, আযাব এসে যাবার পর এ কথা বলছো) আরে, তোমরাই না (কেয়ামত ও পরকালের সাজা অস্বীকার করে) কসম করে বলতে, আমাদের মৃত্যু (পরবর্তী কোনো জীবন) নেই (আমাদের কোনা সস্তি হবে না)। অথচ তোমরা তাদেরই বসতভিটায় বসবাস করেছো, যারা তোমাদের মতোই নিজেদের উপর (কুফর-শিরক করে) জুলুম করেছিলো। সুতরাং তোমাদের সামনে পরিষ্কার ছিলো যে, আমি তাদের সঙ্গে কী আচরণ করেছি (এবং তাদের কী পরিণাম হয়েছিলো)। এছাড়া তোমাদের সামনে (নবীদের মাধ্যমে ঐতিহাসিক) বহু দৃষ্টান্তও তুলে ধরেছিলাম (কিন্তু তোমরা এগুলো থেকে কোনো ফায়দা উঠাওনি)। তারা হকের পথ রুদ্ধ করতে সব রকম চাল চেলেছিলো। কিন্তু তাদের চাল তো আল্লাহর সামনেই (সেগুলো ব্যর্থ করে দেওয়া তো আল্লাহর জন্য কিছুই না)! যদিও (মনে হয়) তাদের চালে বুঝি পাহাড়ও টলে যাবে! সুতরাং আল্লাহ সম্পর্কে কখনো এমন ধারণা মনে আসতে দেবে না যে, তিনি নিজ রাসুলদেরকে দেওয়া ওয়াদার বিপরীত করবেন (অর্থাৎ অবশ্যই তিনি জালেমদের শাস্তি দিবেন)। নিশ্চই আল্লাহ সবার উপর প্রবল, শাস্তিদাতা। (যেদিন এসব প্রকাশ পাবে) সেদিন পৃথিবীকে অন্য এক পৃথিবী দ্বারা বদলে দেওয়া হবে। আকাশমণ্ডলও পরিবর্তিত হয়ে যাবে। আর সকলেই এক পরাক্রমশালী আল্লাহর সামনে উপস্থিত হবে। এবং সেদিন অবাধ্য পাপীদেরকে শিকলে কষে বাঁধা অবস্থায় দেখতে পাবে। তাদের জামা হবে আলকাতরার। আগুন তাদের মুখমণ্ডল আচ্ছন্ন করে ফেলবে। এসব এজন্য যে, আল্লাহ প্রত্যেককে তার কৃতকর্মের প্রতিফল দেবেন। আল্লাহ দ্রুত হিসাব গ্রহণকারী। এই হলো সমস্ত মানুষের প্রতি (চূড়ান্ত) বার্তা ও পয়গাম। উদ্দেশ্য হলো, এর মাধ্যমে যেন মানুষকে সতর্ক করা যায় এবং তারা জানতে পারে, সত্য মাবুদ কেবল একজনই এবং যাতে বোধসম্পন্নরা উপদেশ গ্রহণ করে। (সূরা ইবরাহীম ১৪/৪২-৫২)"
  },
  {
    "_id": "79",
    "chapter_id": "10",
    "2_id": "6",
    "1": "দ্বীনের কিছু বুনিয়াদি হেদায়েত ও আহকাম",
    "2": "وَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا إِمَّا يَبْلُغَنَّ عِنْدَكَ الْكِبَرَ أَحَدُهُمَا أَوْ كِلَاهُمَا فَلَا تَقُلْ لَهُمَا أُفٍّ وَلَا تَنْهَرْهُمَا وَقُلْ لَهُمَا قَوْلًا كَرِيمًا (٢٣) وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُلْ رَبِّ ارْحَمْهُمَا كَمَا رَبَّيَانِي صَغِيرًا (٢٤) رَبُّكُمْ أَعْلَمُ بِمَا فِي نُفُوسِكُمْ إِنْ تَكُونُوا صَالِحِينَ فَإِنَّهُ كَانَ لِلْأَوَّابِينَ غَفُورًا (٢٥) وَآتِ ذَا الْقُرْبَى حَقَّهُ وَالْمِسْكِينَ وَابْنَ السَّبِيلِ وَلَا تُبَذِّرْ تَبْذِيرًا (٢٦) إِنَّ الْمُبَذِّرِينَ كَانُوا إِخْوَانَ الشَّيَاطِينِ وَكَانَ الشَّيْطَانُ لِرَبِّهِ كَفُورًا (٢٧) وَإِمَّا تُعْرِضَنَّ عَنْهُمُ ابْتِغَاءَ رَحْمَةٍ مِنْ رَبِّكَ تَرْجُوهَا فَقُلْ لَهُمْ قَوْلًا مَيْسُورًا (٢٨) وَلَا تَجْعَلْ يَدَكَ مَغْلُولَةً إِلَى عُنُقِكَ وَلَا تَبْسُطْهَا كُلَّ الْبَسْطِ فَتَقْعُدَ مَلُومًا مَحْسُورًا (٢٩) إِنَّ رَبَّكَ يَبْسُطُ الرِّزْقَ لِمَنْ يَشَاءُ وَيَقْدِرُ إِنَّهُ كَانَ بِعِبَادِهِ خَبِيرًا بَصِيرًا (٣٠) وَلَا تَقْتُلُوا أَوْلَادَكُمْ خَشْيَةَ إِمْلَاقٍ نَحْنُ نَرْزُقُهُمْ وَإِيَّاكُمْ إِنَّ قَتْلَهُمْ كَانَ خِطْئًا كَبِيرًا (٣١) وَلَا تَقْرَبُوا الزِّنَا إِنَّهُ كَانَ فَاحِشَةً وَسَاءَ سَبِيلًا (٣٢) وَلَا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ وَمَنْ قُتِلَ مَظْلُومًا فَقَدْ جَعَلْنَا لِوَلِيِّهِ سُلْطَانًا فَلَا يُسْرِفْ فِي الْقَتْلِ إِنَّهُ كَانَ مَنْصُورًا (٣٣) وَلَا تَقْرَبُوا مَالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَأَوْفُوا بِالْعَهْدِ إِنَّ الْعَهْدَ كَانَ مَسْئُولًا (٣٤) وَأَوْفُوا الْكَيْلَ إِذَا كِلْتُمْ وَزِنُوا بِالْقِسْطَاسِ الْمُسْتَقِيمِ ذَلِكَ خَيْرٌ وَأَحْسَنُ تَأْوِيلًا (٣٥) وَلَا تَقْفُ مَا لَيْسَ لَكَ بِهِ عِلْمٌ إِنَّ السَّمْعَ وَالْبَصَرَ وَالْفُؤَادَ كُلُّ أُولَئِكَ كَانَ عَنْهُ مَسْئُولًا (٣٦) وَلَا تَمْشِ فِي الْأَرْضِ مَرَحًا إِنَّكَ لَنْ تَخْرِقَ الْأَرْضَ وَلَنْ تَبْلُغَ الْجِبَالَ طُولًا (٣٧) كُلُّ ذَلِكَ كَانَ سَيِّئُهُ عِنْدَ رَبِّكَ مَكْرُوهًا (٣٨) ذَلِكَ مِمَّا أَوْحَى إِلَيْكَ رَبُّكَ مِنَ الْحِكْمَةِ وَلَا تَجْعَلْ مَعَ اللَّهِ إِلَهًا آخَرَ فَتُلْقَى فِي جَهَنَّمَ مَلُومًا مَدْحُورًا\n\nতোমার প্রতিপালক নির্দেশ দিয়েছেন যে, তাকে ছাড়া অন্য কারো ইবাদত করো না, পিতা-মাতার সাথে সদ্ব্যবহার করো। পিতা-মাতার কোনো একজন কিংবা উভয়জন যদি তোমার কাছে বার্ধক্যে উপনীত হয়, তবে এমন কোনো কথা বলবে না যা তাদের মনে কষ্ট দেয়। তাদেরকে ধমক দিবে না। তাদের সঙ্গে সম্মানজনকভাবে কথা বলবে। মমতার সঙ্গে তাদের সামনে বিনয়ের ডানা অবনমিত রাখবে এবং দু‘আ করবে, হে আমার প্রতিপালক! শৈশবে যেমন তারা আমাকে লালন-পালন করেছেন, তেমনি আপনিও তাদের প্রতি রহম করুন (দুনিয়া-আখেরাতে তাদের প্রতি দয়া করুন)। তোমাদের প্রতিপালক তোমাদের অন্তরে কী আছে তা ভালো করে জানেন (অর্থাৎ যদি তাদের প্রতি আন্তরিক শ্রদ্ধা সত্ত্বেও ভুল হয়ে যায়, তবে) যদি তোমরা নেককার হয়ে যাও, তাহলে যারা বেশি বেশি আল্লাহর দিকে রুজু করে, তিনি তাদের ভুল-ত্রুটি ক্ষমা করেন। আর আত্মীয় স্বজনকে তাদের হক আদায় করে দাও এবং সাধারণ অভাবী ও মুসাফিরদেরও (তাদের হক দিয়ে দাও)। আর আল্লাহর দেয়া মাল অপ্রয়োজনীয় কাজে উড়াবে না। জেনে রেখো, যারা অপ্রয়োজনীয় কাজে অর্থ উড়ায়, তারা শয়তানের ভাই। আর শয়তান তার প্রভুর ঘোর অকৃতজ্ঞ (তোমরা এমনটা করো না)। যদি কখনো তুমি ঋক্তহস্ত হয়ে পড়ো এবং তাদের খেদমত করতে অক্ষম হয়ে যাও, ফলে) তাদের থেকে তোমার মুখ ফিরানোর দরকার হয়ে পড়ে, এবং তুমি আল্লাহর রহমতের প্রত্যাশায় থাকো, সে ক্ষেত্রে তাদের সাথে নম্র কথা বলো (এ অবস্থায়ও এমন কিছু) বলো না, যাতে তাদের মনে কষ্ট আসে। আর (কৃপণতাবশত) নিজের হাত ঘাড়ের সাথে বেঁধেও রেখো না। আবার (অপব্যয়ী হয়ে) তা সম্পূর্ণরূপে খুলেও দিও না। যদ্দরুণ নিন্দাযোগ্য ও নিঃস্ব হয়ে বসে পড়তে হয়। বস্তুত তোমার প্রতিপালক যার জন্য ইচ্ছা করেন জীবিকা প্রশস্ত করেদেন এবং যার জন্য ইচ্ছা সংকুচিত করেন। নিশ্চই তিনি বান্দাদের অবস্থাদি সম্পর্কে সম্যক অবগত এবং তিনি তাদেরকে ভালোভাবে দেখছেন। আর তোমরা দারিদ্রের ভয়ে নিজ সন্তানদের হত্যা করো না। নিশ্চিত জেনো, তাদের হত্যা করা গুরুত্বর অপরাধ এবং তোমরা ব্যভিচারের কাছেও যেও না। নিশ্চই তা অশ্লীলতা এবং বিপদগামিতা। আল্লাহ যে প্রাণকে মর্যাদা দান করেছেন, তাকে তোমরা হত্যা করো না। তবে (শরীয়ত অনুযায়ী) তোমরা হত্যার অধিকার লাভ করলে ভিন্ন কথা। যাকে অন্যায়ভাবে হত্যা করা হয়, তার ওয়ারিসকে আমি (কিসাস গ্রহণের) অধিকার দিয়েছি। সুতরাং সে যেন হত্যাকার্যে (শরঈ) সীমা লংঘন না করে। নিশ্চই সেও সাহায্য পাবার যোগ্য। আর তোমরা এতিম (পরিপক্ক বয়সে পৌছার আগ পর্যন্ত) তার মালের কাছেও যেও না, তবে এমন পন্থায় যা তার জন্য উত্তম। তোমরা অঙ্গীকার পুরণ করো। নিশ্চই অঙ্গীকার সম্পর্কে জিজ্ঞাসাবাদ করা হবে। এবং যখন পরিমাপ পাত্র দ্বারা কাউকে কোন জিনিস মেপে দাও, তখন পরিপূর্ণ মাপে দাও, আর ওজন করার জন্য সঠিক দাঁড়িপাল্লা ব্যবহার করো। এ পন্থাই সঠিক এবং এরই পরিণাম উৎকৃষ্ট। যে বিষয় তোমার নিশ্চিত জ্ঞান নেই, (তাকে বাস্তব মনে করে) তার পিছনে পড়ো না। জেনে রেখো, কান, চোখ এবং অন্তর প্রতিটি সম্পর্কে তোমাদের জিজ্ঞাসাবাদ করা হবে। আর ভূপৃষ্ঠে দম্ভভরে চলো না। তুমি তো ভূমিকে ফাটিয়ে ফেলতে পারবে না এবং উচ্চতায় পাহাড় পর্যন্ত পৌঁছতে পারবে না। এসবই এমন মন্দ কাজ, যা তোমার প্রতিপালকের কাছে একেবারেই অপছন্দনীয়। (হে নবী) এগুলো এমন হেকমতের কথা, যা আপনার প্রতিপালক ওহীর মাধ্যমে আপনার নিকট পৌঁছিয়েছেন। আর (হে মানুষ!) আল্লাহর সাথে অন্য কাউকে মাবুদ বানিও না। অন্যথায় নিন্দিত ও ধিকৃত হয়ে জাহান্নামে নিক্ষিপ্ত হবে। (সূরা বনি ইসরাঈল ১৭/২৩-৩৯)\n\nসুবহানাল্লাহ! কুরআন মাজীদের এ আয়াতগুলো বিধি-বিধানের কত সুন্দর নির্যাস। বর্ণনাভঙ্গি কেমন সাদামাটা আর মর্মস্পর্শী। নিঃসন্দেহে এর প্রত্যেক আয়াত পড়ে যে কেউ বুঝতে পারবে, এটি আল্লাহ রাব্বুল আলামীনের কালাম, কোনো মানুষের নয়।"
  },
  {
    "_id": "80",
    "chapter_id": "10",
    "2_id": "7",
    "1": "মুসলিম মিল্লাতের বিশেষ দায়িত্ব ও লক্ষ্যবিন্দু",
    "2": "يَا أَيُّهَا الَّذِينَ آمَنُوا ارْكَعُوا وَاسْجُدُوا وَاعْبُدُوا رَبَّكُمْ وَافْعَلُوا الْخَيْرَ لَعَلَّكُمْ تُفْلِحُونَ (٧٧) وَجَاهِدُوا فِي اللَّهِ حَقَّ جِهَادِهِ هُوَ اجْتَبَاكُمْ وَمَا جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْرَاهِيمَ هُوَ سَمَّاكُمُ الْمُسْلِمِينَ مِنْ قَبْلُ وَفِي هَذَا لِيَكُونَ الرَّسُولُ شَهِيدًا عَلَيْكُمْ وَتَكُونُوا شُهَدَاءَ عَلَى النَّاسِ فَأَقِيمُوا الصَّلَاةَ وَآتُوا الزَّكَاةَ وَاعْتَصِمُوا بِاللَّهِ هُوَ مَوْلَاكُمْ فَنِعْمَ الْمَوْلَى وَنِعْمَ النَّصِيرُ\n\nহে মুমিনগণ! রুকু করো, সেজদা করো (এটা তোমাদের বিশেষ কাজ)। এবং তোমাদের প্রতিপালকের সকল ইবাদত করো। আর ভালো কাজ করো। যাতে তোমরা সফল হও। এবং আল্লাহর রাস্তায় জীবন বাজি রেখে জিহাদ ও মেহনত করো যেমন করা উচিৎ। আল্লাহ তো (তাঁর বিশেষ বন্দেগী এবং নিজের পথের মেহনত-মোজাহাদার জন্য) তোমাদের নির্বাচন করেছেন। দ্বীনের ব্যাপারে তোমাদের প্রতি কোনো সাধ্যাতীত কঠোরতা আরোপ করেননি। নিজেদের পিতা ইবরাহীমের দ্বীনকে আকড়ে ধরো। তিনি পূর্বেও তোমাদের নাম রেখেছিলেন মুসলিম এবং এই কিতাবেও তোমাদের নাম মুসলিম। যাতে এই রাসুল তোমাদের জন্য সাক্ষী হতে পারেন। আর তোমরা সাক্ষী হতে পারো অন্যান্য মানুষের জন্য। সুতরাং নামায কায়েম করো, যাকাত আদায় করো এবং আল্লাহকে মজবুতভাবে আঁকড়ে ধরো। তিনিই তোমাদের অভিভাবক (তাঁর সাহায্যের উপরই ভরসা করে জিহাদ ও মেহনত অব্যাহত রাখো)। আর তিনি কতনা উত্তম অভিভাবক এবং উত্তম সহায়তাকারী। (সূরা হজ্জ ২২/৭৭-৭৮)\n\nসুবহানাল্লাহ! মাত্র দুই আয়াতে মুসলিম মিল্লাতের লক্ষ্যবস্তু কী, কী তাদের দায়িত্ব ও মর্যাদা এবং তাদের অস্তিত্বের উদ্দেশ্যই বা কী সবই বলে দেওয়া হয়েছে। উম্মতের পথ নির্দেশ হিসাবে এ দুটি আয়াতই যথেষ্ট।\n\nআল্লাহ পাক আমাদেরকে তাওফিক দান করুন। আমরা যেন নিজেদের জীবনের উদ্দেশ্যে, লক্ষ্যবস্তু এবং দায়িত্ব ও কর্তব্য বুঝে নিতে পারি। যেন কুরআনের হেদায়েত মোতাবেক চলে আল্লাহর রহমত ও সন্তুষ্টি লাভ করতে পারি। আর এতেই মানব-জীবনের সফলতা।"
  },
  {
    "_id": "81",
    "chapter_id": "10",
    "2_id": "8",
    "1": "গুনাহগারের প্রতি আল্লাহর আহ্বান এবং অবাধ্যদের প্রতি সতর্কবাণী",
    "2": "ইরশাদ হয়েছে,\n\nقُلْ يَا عِبَادِيَ الَّذِينَ أَسْرَفُوا عَلَى أَنْفُسِهِمْ لَا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعًا إِنَّهُ هُوَ الْغَفُورُ الرَّحِيمُ (٥٣) وَأَنِيبُوا إِلَى رَبِّكُمْ وَأَسْلِمُوا لَهُ مِنْ قَبْلِ أَنْ يَأْتِيَكُمُ الْعَذَابُ ثُمَّ لَا تُنْصَرُونَ (٥٤) وَاتَّبِعُوا أَحْسَنَ مَا أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذَابُ بَغْتَةً وَأَنْتُمْ لَا تَشْعُرُونَ (٥٥) أَنْ تَقُولَ نَفْسٌ يَا حَسْرَتَا عَلَى مَا فَرَّطْتُ فِي جَنْبِ اللَّهِ وَإِنْ كُنْتُ لَمِنَ السَّاخِرِينَ (٥٦) أَوْ تَقُولَ لَوْ أَنَّ اللَّهَ هَدَانِي لَكُنْتُ مِنَ الْمُتَّقِينَ (٥٧) أَوْ تَقُولَ حِينَ تَرَى الْعَذَابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ (٥٨) بَلَى قَدْ جَاءَتْكَ آيَاتِي فَكَذَّبْتَ بِهَا وَاسْتَكْبَرْتَ وَكُنْتَ مِنَ الْكَافِرِينَ (٥٩) وَيَوْمَ الْقِيَامَةِ تَرَى الَّذِينَ كَذَبُوا عَلَى اللَّهِ وُجُوهُهُمْ مُسْوَدَّةٌ أَلَيْسَ فِي جَهَنَّمَ مَثْوًى لِلْمُتَكَبِّرِينَ (٦٠) وَيُنَجِّي اللَّهُ الَّذِينَ اتَّقَوْا بِمَفَازَتِهِمْ لَا يَمَسُّهُمُ السُّوءُ وَلَا هُمْ يَحْزَنُونَ (٦١) اللَّهُ خَالِقُ كُلِّ شَيْءٍ وَهُوَ عَلَى كُلِّ شَيْءٍ وَكِيلٌ (٦٢) لَهُ مَقَالِيدُ السَّمَاوَاتِ وَالْأَرْضِ وَالَّذِينَ كَفَرُوا بِآيَاتِ اللَّهِ أُولَئِكَ هُمُ الْخَاسِرُونَ (٦٣) قُلْ أَفَغَيْرَ اللَّهِ تَأْمُرُونِّي أَعْبُدُ أَيُّهَا الْجَاهِلُونَ (٦٤) وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخَاسِرِينَ (٦٥) بَلِ اللَّهَ فَاعْبُدْ وَكُنْ مِنَ الشَّاكِرِينَ (٦٦) وَمَا قَدَرُوا اللَّهَ حَقَّ قَدْرِهِ وَالْأَرْضُ جَمِيعًا قَبْضَتُهُ يَوْمَ الْقِيَامَةِ وَالسَّمَاوَاتُ مَطْوِيَّاتٌ بِيَمِينِهِ سُبْحَانَهُ وَتَعَالَى عَمَّا يُشْرِكُونَ (٦٧) وَنُفِخَ فِي الصُّورِ فَصَعِقَ مَنْ فِي السَّمَاوَاتِ وَمَنْ فِي الْأَرْضِ إِلَّا مَنْ شَاءَ اللَّهُ ثُمَّ نُفِخَ فِيهِ أُخْرَى فَإِذَا هُمْ قِيَامٌ يَنْظُرُونَ (٦٨) وَأَشْرَقَتِ الْأَرْضُ بِنُورِ رَبِّهَا وَوُضِعَ الْكِتَابُ وَجِيءَ بِالنَّبِيِّينَ وَالشُّهَدَاءِ وَقُضِيَ بَيْنَهُمْ بِالْحَقِّ وَهُمْ لَا يُظْلَمُونَ (٦٩) وَوُفِّيَتْ كُلُّ نَفْسٍ مَا عَمِلَتْ وَهُوَ أَعْلَمُ بِمَا يَفْعَلُونَ\n\nহে আমার বান্দারা! তোমরা যারা নিজেদের উপর (পাপ করে) অবিচার করে ফেলেছো, তোমরা আল্লাহর রহমত থেকে নিরাশ হয়ো না (তোমরা যদি কুফর-শিরক ও পাপাচারের পথ পরিহার করে শরীয়ত মোতাবেক চলো, তবে তোমাদের জন্য ক্ষমার দরজা উন্মুক্ত)। আল্লাহ সকল গুনাহ ক্ষমা করেন। নিশ্চই তিনি অত্যন্ত ক্ষমাশীল পরম দয়ালু। তোমরা (ক্ষমা প্রার্থনা ও তওবা করে) তোমাদের প্রতিপালকের অভিমুখী হয়ে যাও, এবং তাঁর আনুগত্যে আত্মসমর্পন করো, তোমাদের শাস্তি এসে পড়ার আগে। কেননা এরপর আর কোনো সাহায্য পাবে না। আর তোমাদের প্রতিপালকের পক্ষ হতে তোমাদের নিকট উত্তম যা কিছু নাযিল করা হয়েছে, তোমরা তার অনুসরণ করো, তোমাদের উপর অতর্কিত শাস্তি এসে যাবার আগে, অথচ তোমরা তা জানতেও পারবে না। এ-কথা যেন কাউকে বলতে না হয়, হায়! আল্লাহ (ও তাঁর দ্বীনের) ব্যাপারে যে অবহেলা করেছি, তার জন্য আফসোস। বাস্তব কথা হলো, আমি (দ্বীনী বিষয়ে) ঠাট্টাকারীদের অন্তর্ভূক্ত ছিলাম। অথবা কাউকে যেন এ-কথা বলতে না হয় যে, আল্লাহ যদি আমাকে হেদায়েত দিতেন তবে আমিও মুত্তাকীদের অন্তর্ভূক্ত হয়ে যেতাম। অথবা কেয়ামতের দিন শািস্ত চাক্ষুষ দেখার পর যেন কাউকে বলতে না হয়, আমাকে যদি একটিবার ফিরে যাওয়ার সুযোগ দেয়া হতো, তবে আমি নেককারদের একজন হয়ে যেতাম। (আল্লাহর পক্ষ থেকে বলা হবে,) অবশ্যই আমার আয়াত ও দাওয়াত তোমার কাছে এসেছিলো, কিন্তু তুমি তাকে মিথ্যা ঠাওরে ছিলে এবং অহমিকা দেখিয়েছিলে। আর তুমি অকৃতজ্ঞ কাফেরই রয়েগেছো। কেয়ামতের দিন দেখতে পাবে, যারা আল্লাহর প্রতি মিথ্যা আরোপ করতো (যেমন বিভিন্ন শিরকী আকিদা-আমল, নানা রুসম-রেওয়াজ ও কুসস্কার চালু করে বলতো, আল্লাহই আমাদেরকে এসব করার হুকুম দিয়েছেন। এগুলো দ্বীনী কাজ) তাদের চেহারা কালো হয়ে যাবে। এরূপ অহংকারীদের ঠিকানা কি জাহান্নাম নয়? আর যারা (কুফর-শিরক ও পাপাচার ছেড়ে) তাকওয়ার জীবন এখতিয়ার করবে, আল্লাহ তাদের মুক্তি দিয়ে সাফল্যমণ্ডিত করবেন। সামান্য কোনো কষ্টও তাদের স্পর্শ করবে না এবং তাদের থাকবে না কোনো দুঃখ। আল্লাহ সব কিছুর স্রষ্টা। তিনিই সব কিছুর রক্ষক। আকাশমণ্ডল ও পৃথিবীর কুঞ্জিরাশি তাঁরই নিকটে। সুতরাং যারা আল্লাহর বিধান মানবে না, তারা চরম ক্ষতির মুখোমুখি হবে। হে নবী! আপনি বলে দিন, ওহে অজ্ঞ ব্যক্তিরা! এর পরও কি তোমরা আল্লাহ ব্যতীত অন্য কারো ইবাদত করে চলবে? কিন্তু বাস্তব সত্য হলো, আপনাকে এবং আপনার পূর্বের নবীগণকে ওহীর মাধমে বলে দেয়া হয়েছিলো, যদি শিরক করো, তবে তোমার সমস্ত কর্ম নিষ্ফল হয়ে যাবে এবং তুমি ক্ষতিগ্রস্থদের অন্তর্ভূক্ত হয়ে যাবে। সুতরাং তুমি আল্লাহরই ইবাদত করো এবং কৃতজ্ঞদের অন্তর্ভূক্ত থাকো। এবং (আক্ষেপ!) তারা আল্লাহর মর্যাদা যথাথভাবে বুঝলো না। অথচ কেয়ামতের দিন গোটা পৃথিবী থাকবে তাঁর মুঠোর ভিতর। আর আকাশ মণ্ডল গুটানো অবস্থায় তাঁর ডান হাতে থাকবে। তিনি পবিত্র, তাদের শিরক থেকে বহু উর্ধ্বে। এবং সেদিন শিঙ্গায় ফুক দেয়া হবে, আল্লাহ যাকে ইচ্ছা করবেন, সে ছাড়া আকাশমণ্ডল ও পৃথিবীর সকলেই মূর্ছিত হয়ে পড়বে। এরপর (মুর্দাদের জীবিত করার জন্য) দ্বিতীয় ফুঁক দেওয়া হবে। অমনি সবাই দণ্ডায়মান হয়ে (বিস্ফারিত চোখে এদিক-সেদিক) তাকাতে থাকবে। আর পৃথিবী নিজ প্রতিপালকের আলোয় উদ্ভাসিত হয়ে উঠবে। সবার আমলনামা সামনে রেখে দেওয়া হবে। নবীগণ ও সাক্ষীগণকে উপস্থিত করা হবে এবং সবার মাঝে ন্যায়বিচার করা হবে। কারো উপর কোনো জুলুম করা হবে না। আর প্রত্যেককে তার কৃতকর্মের পূর্ণ প্রতিফল দেওয়া হবে। তারা যা করছে, সে সম্পর্কে আল্লাহ পূর্ণ অবগত। (সূরা যুমার ৩৯/৫৩-৬৯)"
  },
  {
    "_id": "82",
    "chapter_id": "10",
    "2_id": "9",
    "1": "আল্লাহর পথের পথিকের জন্য সুসংবাদ",
    "2": "আল্লাহ পাক বলেন,\n\nإِنَّ الَّذِينَ قَالُوا رَبُّنَا اللَّهُ ثُمَّ اسْتَقَامُوا تَتَنَزَّلُ عَلَيْهِمُ الْمَلَائِكَةُ أَلَّا تَخَافُوا وَلَا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ (٣٠) نَحْنُ أَوْلِيَاؤُكُمْ فِي الْحَيَاةِ الدُّنْيَا وَفِي الْآخِرَةِ وَلَكُمْ فِيهَا مَا تَشْتَهِي أَنْفُسُكُمْ وَلَكُمْ فِيهَا مَا تَدَّعُونَ (٣١) نُزُلًا مِنْ غَفُورٍ رَحِيمٍ (٣٢) وَمَنْ أَحْسَنُ قَوْلًا مِمَّنْ دَعَا إِلَى اللَّهِ وَعَمِلَ صَالِحًا وَقَالَ إِنَّنِي مِنَ الْمُسْلِمِينَ (٣٣) وَلَا تَسْتَوِي الْحَسَنَةُ وَلَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَهُ عَدَاوَةٌ كَأَنَّهُ وَلِيٌّ حَمِيمٌ (٣٤) وَمَا يُلَقَّاهَا إِلَّا الَّذِينَ صَبَرُوا وَمَا يُلَقَّاهَا إِلَّا ذُو حَظٍّ عَظِيمٍ (٣٥) وَإِمَّا يَنْزَغَنَّكَ مِنَ الشَّيْطَانِ نَزْغٌ فَاسْتَعِذْ بِاللَّهِ إِنَّهُ هُوَ السَّمِيعُ الْعَلِيمُ\n\nনিশ্চই যারা আন্তরিকভাবে স্বীকার করে, আমাদের রব আল্লাহ (এবং আমরা তাঁরই বন্দেগীর জীবন যাপন করি) অতঃপর তারা এই কথার দাবীর উপর অবিচল থাকে, তাদের উপর ফেরেশতারা (এই পয়গাম নিয়ে) নাযিল হবে যে, তোমরা কোনো ভয় করো না। কোনো কিছুর জন্য দুঃখ করো না। বরং আনন্দিত হও সেই জান্নাতের সুসংবাদ নিয়ে, যার ওয়াদা তোমাদেরকে দেয়া হয়েছে। আমরা পার্থিব জীবনেও তোমাদের সঙ্গী ছিলাম আখেরাতেও থাকবো। জান্নাতে তোমাদের চাহিদা মতো সবই আছে এবং যা ফরমায়েশ করবে তাও আছে, এগুলো অতি ক্ষমাশীল পরম দয়ালু সত্তার পক্ষ হতে প্রাথমিক আতিথেয়তা! আর সে বান্দার কথার চে উত্তম কথা আর কি হতে পারে, যে আল্লাহর দিকে ডাকে, নিজেও নেকআমল করে এবং বলে, আমি আল্লাহর আনুগত্যকারী মুসলিমের একজন। নেকআমল আর বদআমল (এর পরিণাম) সমান হয় না। (সুতরাং এই উপদেশ দেওয়া হচ্ছে যে) তুমি মন্দকে প্রতিহত করো যা উত্তম তা দ্বারা, তাহলে তোমার মাঝে এবং যার মাঝে শত্রুতা রয়েছে, সেও সহসা তোমার অন্তরঙ্গ বন্ধু হয়ে যাবে! আর এগুণ কেবল তাদেরকে দান করা হয়, যারা ধৈর্য-সহিষ্ণুতার পরিচয় দেয় এবং তাদেরকেই দান করা হয়, যারা মহাভাগ্যবান। যদি (এমতাবস্তায়) শয়তানের পক্ষ হতে তোমার অন্তরে কোনো খোঁচা লাগে (যেমন প্রতিশোধ স্পৃহা জেগে উঠতে শুরু করে) তবে আল্লাহর আশ্রয় চাও। নিশ্চই তিনি সব কিছু শোনেন ও জানেন। (সূরা হামীম সাজদা ৪১/৩০-৩৬)"
  },
  {
    "_id": "83",
    "chapter_id": "10",
    "2_id": "10",
    "1": "জাহান্নাম থেকে বাঁচো এবং তওবা করে জান্নাত হাসিল করো",
    "2": "আল্লাহ পাক বলেন,\n\nيَا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ نَارًا وَقُودُهَا النَّاسُ وَالْحِجَارَةُ عَلَيْهَا مَلَائِكَةٌ غِلَاظٌ شِدَادٌ لَا يَعْصُونَ اللَّهَ مَا أَمَرَهُمْ وَيَفْعَلُونَ مَا يُؤْمَرُونَ (٦) يَا أَيُّهَا الَّذِينَ كَفَرُوا لَا تَعْتَذِرُوا الْيَوْمَ إِنَّمَا تُجْزَوْنَ مَا كُنْتُمْ تَعْمَلُونَ (٧) يَا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحًا عَسَى رَبُّكُمْ أَنْ يُكَفِّرَ عَنْكُمْ سَيِّئَاتِكُمْ وَيُدْخِلَكُمْ جَنَّاتٍ تَجْرِي مِنْ تَحْتِهَا الْأَنْهَارُ يَوْمَ لَا يُخْزِي اللَّهُ النَّبِيَّ وَالَّذِينَ آمَنُوا مَعَهُ نُورُهُمْ يَسْعَى بَيْنَ أَيْدِيهِمْ وَبِأَيْمَانِهِمْ يَقُولُونَ رَبَّنَا أَتْمِمْ لَنَا نُورَنَا وَاغْفِرْ لَنَا إِنَّكَ عَلَى كُلِّ شَيْءٍ قَدِيرٌ\n\nহে মুমিনগণ! নিজেদেরকে এবং নিজের পরিবার পরিজনকে জাহান্নামের আগুন থেকে বাচাঁও, যার ইন্ধন হবে মানুষ ও (মূর্তি) পাথর। তাতে নিয়োজিত আছে কঠোর-স্বভাব, কঠিনহৃদয় ফেরেশতাগণ। যারা আল্লাহর কোনো হুকুমের অবাধ্যতা করে না এবং সেটাই করে যার নির্দেশ তাদেরকে দেওয়া হয়। (কেয়ামতের দিন কাফেরদের বলা হবে) হে কাফের সমাজ! আজ তোমরা অজুহাত দেখিও না। তোমরা যা করতে তারই প্রতিদান দেওয়া হবে। (সুতরাং যে আযাব থেকে বাঁচতে চায় তাঁকে দুনিয়াতেই ঈমানী যিন্দেগী এখতিয়ার করতে হবে)। হে ঈমানদারগণ! আল্লাহর কাছে খাঁটিভাবে তওবা করো। আশা করা যায়, আল্লাহ তোমাদের পাপ মোচন করে দেবেন এবং তোমাদেরকে এমন জান্নাতে দাখিল করবেন, যার নিচে নহর বহমান থাকবে। এটা সেদিন হবে, যে দিন আল্লাহ কোনো নবী এবং তাঁর অনুসারীদেরকে বিন্দুমাত্র লাঞ্ছিত করবেন না। (সেদিন তাদের এই শান হবে যে) তাদের আলো তাদের সামনে ডানে ধামবান হবে। তাদের যবানে এই দু‘আ অনুরণিত হতে থাকবে যে, রব্বানা! আমাদের জন্য আমাদের এই আলো পরিপূর্ণ করে দিন। আমাদের ক্ষমা করে দিন। নিশ্চই আপনি সর্ববিষয়ে শক্তিমান। (সূরা তাহরীম ৬৬/৬-৮)\n\n‘কুরআনের কিছু ওয়াজ ও নসিহত’ শিরোনামে যে দশটি অংশ উল্লেখ করা হয়েছে, সেগুলো আদিগন্তবিস্তৃত বাগানের কয়েকটি ফুল, কিংব কয়েকটি পাপড়ি! কুরআন মাজীদে এমন শত শত জায়গা আছে, যাতে মানব-হৃদয়ের পূর্ণ খোরাক বিদ্যমান। বিশেষত কুরআনের শেষ চতুর্থাংশ (সূরা সাবা থেকে শেষ পর্যন্ত) পুরোটাই ওয়াজ ও নসিহতের উপচে পড়া আঁকর। কোনো সন্দেহ নেই, একজন ভালো মনের মানুষ যদি আরবি ভাষাজ্ঞান ও সাহিত্য রুচি রাখেন, তবে কুরআনের এই অংশের প্রতিটি পৃষ্ঠাই তাঁর অন্তরে দ্রবণ সৃষ্টি করবে এবং এমন এক অভিজ্ঞাতর সম্মুখীন করবে, কুরআনের ভাষায়,\n\nتَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلَى ذِكْرِ اللَّهِ\n\nযাদের দিলে আল্লাহর কিছু ভয় আছে, এই কুরআন তেলাওয়াত করলে তারা কেঁপে কেঁপে ওঠে। এরপর তাদের দেহমন বিগলিত হয়ে আল্লাহর যিকির ও পয়গামের অনুসারী হয়ে যায়। (সূরা যুমার ৩৯/২৩)\n\nমন তো চাচ্ছে, এখানে কুরআন মাজীদের যথেষ্ট পরিমাণ আয়াত তুলে দিই। কিন্তু আরো ১০/২০টি জায়গা উল্লেখ করলেও তো পিপাসা মিটাবে না। কিতাবের কলেবর বৃদ্ধির আশংকায় এখানেই শেষ করছি।\n\nসবশেষে এ বান্দার অনুরোধ, আপনারা এ-কিতাবকে কুরআনী দাওয়াত ও তালিমের এবং ওয়াজ ও নসিহতের একটি ক্ষুদ্র নমুনা বলে মনে করেবেন। আমি আল্লাহকে সাক্ষী রেখে বলছি, মাত্র দেড়/দুইই শ’ পৃষ্ঠার এই কিতাবে কুরআনী তালিম ও সওগাতের যতটুকু লিখেছি, তার তুলনা বিন্দু আর সিন্ধুর মতো, এটা বাস্তাব অভিজ্ঞতার কথা, ভক্তির নয়। তাই এ-সমস্ত প্রচেষ্টার মাধ্যমে মানুষকে মূল কুরআন সঙ্গেই যুক্ত করে দেওয়া কাম্য। কুরআনের সাথে সম্পর্ক মানে তো আল্লাহর সাথে সম্পর্ক! আল্লাহপাক কুরআনের জন্য আমাদের সকলের দিলকে খুলে দিন। আমীন।"
  }
]