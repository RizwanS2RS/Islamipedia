[
  {
    "1": "হযরত উম্মাহাতুল মুমিনীন (রাঃ) উনাদের সংক্ষিপ্ত পরিচিতি",
    "2": "হযরত উম্মাহাতুল মু\u0027মিনীন (রাঃ) উনাদের সংক্ষিপ্ত পরিচিতি\n\nউসওয়াতুন হাসানাহ |\n\nالنبى اولى بالـمؤمنين من انفسهم وازواجه امهاتهم\n\nঅর্থ : মু’মিনগণ উনাদের নিকট উনাদের জীবনের চেয়ে নূরে মুজাসসাম হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি অতি প্রিয়। আর উনার আযওয়াজুম মুত্বহহারাহ আলাইহিন্নাস সালাম উনারা হচ্ছেন মু’মিনগণ উনাদের মাতা তথা উম্মাহাতুল মু’মিনীন আলাইহিন্নাস সালাম। (পবিত্র সূরা আহযাব শরীফ : পবিত্র আয়াত শরীফ ০৬)\n\nঅর্থাৎ, মহান আল্লাহ পাক তিনি নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার আযওয়াজুম মুত্বহহারাহ আলাইহিন্নাস সালাম উনাদের কায়িনাতবাসীর মাতা হিসেবে ঘোষণা করেছেন। যা দ্বারা উনাদের সীমাহীন মর্যাদা ও বুযুর্গী-সম্মানের বহিঃপ্রকাশ ঘটানো হয়েছে। সঙ্গত কারণেই উনাদের সম্পর্কে জানা, উনাদের সাওয়ানেহ উমরী মুবারক সম্পর্কে অবহিত হওয়া সকলের জন্যই অত্যাবশকীয়।\n\nহযরত উম্মাহাতুল মু’মিনীন আলাইহিন্নাস সালাম উনাদের সংখ্যা নিয়ে বিভিন্ন জন বিভিন্ন রকম মত প্রদান করেছেন। তবে সর্বাধিক মশহুর, গ্রহণযোগ্য, প্রণিধানপ্রাপ্ত এবং অধিক দলীল সম্মত মতে, হযরত উম্মাহাতুল মু’মিনীন আলাইহিন্নাস সালাম উনারা সর্বমোট তের জন। নিম্নে উনাদের পরিচিতি মুবারক সংক্ষিপ্তাকারে আলোচনা করা হলো।\n\n১। উম্মুল মু’মিনীন হযরত খাদীজাতুল কুবরা আলাইহাস সালাম\n\nপ্রথম উম্মুল মু’মিনীন হযরত খাদীজাতু বিনতে খুয়াইলিদ আলাইহাস সালাম। মশহুর মতে, আমুল ফীলের ১৫ বছর পূর্বে তিনি সম্মানিত মক্কা শরীফ উনার মধ্যে পবিত্র বিলাদত শরীফ গ্রহণ করেন। উনার বুযুর্গী, সততা, একনিষ্টতা এবং আমানতদারীর দরুণ জাহিলিয়াতের সময়ও মানুষ উনাকে ত্বহিরা লক্বব মুবারকে অভিহিত করতো। তিনি ছিলেন আরবের সবচেয়ে বড় এবং ধনাঢ্য ব্যবসায়ী। হযরত কুবরা আলাইহাস সালাম উনার পরপর দু’বার শাদী মুবারক হয়। কিন্তু দু’বারই তিনি বিধবা হন। অতপর, আনুষ্ঠানিক সম্মানিত নবুওওয়াত উনার প্রকাশের ১৫ বছর পূর্বে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি ২৫ বছর বয়স মুবারকে উনাকে শাদী মুবারক করেন।\n\nআনুষ্ঠানিকভাবে সম্মানিত নবুওওয়াত উনার ঘোষণার দশম বছরে হযরত কুবরা আলাইহাস সালাম ১৭ রমাদ্বান শরীফ ৬৫ বছর বয়স মুবারকে পবিত্র বিছাল শরীফ গ্রহণ করেন।\n\n২। উম্মুল মু’মিনীন হযরত সাওদা আলাইহাস সালাম\n\nদ্বিতীয় উম্মুল মু’মিনীন হযরত সাওদা বিনতে যাময়া আলাইহাস সালাম। হযরত সাকরান ইবনে আমির রদ্বিয়াল্লাহ তায়ালা আনহু উনার সাথে হযরত সাওদা আলাইহাস সালাম উনার প্রথম শাদী মুবারক সংঘটিত হয়। উনারা দু’জন এক সাথেই সম্মানিত দ্বীন ইসলাম উনাকে গ্রহণ করেন। এবং আবিসিনায় হিজরত করেন। কিছুদিন সেখানে অবস্থান করত উনারা সম্মানিত মক্কা শরীফ উনার মাঝে ফিরে আসেন। এবং সম্মানিত মক্কা শরীফ উনার মধ্যেই হযরত সাকরান রদ্বিয়াল্লাহ তায়ালা আনহু তিনি পবিত্র বিছাল শরীফ গ্রহণ করেন।\n\nআনুষ্ঠানিক সম্মানিত নবুওওয়াত উনার প্রকাশের দশম বছর হযরত কুবরা আলাইহাস সালাম তিনি পবিত্র বিছাল শরীফ গ্রহণ করলে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার হুজরা শরীফ উনার আভ্যন্তরীন খিদমত মুবারকের আঞ্জাম দেয়ার জন্য একজন হযরত উম্মুল মু’মিনীন আলাইহাস সালাম উনার মুবারক খিদমত উনার প্রয়োজন দেখা দেয়। এমতাবস্থায় নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি হযরত সাওদা আলাইহাস সালাম উনাকে শাদী মুবারক করেন। (সীরাতে ইবনে হিশাম)\n\nতিনি ২৩ হিজরীতে হযরত ফারুক্বে আ’যম আলাইহিস সালাম উনার খিলাফত কালে পবিত্র বিছাল শরীফ গ্রহণ করেন। (তারীখুল খুলাফা)\n\n৩। উম্মুল মু’মিনীন হযরত ছিদ্দীক্বা আলাইহাস সালাম\n\nহযরত আবু বকর ছিদ্দীক্ব আলাইহিস সালাম উনার কন্যা হযরত আয়িশা ছিদ্দীকা আলাইহাস সালাম তিনি হচ্ছেন তৃতীয় উম্মুল মু’মিনীন। আনুষ্ঠানিক সম্মানিত নবুওওয়াত উনার প্রকাশের পঞ্চম বছর তিনি সম্মানিত মক্কা শরীফ উনার মাঝে পবিত্র বিলাদত শরীফ গ্রহণ করেন। হযরত খাদীজাতুল কুবরা আলাইহাস সালাম তিনি পবিত্র বিছাল শরীফ গ্রহণ করার পর হযরত ছিদ্দীক্বে আকবর আলাইহিস সালাম উনার মুবারক অনুরোধে এবং মহান আল্লাহ পাক উনার মুবারক নির্দেশে হিজরত উনার তিন বছর পূর্বে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনাকে শাদী মুবারক করেন। তখন উনার বয়স মুবারক ছয় বছর। প্রথম হিজরীর ২১ শে শাওয়াল শরীফ নয় বছর বয়স মুবারকে হযরত ছিদ্দীক্বা আলাইহাস সালাম তিনি মুবারক হুজরা শরীফ উনার মধ্যে তাশরীফ মুবারক গ্রহণ করেন। এবং সুদীর্ঘ প্রায় সাড়ে নয় বছর মুবারক খিদমত উনার আঞ্জাম দেন। উনার হুজরা শরীফ উনার মধ্যেই পবিত্র রওজা শরীফ স্থাপিত হয়। (ছীরাতে ইবনে হিশাম,বুখারী শরীফ)\n\nহযরত মুয়াবিয়া রদ্বিয়াল্লাহু তায়ালা আনহু উনার খিলাফতকালে ৫৮ হিজরীর ১৭ই রমাদ্বান শরীফে ৬৭ বছর বয়স মুবারকে তিনি পবিত্র বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে।\n\n৪। উম্মুল মু’মিনীন হযরত হাফসা আলাইহাস সালাম\n\nহযরত ফারুক্বে আ’যম আলাইহিস সালাম উনার আওলাদ বা কন্যা উম্মুল মু’মিনীন হযরত হাফসা আলাইহাস সালাম তিনি হচ্ছেন চতুর্থ উম্মুল মু’মিনীন। আনুষ্ঠানিক নবুওওয়াত ঘোষণার পাঁচ বছর পূর্বে তিনি মক্কা শরীফে বিলাদত শরীফ গ্রহণ করেন। প্রাথমিক সময়ে সম্মানিত দ্বীন ইসলাম উনাকে গ্রহণকারী হযরত খুনাইস ইবনে হুযাইফা আস সাহমী রদ্বিয়াল্লাহু তায়ালা আনহু উনার সাথে হযরত হাফসা আলাইহাস সালাম উনার প্রথম শাদী মুবারক সংঘটিত হয়। বদরী ছাহাবী হযরত খুনাইস রদ্বিয়াল্লাহু তায়ালা আনহু বদর উনার জিহাদে আহত হন। যুদ্ধ পরবর্তী সময়ে তিনি সম্মানিত মদীনা শরীফ উনার মধ্যে পবিত্র বিছাল শরীফ গ্রহণ করেন। (বুখারী শরীফ, তাহযীবুত তাহযীব)\n\nউহুদ যুদ্ধের পর তৃতীয় হিজরীর শাওয়াল মাসে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি হযরত হাফসা আলাইহাস সালাম উনাকে শাদী মুবারক করেন। উম্মুল মু’মিনীন হযরত হাফসা আলাইহাস সালাম উনার কাছ থেকে মুহাদ্দিছগণ ৬০ খানা পবিত্র হাদীছ শরীফ সংরক্ষণ করার অবকাশ পেয়েছেন। আমিরুল মু’মিনীন হযরত মুয়াবিয়া রদ্বিয়াল্লাহু তায়ালা আনহু উনার খিলাফতকালে ৪৫ হিজরীর শা’বান মাসে সম্মানিত মদীনা শরীফ উনার মধ্যে ৬৩ বছর হায়াত মুবারকে তিনি পবিত্র বিছাল শরীফ গ্রহণ করেন। সম্মানিত জান্নাতুল বাকীতে উনার রওজা শরীফ স্থাপিত হয়েছে। (সিয়ারু আলামিন নুবালা, উসদুল গবা)\n\n৫। উম্মুল মু’মিনীন হযরত যাইনাব বিনতে খুযাইমা আলাইহাস সালাম\n\nকুরাইশ বংশের মুদ্বার গোত্রের বণী আমের শাখায় পবিত্র বিলাদত শরীফ গ্রহণকারিণী উম্মুল মু’মিনীন হযরত যাইনাব বিনতে খুযাইমা আলাইহাস সালাম। ইসলাম উনার প্রাথমিক যুগে সম্মানিত দ্বীন ইসলাম উনাকে গ্রহণকারিণী মহিলা উনাদের মধ্যে তিনি অন্যতমা। সর্বাধিক প্রসিদ্ধ মতে, হযরত যাইনাব বিনতে খুযাইমা আলাইহাস সালাম উনার সাথে হযরত আব্দুল্লাহ ইবনে জাহাশ রদ্বিয়াল্লাহু তায়ালা আনহু উনার শাদী মুবারক হয়। তিনি তৃতীয় হিজরীর শাওয়াল মাসে সংঘটিত উহুদ উনার যুদ্ধে মুবারক শাহাদাত বরণ করেন। পরবর্তীতে চতুর্থ হিজরীর শুরুতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয় সাল্লাম তিনি উনাকে শাদী মুবারক করেন। (মুসতাদরেকে হাকীম)\n\nউম্মুল মু’মিনীন হযরত যাইনাব বিনতে খুযাইমা আলাইহাস সালাম তিনি নূরে মুজাসসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার হুজরা শরীফ উনার মধ্যে দুই মাস মতান্তরে তিন মাস অবস্থান করেন। অতপর, তিনি পবিত্র বিছাল শরীফ গ্রহণ করেন। হিজরত উনার পরে সম্মানিত মদীনা শরীফ উনার মাঝে পবিত্র বিছাল শরীফ গ্রহণকারী মহিলা উনাদের মধ্যে তিনি প্রথম। (তিবরানী শরীফ)\n\n৬। উম্মুল মু’মিনীন হযরত উম্মু সালামাহ আলাইহাস সালাম\n\nকুরাইশ বংশের বনী মাখযুম গোত্রে উম্মুল মু’মিনীন হযরত উম্মু সালামাহ আলাইহাস সালাম তিনি পবিত্র বিলাদত শরীফ গ্রহণ করেন। নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার দুধ ভাই এবং ফুফাতো ভাই হযরত আবু সালামা রদ্বিয়াল্লাহু তায়ালা আনহু উনার সাথে প্রথম শাদী মুবারক সংঘটিত হয়। সম্মানিত দ্বীন ইসলাম উনার প্রাথমিক যুগেই উনারা সম্মানিত দ্বীন ইসলাম গ্রহণ করেন। হযরত আবু সালামা রদ্বিয়াল্লাহু তায়ালা আনহু তিনি উহুদ উনার যুদ্ধে আহত হন। অতঃপর দীর্ঘ দিন অসুস্থ থাকার পর চতুর্থ হিজরীর জুমাদাল উখরা মাসে তিনি শাহাদাত মুবারক বরণ করেন। আর সেই সময় হযরত উম্মু সালামাহ আলাইহাস সালাম তিনি ছিলেন হামিলা। অতপর উনার কন্যা হযরত যাইনাব রদ্বিয়াল্লাহু তায়ালা আনহা তিনি পবিত্র বিলাদত শরীফ গ্রহণ করার পর চতুর্থ হিজরীতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনাকে শাদী মুবারক করেন। উনার হুজরা শরীফ উনার মধ্যে পবিত্র আয়াতে তাত্বহীর নাযিল হয়। উনার সাথে হযরত জিবরাইল আলাইহিস সালাম উনার সাক্ষাত মুবারক হয়। (বুখারী শরীফ, তিরমিযী শরীফ,আসাহহুস সিয়ার)\n\nউম্মুল মু’মিনীন হযরত উম্মে সালামাহ আলাইহাস সালাম উনার পবিত্র বিছাল শরীফ গ্রহণের সময়কাল নিয়ে ইখতিলাফ রয়েছে। তবে মশহুর মতে, তিনি ৬৩ হিজরীতে পবিত্র বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে। (আসমাউস সাহাবা ওয়ার রুয়াত, তারীখুত ত্ববারী)\n\n৭। উম্মুল মু’মিনীন হযরত জুয়াইরিয়া আলাইহাস সালাম\n\nপঞ্চম হিজরীতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি বনু মুস্তালিক যুদ্ধ পরিচালনা করেন। এ যুদ্ধে বনু মুস্তালিক পরাজিত হয়। প্রচুর পরিমান গণিমত অর্জিত হয়। এছাড়া ছয়শত লোকের অধিক বন্দী হয়। উম্মুল মু’মিনীন হযরত জুয়াইরিয়া আলাইহাস সালাম উনার প্রথম স্বামী মাসাকি বিন সফওয়ান এ যুদ্ধে মৃত্যুবরণ করে। আর তিনি বন্দীদের অন্তর্ভুক্ত হন। তিনি নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার মুবারক খিদমতে নিজকে মুক্ত করার আরযী করেন। তখন নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনাকে আজাদ করে দিয়ে শাদী মুবারক করেন। তিনি হযরত মুয়াবিয়া রদ্বিয়াল্লাহু তায়ালা আনহু উনার খিলাফতকালে সম্মানিত মদীনা শরীফ উনার মধ্যে পবিত্র বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে। (মুসলিম শরীফ,আল ইসাবা)\n\n৮। উম্মুল মু’মিনীন হযরত যাইনাব বিনতে জাহাশ আলাইহাস সালাম\n\nহযরত উম্মাহাতুল মু’মিনীন আলাইহিন্নাস সালাম উনাদের মধ্যে হযরত যাইনাব বিনতে জাহাশ আলাইহাস সালাম তিনি বিশেষ খুছুছিয়ত মুবারকে বৈশিষ্ট্যমন্ডিত। কুরাইশ বংশের খুযাইমা গোত্রে উনার পবিত্র বিলাদত শরীফ। উনার পিতা জাহাশ ইবনে রিয়াব। আর উনার মাতা হযরত উমায়মা রদ্বিয়াল্লাহু তায়ালা আনহা তিনি ছিলেন নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার ফুফু। সেই অনুযায়ী তিনি হলেন ফুফাতো বোন। তিনি প্রাথমিক যুগেই পবিত্র দ্বীন ইসলাম উনাকে গ্রহণ করেন। নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার আজাদকৃত পালক সন্তান হযরত যায়িদ বিন হারিছ রদ্বিয়াল্লাহু তায়ালা আনহু তিনি উনাকে শাদী মুবারক করেন। বেশ কিছুদিন উনারা সংসার করলেও হযরত যায়িদ রদ্বিয়াল্লাহু তায়ালা আনহু তিনি এক সময় উনাকে তালাক প্রদান করেন। নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি পঞ্চম হিজরীতে হযরত যাইনাব বিনতে জাহাশ আলাইহাস সালাম উনাকে শাদী মুবারক করেন।(আল ইস্তিয়াব)\n\nহযরত ফারূক্বে আ’যম আলাইহিস সালাম উনার খিলাফতকালে তিনি পবিত্র মদীনা শরীফ উনার মধ্যে বিছাল শরীফ গ্রহণ করেন। জান্নাতুল বাকীতে উনার পবিত্র রওজা শরীফ স্থাপিত হয়েছে। (আল ইসাবা, সিয়ারুস সাহাবিয়ত, আল ইস্তিয়াব)\n\n৯। উম্মুল মু’মিনীন হযরত রাইহানা আলাইহাস সালাম\n\nপঞ্চম হিজরীতে আহযাব বা খন্দকের জিহাদ সংঘটিত হয়। এ যুদ্ধে ইহুদী গোত্র বনু কুরাইযা কুরাঈশদেরকে সাহায্য করে। তাই মহান আল্লাহ পাক বনু কুরাইযা জিহাদের মুবারক নিদের্শ প্রদান করেন। জিহাদের সর্বশেষ ফায়সালা অনুযায়ী তাদের সমস্ত পুরুষকে হত্যা করা হয়। বিপুল পরিমান সম্পদ গনীমত হিসেবে আসে। তখন যুদ্ধবন্দি হিসেবে হযরত রাইহানা আলাইহাস সালাম তিনি আসেন। হাকাম নামীয় এক ব্যক্তির সাথে উনার প্রথম বিবাহ অনুষ্ঠিত হয়েছিল। সে বনু কুরাইযা যুদ্ধে নিহত হয়।  (সীরাতে ইবনে হিশাম)\n\nনূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্রাম তিনি হযরত রাইহানা আলাইহাস সালাম উনাকে পবিত্র ইসলাম উনার দাওয়াত মুবারক প্রদান করেন। তিনি ইসলাম গ্রহণ করলে উনাকে উম্মুল মু’মিনীন হিসেবে নূরে মুজাসসাম,  হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি কবুল করেন। তিনি ছিলেন অত্যাধিক খুব ছুরত মুবারকের অধিকারিনী। কয়েক বছর মুবারক খিদমতের আনযাম প্রদান করেন। অতপর তিনি বিছাল শরীফ গ্রহণ করেন। জান্নাতুল বাকী শরীফে উনার রওযা শরীফ স্থাপিত হয়েছে। (আর রহীকিল মাখতুম)\n\n১০। উম্মুল মু’মিনীন হযরত উম্মু হাবীবা আলাইহাস সালাম\n\nকাতিবে ওহী, আমীরুল মু’মিনীন হযরত মুয়াবিয়া রদ্বিয়াল্লাহু তায়ালা আনহু উনার বৈমাত্রিয় বোন উম্মুল মু’মিনীন হযরত উম্মু হাবীবা আলাইহাস সালাম। বনী আসাদ গোত্রের উবাইদুল্লাহ ইবনে জাহাশের সঙ্গে উনার প্রথম বিবাহ হয়। সম্মানিত ইসলাম উনার প্রাথমিক যুগে তিনি পবিত্র দ্বীন ইসলাম গ্রহণ করেন এবং হাবশায় হিজরত করেন। সেখানে উনার স্বামী উবাইদুল্লাহ মুরতাদ অবস্থায় মৃত্যুবরণ করে। অতপর তিনি হাবশায় অবস্থান করতে থাকেন। মুবারক স্বপ্নে তিনি উম্মুল মু’মিনীন হওয়ার বিষয়টি অবগত হন। পরবর্তীতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার জন্য শাদী মুবারকের পয়গাম প্রেরণ করেন। যা বাদশাহ নাজ্জাশী বাস্তবায়ন করেন। সেখানে অবস্থানরত মুসলমানগণ উনাদেরকে সাক্ষী রেখে বাদশা নিজেই বিবাহ পড়ান এবং মোহর আদায় করেন। (উসদুল গাবা, আল বিদায়া ওয়ান নিহায়া, উসদুল গাবা)\n\nসপ্তম হিজরীতে উম্মুল মু’মিনীন, হযরত উম্মু হাবীবা আলাইহাস সালাম তিনি হাবশা হতে মদীনা শরীফে হিজরত করেন। সেই বছরেই নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনার ওয়ালিমা মুবারক ও উরুস মুবারক সম্পন্ন করেন। (মুসনাদে আহমদ,শরহুল মাওয়াহিব)\n\nউম্মুল মু’মিনীন হযরত উম্মু হাবীবা আলাইহাস সালাম উনার নিকট হতে মুহাদ্দিছগণ ৬৫ খানা পবিত্র হাদীছ শরীফ সংকলন করতে সক্ষম হয়েছেন। হযরত মুয়াবিয়া রদ্বিয়াল্লাহু তায়ালা আনহু উনার খিলাফতকালে তিনি মদীনা শরীফে বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে। (আল ইসাবা)\n\n১১। উম্মুল মু’মিনীন হযরত ছাফিয়্যা আলাইহাস সালাম\n\nহযরত হারুন আলাইহিস সালাম উনার অধঃস্তন সন্তান উম্মুল মু’মিনীন হযরত ছাফিয়্যা বিনতে হুয়াঈ আলাইহাস সালাম। ইহুদী গোত্র বনী নাযীরে তিনি বিলাদত শরীফ গ্রহণ করেন। সাল্লাম ইবনে মাশকামের সাথে উনার প্রথম শাদী সংঘটিত। সাল্লাম তালাক দিলে খাইবারের কামূস দূর্গের নেতা কিনানা ইবনে আবীলের সাথে উনার শাদী সংঘটিত হয়। সপ্তম হিজরীতে খাইবার জিহাদে কামূস দূর্গের পতন ঘটে। কিনানা ইবনে আবীল নিহত হয়। (আসাহহুস সিয়ার)\n\nখাইবার যুদ্ধে যুদ্ধবন্দী হিসেবে উনাকে আনা হয়। তখন আনুষ্ঠানিকভাবে তিনি পবিত্র দ্বীন ইসলাম গ্রহণ করেন। অতঃপর, নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনাকে উম্মুল মু’মিনীন হিসেবে গ্রহণ করেন। খাইবার হতে মদীনা শরীফে ফিরার পথে ‘সাহবা’ নামক স্থানে উনার শাদী মুবারকের ওয়ালীমার আয়োজন করা হয়। আর সেখানেই উনার মুবারক উরুস সংঘটিত হয়। (বুখারী শরীফ, আসাহহুস সিয়ার)\n\nউম্মুল মু’মিনীন হযরত ছাফিয়্যা আলাইহাস সালাম উনার কাছ থেকে মুহাদ্দিছগণ দশ খানা হাদীছ শরীফ সংকলনের অবকাশ পেয়েছেন। তিনি আমীরুল মু’মিনীন হযরত মুয়াবিয়া রদ্বিয়াল্লাহু তায়ালা আনহু উনার খিলাফতকালে বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে। (মাজমাউল ফাওয়ায়েদ)\n\n১২। উম্মুল মু’মিনীন হযরত মারিয়া কিবতিয়া আলাইহাস সালাম\n\nষষ্ঠ হিজরীতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি পবিত্র দ্বীন ইসলাম উনার দাওয়াত দিয়ে মিসরে মুবারক পয়গাম প্রেরণ করেন। মিসরের শাসক মুকাওকিস মুসলমান প্রতিনিধি উনাকে অত্যধিক তা’যীমের সহিত গ্রহণ করেন। মুকাওকিস নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার মুবারক খিদমতে মূল্যবান অনেক দ্রব্য সামগ্রী, হাদিয়া করেন। পাশাপাশি হযরত মারিয়া কিবতিয়া আলাইহাস সালাম উনাকেও হাদিয়া স্বরুপ প্রেরণ করেন। (আসাহহুস সিয়ার)\n\nউম্মুল মু’মিনীন হযরত মারিয়া কিবতিয়া আলাইহাস সালাম তিনি নাসারা ধর্মের অনুসারী ছিলেন। মদীনা শরীফে তাশরীফ মুবারক গ্রহণ করে পবিত্র দ্বীন ইসলাম উনাকে গ্রহণের আনুষ্ঠানিকতা সম্পন্ন করেন। তখন নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উনাকে উম্মুল মু’মিনীন হিসেবে গ্রহণ করেন। নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম উনার মহাসম্মানিত আওলাদ হযরত ইবরাহীম আলাইহিস সালাম তিনি নবম হিজরীতে হযরত মারিয়া কিবতিয়া আলাইহাস সালাম উনার রেহেম শরীফে বিলাদত শরীফ গ্রহণ করেন। যিনি সতের বা আঠারো মাস বয়স মুবারকে বিছাল শরীফ গ্রহণ করেন।\n\nআমীরুল মু’মিনীন, খলীফাতুল মুসলিমীন হযরত ফারুকে আ’যম আলাইহিস সালাম উনার মুবারক খিলাফত কালে ১৬ হিজরীতে উম্মুল মু’মিনীন হযরত মারিয়া কিবতিয়া আলাইহাস সালাম তিনি বিছাল শরীফ গ্রহণ করেন। জান্নাতুল বাকীতে উনার রওজা শরীফ স্থাপিত হয়েছে।\n\nবলা বাহুল্য যে, অনেক ঐতিহাসিক উম্মুল মু’মিনীন হযরত মারিয়া কিবতিয়া আলাইহাস সালাম উনাকে উম্মুল মু’মিনীন হিসেবে গণ্য না করে উম্মে ওয়ালাদ হিসেবে গণ্য করেছেন। নাঊযুবিল্লাহ! বিষয়টি অত্যন্ত আপত্তিকর। কেননা, তা অনেক ছহীহ হাদীছ শরীফ অস্বীকারের নামান্তর।\n\n১৩। উম্মুল মু’মিনীন হযরত মাইমূনা আলাইহাস সালাম\n\nকুরাঈশ বংশে উম্মুল মু’মিনীন হযরত মাইমূনা বিনতিল হারিস আলাইহাস সালাম তিনি বিলাদত শরীফ গ্রহণ করেন। পরপর দু’বার উনার বিবাহ অনুষ্ঠিত হয়। কিন্তু দু’বারই তিনি বিধবা হন। সপ্তম হিজরীতে নূরে মুজাসসাম, হাবীবুল্লাহ হুযূর পাক ছল্লাল্লাহু আলাইহি ওয়া সাল্লাম তিনি উমরা আদায় করার জন্য মক্কা শরীফে ইহরাম মুবারক বাধা অবস্থায় তাশরীফ মুবারক গ্রহণ করেন। তখন তিনি হযরত মাইমূনা আলাইহাস সালাম উনাকে উম্মুল মু’মিনীন হিসেবে গ্রহণ করত আক্বদ মুবারক সম্পন্ন করেন। অতপর, মদীনা শরীফে ফিরার পথে ‘সারফ’ নামক স্থানে উনার শাদী মুবারকের ওয়ালিমা এবং উনার উরুস মুবারক সংঘটিত হয়। (আসাহহুস সিয়ার, বুখারী শরীফ)\n\nউম্মুল মু’মিনীন হযরত মাইমূনা আলাইহাস সালাম উনার কাছ থেকে মুহাদ্দিছগণ ৭৬ খানা হাদীছ শরীফ সংকলনের অবকাশ পেয়েছেন। আমীরুল মু’মিনীন হযরত মুয়াবিয়া রদ্বিয়াল্লাহু তায়ালা আনহু উনার খিলাফত কালে তিনি বিছাল শরীফ গ্রহণ করেন। (তাহবীবুত তাহযীব)\n\nমূলত: হযরত উম্মাহাতুল মু’মিনীন আলাইহিন্নাস সালাম উনাদের মুবারক শান, মুবারক খুছূছিয়ত, মুবারক হুলিয়া, মুবারক চাল-চলন এবং মুবারক সাওয়ানেহে উমরী উপলব্ধি করতে হলে বর্তমান সময়ে রাজারবাগ শরীফ উনার হযরত উম্মুল উমাম আলাইহাস সালাম উনার ছোহবত মুবারক উনার কোনো বিকল্প নেই। কেননা, তিনি হলেন নকশায়ে হযরত উম্মাহাতুল মু’মিনীন আলাইহিন্নাস সালাম।\n\nমহান আল্লাহ পাক মুসলিম মিল্লাতকে হযরত উম্মাহাতুল মু’মিনীন আলাইহিন্নাস সালাম উনাদের মুবারক শান উপলব্ধি করে উনাদের ব্যাপারে হুসনে যন পোষণ করত: উনাদের হক্ব হাক্বীক্বীভাবে আদায় করার তাওফীক দান করুন। (আমীন)\n\nসূত্র : উসওয়াতুন হাসানাহ "
  },
  {
    "1": "রাসুলুল্লাহ (ﷺ) এর শান এবং ওনার একাধিক বিবাহের ইতিহাস ও কারন",
    "2": "রাসুলুল্লাহ (সা) এর শান এবং ওনার একাধিক বিবাহের ইতিহাস ও কারন :-\n\nযা যা আলোচিত হয়েছে :\n\n১) নবী বিদ্বেষীদের দাঁতভাঙা জবাব :\n\nআমরা হলাম নফসের তাড়নায় কামভাবে জর্জড়িত মানুষ, হাজার হাজার দোষ-গুনে ভরা সাধারন মানুষ,,\n\nসেখানে যারা পরম পবিত্র মানব সত্ত্বা রাসুলুল্লাহ (সা) কে আমাদের মত মানুষ মনে করে তাদের জবাব।\n\n২) রাসুলুল্লাহ (সা) এর একাধিক বিবাহের উদ্দেশ্য গুলো পর্যালোচনা করে নবীদ্রোহী ও নাস্তিকদের দাঁতভাঙা জবাব।\n\nTOPICS → 1\n\nআমরা সবাই মানুষ ও আল্লাহর সাধারন বান্দা তাই আমাদের বিবেক বুদ্ধি সব জায়গায় গিয়ে কাজ করে না।\n\nআর এজন্যই পথভ্রষ্ট ও হেদায়াত বঞ্চিত মানুষগুলো রাসুল (সাল্লাল্লাহু আলাইহি ওয়াসাল্লাম) কে আমাদের মত দোষ-গুন আর রক্ত মাংসের গড়া একজন সাধারন মানুষের মতই দেখেন।\n\n \n\n→ কিন্তু যারা আল্লাহর হেদায়াত প্রাপ্ত ও আল্লাহর বন্ধু তারা যেখানে উচ্চ মর্যাদা সম্পন্ন সেখানে \n\n★ সমস্ত সৃষ্টির আদিতে যিনি সৃষ্ট\n\n★  সমস্ত সৃষ্টির মূলে যিনি সৃষ্ট\n\n★  সমস্ত সৃষ্টি যার উসীলায় সৃষ্ট\n\n★ সে নবীর মর্যাদা কতটুকু তা আল্লাহ ছাড়া কেউ জানেন  না।\n\nতিনি হলেন আমাদের নবী মুহাম্মদুর রাসুলুল্লাহ (সা) যিনি সর্বোচ্চ মর্যাদাবান ও বেমিসাল (অতুলনীয়) মাখলুক (সৃষ্টি)।\n\nএমন নবীর শান আমি কি লিখব যার শান সম্পর্কে ইমামে আজম ইমাম নুমান বিন সাবিত (আবু হানিফা রা.) এর কাসীদায়ে নুমানের কয়েকটা লাইন উদৃত্তি দিচ্ছি । এই লাইনগুলো পড়লে ইমানদারগন অন্তরে প্রশান্তি লাভ করে আর বেইমান গন শিরিকের ভয় করে (ওহাবী-সালাফীরা)\n\nযিনি ৫ লক্ষেরও অধিক হাদিসের হাফেজ ছিলেন কোন বেয়াদব শয়তান ছাড়া আর কেউ তার ভুল ধরবে না নিশ্চয়ই।\n\nকাসীদায়ে নুমানের পংতি নং ৪১,৪২ এ কথা গুলো আছে সেই কথাগুলো আল কুরআনে আছে আল্লাহর শানে আল্লাহ নিজেই ব্যবহার করেছেন এই ভাবে কিন্তু এখানে ইমাম আবু হানিফা (রহ) রাসুলুল্লাহ (সা) এর শানে এই ভাবে বলেছেন যদি আমরা সুন্নীরা এভাবে বলতাম নির্ঘাত ওহাবীরা শিরিক বলে ফতোয়া দিত কিন্তু এখন কি বলবে তারা? আসলে এখানে ইমামে আজম রাসুলের প্রতি যে অঘাত প্রেম ভালবাসা ও শ্রদ্ধা অত্যন্ত সুন্দর ভাবে এর পরিপূর্ণ বহি:প্রকাশ ঘটিয়েছেন।\n\nTOPICS → 2\n\n→ এক নজরে সম্মানিত উম্মাহাতুল মুমে\u0027নীনগন (আল কুরআনে ঘোষিত → সমস্ত মুমিনগনের মাতাগন ) এর নাম :-\n\n১. খাদিজা বিনতু খুওয়াইলিদ (৫৯৫-৬১৯)\n\n২. সাওদা বিনতু জামা (৬১৯-৬৩২)\n\n৩. আয়িশা (৬১৯-৬৩২)\n\n৪. হাফসা বিনতু উমর (৬২৪-৬৩২)\n\n৫. জয়নব বিনতু খুযায়মা (৬২৫-৬২৭)\n\n৬. উম্মে সালামা হিন্দ বিনতু আবি উমাইয়া (৬২৯-৬৩২)\n\n৭. জয়নব বিনতু জাহশ (৬২৭-৬৩২)\n\n৮. জুওয়াইরিয়া বিনতু আল-হারিস (৬২৮-৬৩২)\n\n৯. রামালাহ বিনতু আবী-সুফিয়ান (৬২৮-৬৩২)\n\n১০. রায়হানা বিনতু জায়েদ (৬২৯-৬৩১)\n\n১১. সাফিয়া বিনতু হুওয়াই (৬২৯-৬৩২)\n\n১২. মাইমুনা বিনতু আল-হারিস (৬৩০-৬৩২)\n\n১৩. মারিয়া আল-কিবতিয়া (৬৩০-৬৩২)\n\n→ সন্তান পুত্রগণ: কাসিম, আব্দুল্লাহ, ইব্রাহিম\n\n→ কন্যাগণ: জয়নব, রুকাইয়াহ, উম্মে কুলসুম, ফাতিমা\n\n(আল্লাহ পাক ওনাদের সকলের উপর শান্তি ও রহমত ভর্ষিত করুন)\n\nসংক্ষিপ্ত আলোচনা :\n\nবিশ্ব নবী হুজুর (সা:) এর বহু বিবাহ সম্পর্কে ইতিহাস যাহা সাক্ষ্য দিতেছে তাহার উদ্ধৃতি নিম্নে দেওয়া হল। \n\n→ 1.\n\nবিশ্ব নবী হুজুরে করিম (সা:) এর বয়স যখন ২৫ বছর তখন ৪০ বছর বয়স্কা নারী হযরত খাদিজাতুল কোবরা (রা:) এর সাথে প্রথম বিবাহ বন্ধনে আবদ্ধ হন। ৫০ বছর বয়স পর্যন্ত হুজুর পাক (সা:) অন্য কোন নারীকে স্ত্রী হিসাবে গ্রহন করেন নাই।\n\n→ 2.\n\nযখন হযরত খাদিজাতুল কোবরা (রা:) ইন্তেকাল করেন তখন হুজুর পাক (সা:) হযরত সওদা (রা:) কে বিবাহ করেন। তিনি এক স্বামী হতে বিধবা ছিলেন।\n\n→ 3.\n\nতার পর হযরত আবু বকর (রা:) এর গভীর আগ্রহে, ওনার অনুরোধ ও ইচ্ছায় ২য় হিজরীতে হযরত আয়েশা সিদ্দিকা (রা:) সাথে বিবাহ বন্ধনে আবদ্ধ হন। তখন মা আয়শা সিদ্দিকা (রা:) নাবালিকা ছিলেন। বিবাহের পর পূর্ণ ২ বৎসর অতিবাহিত হওয়ার পর বিশ্ব নবীর ঘরে মা আয়েশা সিদ্দিকা (রা:) আসেন। নবী করিম (সা:) এর স্ত্রীগনের মধ্যে শুধু হযরত আয়েশা সিদ্দিকা (রা:) ই ছিলেন এক মাত্র কুমারী। আর বাকী সব স্ত্রীগনই ছিলেন এক বা একাধিক স্বামী হতে বিধবা বা তালাক গৃহীতা। \n\n→ 4.\n\nতৃতীয় হিজরীতে হুজুর পাক (সা:) হযরত ওমর (রা:) এর কণ্যা হযরত হাফসা (রা:) কে বিবাহ করেন। তিনি তা করেন হযরত ওমর (রা:) একান্ত আগ্রহের কারণে। হযরত ওমর (রা:) আবু বকর (রা:) এর মত নবী করিম (সা:) এর শশুর হওয়ার আগ্রহ প্রকাশ করেছিলেন। হাফসা (রা:) এক স্বামী হইতে বিধবা ছিলেন। \n\n→ 5.\n\nএই সনে অর্থাৎ হিজরীর তৃতীয় সনে জয়নব বিনতে খোজায়মা (রা:) কেও হুজুর পাক (সা:) বিবাহ করেন। তিনি তিন স্বামী হতে বিধবা ছিলেন। এবং বিয়ের তিন মাস পর তিনি মৃত্যু বরণ করেন।\n\n→ 6.\n\nউক্ত সনে হুজুর পাক (সা:) আর একটি বিবাহ করেন তিনি হলেন হযরত উম্মে সালমা (রা:)। তিনি এক স্বামী হতে বিধবা ছিলেন। \n\n→ 7.\n\nপঞ্চম হিজরীতে হুজুর পাক (সা:) এর সাথে স্বয়ং আল্লাহ পাক হযরত জয়নব (রা:) কে বিবাহ পড়িয়ে দেন। তিনি নিজ স্বামী হতে তালাক গ্রহীতা ছিলেন।\n\n→ 8.\n\nএই হিজরীতে হযরত জুয়াইরিয়া (রা:) কে হুজুর পাক (সা:) নিজ আকদ নিকাহতে স্থান দিয়েছিলেন। \n\n→ 9.\n\nএই সনে হুজুর পাক (সা:) হযরত উম্মে হাবিবা (রা:) কেও বিবাহ করেন। তাহার স্বামী ইসলাম ধর্ম ত্যাগ করেছিলেন। ফলে তিনি অসহায় হয়ে পড়েন।\n\n→ 10.\n\nসর্ব শেষ হযরত মায়মুনা (রা:) কে হুজুর পাক (সা:) ৭ম হিজরীতে স্ত্রী রুপে গ্রহণ করেন। তিনি দুই স্বামী হইতে বিধবা ছিলেন।\n\nআলোচনাঃ- \n\nনাস্তিক ও বেয়াদব দের উদ্দেশ্যে বলছি,\n\nকাম ভাবের তাড়নায় যদি হুজুর পাক (সা:) বহু বিবাহ করিতেন তাহলে যৌবনের এক বড় অংশ অর্থাৎ ২৫ হইতে ৫০ বৎসরের বয়স পর্যন্ত শুধু মাত্র একজন বৎসর বয়স্কা বিধবা নারীর সহচরে কাটাইতেন না। তাই না?\n\nআর উম্মুল মু\u0027মেনীন হযরত খাদিজাতুল কুবরা (রা:) হুজুর পাক (সা:) হতে ১৫ বছরের বড় ছিলেন।\n\n→ আর প্রিয় নবীজি (সা:) যদি চাইতেন সমগ্র পৃথীবীর মধ্যে যত সংখ্যক সর্বাধিক সুন্দরী ও কুমারী কন্যাগন রয়েছে তারা তাদের নিজেকে রাসুলের খেদমতে ওনার কদমে স্বপে দিতেন, তিনি ইচ্ছানুয়ী বিয়ে করতে পারতেন কিন্তু তিনি তা না করে বিধবা বা তালাক প্রাপ্ত মহিলাদের বিয়ে করেছিলেন কেন? এই চিন্তা কি মাথায় একবারও আসে না? কারন তাদের কেউ কেউ ছিল অসহায় ও দরিদ্র। \n\nযদি নবীজি (সা) চাইতেন সাহাবীদের মধ্যে অনেক সাহাবীর কুমারী কণ্যা ছিল যারা রাসুলের জন্য জীবন পর্যন্ত কোরবানী করতে প্রস্তুত ছিলেন, তাদের কন্যাদেরও তিনি বিবাহ করিতে পারিতেন। কিন্তু নবী করিম (সা:) শুধু মাত্র মা আয়েশা (রা:) কে কুমারী অবস্থায় বিবাহ করেছিলেন। বাকিরা বিধবা ও তালাক গ্রহিতা ছিলেন। আর অন্যান্য সাহাবীদের কন্যাকে বিয়ে করেছিলেন সাহাবীগনের বিনীত অনুরোধে।\n\nনবী করিম (সা:) এর বহু বিবাহের কারন ছিল নিম্ন রুপ, যেমন :\n\n(১) প্রিয় নবীজি তাদের কে এই কারনে বিবাহ করেছিলেন যে তাদের মধ্যে অনেকেই হুজুর পাক (সা:) এর পবিত্র আশ্রয় গ্রহন করতে চেয়েছিলেন। আর রাসুল (সা) যেখানে কোন কথাই আল্লাহর আদেশ/হুকুম ব্যাতীত বলতেন না সেখানে তিনি যত সংখ্যক বিয়ে করেছিলেন সব আল্লাহর ইচ্ছাতেই করেছিলেন।\n\n(২) নবী করিম (সা:) মেয়ে লোকদের জন্য ও নবী হইয়া প্রেরিত হইয়া ছিলেন। মেয়ে লোকদের মধ্যে বিভিন্ন ধরনের  মাছয়ালার ওয়াকেফ হাল বয়ান করিয়া দিয়াছেন। যেমন কতিপয় বিষয় তিনি নারীগনের নিকট বর্ননা করতে লজ্জাবোধ করতেন সেগুলো উম্মাহাতুল মুমেনিনগন নারীদের বুঝিয়ে দিতেন।\n\n(৩) অনেকেই আবার অভিভাবকহীনা ছিলেন। মাথা গুজিবার কোন জায়গা ছিলনা, ঠাই ছিল না । তারা প্রিয় নবীজির আশ্রিত হতে চেয়েছিলেন। তাই নবীজিতাদের আশ্রয় দানের জন্য স্ত্রী হিসাবে গ্রহন করিয়া ছিলেন। রাসুল ছিলেন তাদের জন্য একমাত্র সাহারা (আশ্রয়)\n\n(৪) কেহ কেহ বড় বড় সরদারদের কন্যা ছিলেন তারা মুসলমানদের হাতে আসার পর কাহার অধীনে আশ্রিত হতে চাইত না আবার অনেকে কাহার অধিনে থাকার শোভা পাইতেছিলনা। ইত্যাদি কারনে হুজুর (সা:) তাদের বিবাহ করে ছিলেন।\n\n(৫) কেহ কেহ বাদী ছিলেন হুজুর পাক (সা:) তাদের মুক্ত করে দিয়ে বিবাহ করেছিলেন। ইহা দ্বারা প্রমানিত হয় যে, ইসলাম গোলামী প্রথাকে পছন্দ করে না। \n\n(৬) তাছাড়া আল্লাহ পাক নবী করিম (সা:) এর জন্য অগনিত স্ত্রী লোক জায়েজ করে দিয়েছেন। কিন্তু তিনি ১৩ জনের বেশি বিয়ে করেন নি তাও কি উদ্দেশ্য ছিল তা উপরে বর্নিত হয়েছে।\n\nযেমন আল্লাহ পাক বলেছেন, \n\nঅর্থাৎ আপনি যাকে ইচ্ছা বিবাহ করিতে পারেন তাতে কোন আপত্তি নাই।\n\n★ আল্লামা কুরতবী ও ইমাম খাত্তাবী একটি ছহিহ রেওয়ায়েত নকল করিয়াছেন যে, \n\nহুজুর করিম (সা:) শরীর মোবারকে ৪০ জন জান্নাতী পুরুষের শক্তি ছিল। আর একজন নিম্নতম জান্নাতী পুরুষের শরীরে কমপক্ষে ১০০ জন দুনিয়ার পুরুষের সমপরিমান শক্তি থাকে। ```\n\n↓\n\n★ ইহা থেকে বলা যায় যে, হুজর পাক (সা:) এর শরীর মোবারকে (৪০* ১০০) \u003d ৪০০০ হাজার সু-পুরুষের শক্তি ছিল। \n\n★ আল্লাহ পাক দুনিয়ার একজন সাধারন মুসলমান পুরুষের জন্যও ৪ জন স্ত্রী গ্রহন করা জায়েজ করিয়াছেন। সে হিসাবে নবী করিম (সা:) এর ১৬,০০০ (ষোল হাজার) স্ত্রীর প্রয়োজন ছিল। কিন্তু সে স্থলে নবী করিম (সা:) মাত্র ৯/১১/১৩ জন স্ত্রীর উপর যথেষ্ট ছিলেন। \n\nআর তাহারাও আবার এক বা একাধিক স্বামী হতে বিধবা ছিলেন যারা ছিল অত্যন্ত অসহায় ও অনেকে আশ্রয়হীনা, আবার কেউ কেউ তালাকপ্রাপ্ত । \n\nইহা দ্বারা বুঝা যাচ্ছে যে, নবী করিম (সা:) কতই না ধৈর্য্যশীল ছিলেন। জ্ঞানী লোকেরাই ইহা বুঝিতে পারিবেন। \n\nআর ধোকাবাজদের ধোকাবাজিতে পড়ার কোন সুযোগ নাই। যাহারা নবী করিম (সা:) এর সম্পর্কে এবং তাহার পুত:পবিত্র ও সমস্ত মুমিনের মাতা স্বরুপ ওনার মহাসম্মানিত স্ত্রীগনকে নিয়ে বিরূপ মন্তব্য করেন তাদের আমি ধিক্কার জানাই। তারা মোটেও ইমানদার নয়। \n\nতাদের উপর আল্লাহ পাক ও সমস্ত ফেরেশতা ও সৃষ্টিকুলের লানত হোক।"
  },
  {
    "1": "ছাহাবায়ে কেরাম ও আউলিয়ায়ে কেরামের বর্ণনা",
    "2": "ছাহাবায়ে কেরাম ও আউলিয়ায়ে কেরামের বর্ণনা\n\n✍ কৃতঃ আল্লামা আজিজুল হক আল কাদেরী (رحمة الله) ➡ মুনিয়াতুল মুছলেমীন [১ম খন্ড]\n\n❏ মাসয়ালা: (১৫৫)\n\nহযরাত ছাহাবায়ে কেরাম রাদ্বি আল্লাহু তা’আলা আলাইহিম আজমাঈনের নেক ও ভাল দিক ব্যতীত মন্দ ও দোষ-ত্রুটি বর্ণনা করা ফিসক্ব তথা অন্যায় ও নাফরমানী; কেননা ছাহাবায়ে কেরাম রাদ্বি আল্লাহু তা’আলা আনহুম মোস্তফা (ﷺ)-এর সংশ্রব ও সাহচর্যে ছিলেন। কাজেই তাদের জীবনালোচনা উত্তম ও নেক দিক সমূহ দ্বারা করা আবশ্যক, খারাপ ও দোষ-ত্রুটি বর্ণনা করা ফিসক্ব।\n\n❏ মাসয়ালা: (১৫৬)\n\nসাহাবায়ে কেরাম রিদোয়ানুল্লাহ আলাইহিমদের মধ্যকার বাক বিতন্ডা তথা বিবাদপূর্ণ যে সমস্ত কথাবার্তা হয়েছে সে সমস্ত ঘটনাবলী দেখা ও পাঠ করা সর্ব সাধারণের জন্য দুরস্ত ও জায়িজ নয়। কেবলমাত্র মুহাক্কেক আলেমগণ ব্যতীত।\n\n❏ মাসয়ালা: (১৫৭)\n\nআউলিয়ায়ে কেরামদের কারামত ও অলৌকিক ঘটনাবলী সত্য ও হক্ব। এর মাধ্যমে মুসলিম মিল্লাতের উপকার হয় আর পায়গাম্বর আলাইহিমুস্সালামের মোজেজাও সত্য ও বরহক এর মাধ্যমে মানুষ হেদায়ত প্রাপ্ত হয়েছে।\n\n❏ মাসয়ালা: (১৫৮)\n\nদ্বীনের সঠিক পদ-প্রদর্শক, পেশোয়া, তথা সম্মানিত ছাহাবায়ে কেরাম, ইমাম, মোজতাহেদ, ওলামা ও পীর মাশায়েখগণকে সৈয়্যদুনা বলা হয়। যা পূর্ববর্তী তথা আদিকাল হতে বর্তমান পর্যন্ত সকল উম্মতগণ এর উপর আমল করে আসছে।\n\nহযরত ফারুকে আজম (رضي الله عنه) এরশাদ ফরমায়েছেন: ابوبكر سيدنا واعتق سيدنا يعنى بلال অর্থাৎ হযরত আবু বকর আমাদের ছরদার এবং আমাদের সরদারকে (বেলাল) মুক্ত করেছেন।  \n\n➥ [মুসনাদে আহমদ ও নুজহাতুল ক্বারী]\n\n❏ মাসয়ালা: (১৫৯)\n\nসাহাবাদের সমালোচনা করা ফিসক।\n\n❏ মাসয়ালা: (১৬০)\n\nসাহাবাদের পরষ্পর যে সকল ঝগড়া হয়েছে তা দেখা পড়া সাধারণ লোকের উচিত নয়।\n\n❏ মাসয়ালা: (১৬১)\n\nআউলিয়াদের কারামত হক। তা দ্বারা মুসলিম জাতির ফায়দা হয় নবীদের মু’জেযার মত মানুষকে হিদায়ত করে।\n\n❏ মাসয়ালা: (১৬২):\n\nকোনো অলী নবীর মর্যাদায় পৌঁছতে পারবে না।"
  },
  {
    "1": "সাহাবায়ে কেরামের সমালোচনা করা যাবে না",
    "2": "সাহাবায়ে কেরামের সমালোচনা করা যাবে না\n\nআয়াত ১ঃ\n\n━━━━━━\n\nمحمد رسولُ اللّٰه والذین معه أشداءعلی الکفاررحملء بینهم تراهم رقعا سجدا بیتغون فضلامن الله ورضوانا سيماهم في وجوههم من أثر الشجود ذلك مثلهم في التوراة ومثلهم في الإنجيل کزرع أخرج شطأه فآزره فاستغلظ فاستوى على شوقه يعجب الزراع ليغيظ بهم الكفار وعد الله الذين آمنوا وعملوا الصالحات منهم مغفرة وأجرا عظیم - (الفتح:29)\n\nঅর্থাৎ “মুহাম্মদ (ﷺ) আল্লাহর রাসূল। আর যারা তাঁর সাথে রয়েছেন তথা তাঁর সাহাবাগণ কাফেরদের ওপর অত্যন্ত কঠোর, নিজেদের মধ্যে পরস্পরের প্রতি খুবই সহানুভূতিশীল; আপনি তাঁদেরকে দেখবেন, তাঁরা আল্লাহ তা\u0027আলার অনুগ্রহ ও সন্তুষ্টি কামনায় রুকু ও সিজদায় অবনত। তাঁদের লক্ষণ তাঁদের মুখমন্ডলে সিজদার প্রভাবে পরিস্ফুট থাকবে, এরকমই তাঁদের বর্ণনা রয়েছে তাওরাতে এবং এরকমই তাঁদের বর্ণনা রয়েছে ইঞ্জিলে। তাঁদের দৃষ্টান্ত একটি চারাগাছ, যা একটি কিশলয় বের করে অতঃপর ইহাকে শক্ত ও পরিপুষ্ট হয় এবং দৃঢ়ভাবে কান্ডের ওপর দাঁড়ায়, যা কৃষকের জন্য আনন্দদায়ক। এভাবে আল্লাহ তাআলা মুমিনদের সমৃদ্ধি দ্বারা কাফিরদের অন্তর্জ্বালা সৃষ্টি করেন। যারা ঈমান আনেন ও সৎকাজ করেন আল্লাহ তাঁদেরকে প্রতিশ্রুতি দিয়েছেন ক্ষমা ও মহাপুরস্কারের।”\n\n[সূরা আল-ফাতহ আয়াত: ২৯]\n\nআয়াত ২ঃ\n\n━━━━━━\n\nوالسابقون الأولون من المهاجرين والأنصار والذين اتبعوهم بإحسان رضى الله عنهم ورضوا عنه رأعد لهم جنات تجرى تحتها الأنهار خالدين فيها أبدا ذلك الفوزالعظیم - (التوبة:100)\n\nঅর্থাৎ, “মুহাজির ও আনসারদের মধ্যে যারা অগ্রগামী এবং যারা নিষ্ঠার সাথে তাঁদেরকে অনুসরণ করেছে, আল্লাহ তা\u0027আলা তাঁদের প্রতি সন্তুষ্ঠ এবং তাঁরাও আল্লাহ তা\u0027আলার প্রতি সন্তুষ্ট। আর তিনি তাঁদের জন্য প্রস্তুত করেছেন জান্নাত, যার নিম্নদেশে ঝরণা প্রবাহিত। যেখানে তাঁরা চিরস্থায়ী হবে। এটাই মহাসফলতা।”\n\n[সূরা আত-তাওবা; আয়াত: ১০০]\n\nআয়াত ৩ঃ\n\n━━━━━━\n\nلقد رضي الله عن المؤمنين إذ يبايعونک تحت الشجرة… \n\n(الفتح: 18) \n\nঅর্থাৎ,\"আল্লাহ তাআলা তাে মুমিনদের প্রতি সন্তুষ্ঠ হলেন, যখন তাঁরা বৃক্ষের নিচে আপনার নিকট বাইয়াত গ্রহণ করল। তাঁদের অন্তরে যা ছিল তা তিনি (আল্লাহ) অবগত ছিলেন। অতঃপর তিনি তাঁদের প্রতি প্রশান্তি অবতীর্ণ করলেন এবং তাঁদেরকে পুরস্কার হিসেবে দিলেন আসন্ন বিজয়।”\n\n[সূরা আল-ফাতহ; আয়াত: ১৮]\n\nহাদিস ১ঃ\n\n━━━━━━\n\nরাসূলুল্লাহ (ﷺ) সাহাবায়ে কেরামের শান বর্ণনা করে ইরশাদ করেন,\n\nعن أبی سعید الخدری رضی الله عنه قال : قال النبي صلى الله عليه وسلم: لا تسبوا أصحابي ، فلو أن أحدكم أنفق مثل أحد ذهبا ما بلغ مد أحدهم ولانصیفه۔رواهتمامه - البخری(3673),ومسلم(2540)\n\nঅর্থাৎ “হযরত আবু সাঈদ আল খুদরী (رضي الله عنه) থেকে বর্ণিত, তিনি বলেন, নবী করীম (ﷺ) ইরশাদ করেছেন, তােমরা আমার সাহাবায়ে কিরামকে গালি দিওনা। কেননা, তােমাদের কেউ যদি ওহুদ পাহাড় পরিমাণ স্বর্ণ (আল্লাহর রাস্তায়) ব্যয় কর, তবু তা তাঁদের (সাহাবায়ে কিরামের) এক মুদ্দ বা অর্ধমুদ্দ পরিমাণ ব্যয়ের সমান হবেনা।”\n\n[সহীহ বুখারী ও সহীহ মুসলিম শরীফ]\n\nউল্লেখ্য, এসব আয়াতে কারীমা ও হাদীছে সাধারণভাবে সাহাবায়ে কেরামের প্রশংসা করা হয়েছে এবং এতে আহলে বাইত তথা নবী করীম (ﷺ) এবং প্রশংসা বিদ্যমান। কেননা, তারাও রাসূলুল্লাহ (ﷺ) এর সাহাবীদের অন্তর্ভুক্ত; বরং তাঁরা অন্যান্য সাহাবা থেকে অধিক নিকটবর্তী সাহাবী।\n\nকাজেই কোন সাহাবার শানে বেয়াদবী করা মানে আহলে বাইতের শানে বেয়াদবি করা। যেমন, হযরত আলী (رضي الله عنه)\u0027কে বা হযরত হাসান-হােসাইনকে কিংবা আহলে বাইতের অন্য সদস্যকে ভালবাসার নামে হযরত মুয়াবিয়া (رضي الله عنه)\u0027কে দোষারােপ করা তাঁর প্রতি মিথ্যা অপবাদ দেয়া প্রকৃতপক্ষে হযরত আলী (رضي الله عنه) তথা আহলে বাইতকে কে দোষারােপ করার নামান্তর।\n\nহযরত মুয়াবিয়া (رضي الله عنه) ছিলেন একাধারে রাসূলুল্লাহ (ﷺ) এর সাহাবীদের অন্তর্ভুক্ত, একজন সম্মানিত কাতেবে অহী, কুরাইশ বংশীয় এবং অন্যান্য বহু সাহাবায়ে কিরামের শ্রদ্ধারপত্র। যদিও হযরত আলী রাদ্বিআল্লাহ তা\u0027আলার সাথে তাঁর ইজতিহাদী মতবিরােধ ছিল, কিন্তু সাহাবায়ে কিরাম সেটার সম্মানজনক মীমাংসা করে হযরত মুয়াবিয়া (رضي الله عنه)\u0027কে তাঁর প্রাপ্য সম্মান দান করেছেন এবং তাঁকে কোনরুপ দোষারোপ থেকে বিরত থেকেছেন। যুগ যুগ ধরে আহলে সুন্নাত ওয়াল জামাতের ইমামগণ হয়রত মুয়াবিয়া (رضي الله عنه)\u0027র বিরুদ্ধে কোন মন্তব্য করা তাে দূরে থাক, বরং তাকে যারা দোষারােপ করে তাঁদেরকে গােমরাহ বলেছেন।\n\nহাদিস ২ঃ\n\n━━━━━━\n\nসহীহ বুখারী শরীফ প্রণেতা ইমাম বুখারী (رضي الله عنه) তাঁর ‘আত-তারীখুল কাবীর\u0027 এ এবং অন্যান্য হাদীছগ্রন্থে হযরত মুয়াবিয়া (رضي الله عنه)\u0027র শানে বর্ণনা করেছেন যে,\n\nب قال عمیر بن سعد رضی الله عنه : لا تذكروا معاوية إلا بخير فإنی سمعت رسول الله صلى الله عليه وسلم يقول: «اللهم أجعله هاديأ مهديأ وأهد به »\n\nঅর্থাৎ,“হযরত উমাইর ইবনু সা\u0027আদ (رضي الله عنه) থেকে বর্ণিত, তিনি বলেন, তােমরা হযরত মুয়াবিয়া (رضي الله عنه)\u0027র ব্যাপারে ভাল ছাড়া অন্য কিছু বলনা (অর্থাৎ, তাঁর বিরুদ্ধে কোন খারাপ মন্তব্য করা থেকে দূরে থাক) । কেননা, রাসূলুল্লাহ (ﷺ)\u0027কে (হযরত মুয়াবিয়া (رضي الله عنه)\u0027র ব্যাপারে) বলতে শুনেছি যে, (তিনি তাঁর জন্য দোয়া করতেছেন) হে আল্লাহ! তুমি তাঁকে (হযরত মুয়াবিয়া (رضي الله عنه)\u0027কে) হেদায়তকারী, হেদায়তপ্রাপ্ত কর। আর তাঁর দ্বারা অন্যদের ও হেদায়ত কর।\n\nতথ্যসূত্রঃ\n\n১. رواه البخ ری فی«التاریخ الکبیر»(240/5)\n\n২. وأحمدفی«المسند »(17929)\n\n৩. والترمذیفی«جامعه»(3843)\n\n৩. والطبر انی فی«المعجم الأوسط»(656)\n\n৪. وفی«مسند امشمین»(2198)\n\n৫. وابن أبی عصم فی«الآحادوالمثنی»(3129)\n\n৬. والأجری فی«الشرف یعة»(1914, 1915)\n\n৭. والخطیب فی«تاریخه»(207/1)\n\n৮. وأبو نعیم فی«الحلیة»(358/8)\n\n৯. وفی«أخبرأصبهان (180/1)\n\n১০. والخلال فی«السنة»(676)\n\n(وهو صحیح.)"
  },
  {
    "1": "কে সে সৌভাগ্যবান কবি !",
    "2": "কে সে সৌভাগ্যবান কবি !\n\nযার জন্য মসজিদে মিম্বার নির্মিত হয়েছিল।\n\n▪▪▪▪✍ ইমরান বিন বদরী।\n\nনাহমাদুহু  ওয়ানূসাল্লি  আলা রাসুলীহিল  কারীম আম্মা বা\u0027দ। কে  সে সৌভাগ্যবান ব্যক্তি যার  কবিতা শুনার জন্য মসজিদেই আলাদা  একটি মিম্বার তৈরী করা হয়েছিল।\n\nআসুন  شاعر النبي  অর্থাৎ রাসুলুল্লাহ  ﷺ এর কবিখ্যাত সেই মহাকবি  সম্পর্কে কিছুটা অবগত হই। তিনি  আর কেউ নন; তিনি ছিলেন হজরত হাসসান  ইবনে সাবিত রাদ্বিয়াল্লাহু আনহু (حسان بن ثابت) ।  সত্যিই তিনি সৌভাগ্যবান, কারণ তিনি ছিলেন মহাবিশ্বের  সর্বাধিক সম্মানিত ব্যক্তিটির একজন সভাকবি।\n\nইয়াসরিবে  তথা বর্তমান  মদিনার খাজরাজ  গোত্রের বনু নাজ্জারে  জন্মনেয়া এই হাসসান ইবনে  সাবিত রাদ্বিয়াল্লাহু আনহু যে  সময় রাসুলুল্লাহ ﷺ মক্কা থেকে  সাহাবী এ রাসুল ﷺ হজরত আবুবকর সিদ্দিক  রাদ্বিয়াল্লাহু আনহুকে নিয়ে মদিনায় হিজরত করেন  তখন উনার বয়স ছিলো প্রায় ৬০ এর কাছাকাছি। মদিনায়  ইসলাম প্রচারের সূচনালগ্নে সেখানে যেসমস্ত আনসারী সাহাবী  বার্ধক্যে ইসলামের ছায়াতলে আশ্রয় নিয়েছিলেন তিনি তাঁদের অন্যতম।\n\nইসলামের  ইতিহাসে তাঁর  রচিত কাব্যিকতা  সাহিত্যে জগতে অনন্যস্থান  দখল করে নিয়েছে। তিনি ছিলেন  একাধারে কথাসাহিত্যিক এবং স্বরচিত কবিতার  ফুলঝুরি ছড়ানো কবি। মানুষের মনের খোরাক জোগাতে  সুন্দর ও সত্য উপস্থাপনে সাহিত্য সংস্কৃতিতে তিনি  ছিলেন অদ্বিতীয়। তৎকালীন আমলে কবিদের শ্রেষ্ঠত্ব ছিলো  স্বরণে রাখার মত । এখানে একটি কথা বলতে হয় যে- হজরত হাসসান  বিন সাবিত রাদ্বিয়াল্লাহু আনহু সেই সময়ে কাফিরেরা মহানবী ﷺ কে  নিয়ে ব্যঙ্গকরে কোন কবিতা লিখলে তার উত্তরে তাঁরই কবিতা ছিলো অপ্রতিরোধ্য।\n\nশুধু  কি তাই!  রাসুল সাল্লাল্লাহু  আলাইহি ওয়াসাল্লামও তাঁর  কবিতা শুনতে অত্যন্ত ভালোবাসতেন ।  তবে সেই কবিতার অর্থ সমার্থ আর ভাবধারা  আমাদের দেশের কিছু কিছু কবিদের কাব্যের নামে  নষ্টামি মেশানো কোন কবিতা নয় । ইসলামিক ভাবধারায়  সেসব কবিতা রচিত হতো।\n\n▪ সর্বাধিক  হাদিস বর্ণনাকারী  হজরত আবু হুরাইরা রাদ্বিয়াল্লাহু  তায়ালা আনহু রাসুলে পাক ﷺ হতে বর্ণনা  করেন । তিনি বলেছেন, আরব্য কবিদের মধ্যে শ্রেষ্ঠতম বাণী হচ্ছে লাবীদের এই চরণঃ\n\nأَلا كُلُّ شَيْءٍ مَا خَلا اللَّهَ بَاطِلٌ\n\nঅর্থাৎ; সাবধান  আল্লাহ ছাড়া সব  কিছুই ধ্বংসশীল। (মুসলিম ৬০২৫/ইবনে হিব্বান ৫৭৮৩)\n\nএতেই স্পষ্ট  যে ইসলামিক ভাবধারার  কবিতা রচনায় সাধারণ মুসলমানরা  বরং সুপথগামীই হয়।\n\nহজরত  হাসসান  বিন সাবিত  রাদ্বিয়াল্লাহু আনহু ইসলাম  গ্রহণের পূর্বেও ততকালীন সময়ের বিবেচনায়  ছিলেন আরবের শ্রেষ্টতম কবি । তাঁর খ্যাতি ছিলো  গোটা আরব জুড়ে । সেসময় আরবের কবিতা প্রেমিকদের  মুখে মুখে উচ্চারিত হতো তাঁর কবিতার পংক্তি। তিনি  রাহমাতুল্লীল আলামীন নবী ﷺ কে পেয়েছেন, দেখেছেন আর মনপ্রাণ দিয়ে ভালোবেসেছেন  খুব কাছ থেকেই । সেই ভালোবাসার বহিঃপ্রকাশ ঘটেছে তাঁর রচিত কবিতা সমুহে । রাসুল ﷺ কে  ভালোবেসে তিনি লিখেছিলেন;\n\nوأحسن منك لم ترقط عيني،\n\nوأجمل منك لم تلد النساء،\n\nخلقت مبرأ من كل عيب،\n\nكأنك قد خلقت لما تشاء.\n\nوضم الإله اسمه إلى اسمه،\n\nإذا قال في الخمس المؤذن أشهد،\n\nوشق له من اسمه ليجله،\n\nفذو العرش محمود وهذا محمد.\n\nএছাড়াও  বহুল প্রচারিত নাতে  রাসুল ﷺ\n\n🖌আসসুবহু বাদা মিন তা\u0027য়াল আতিহী,\n\nওয়াল্লাইলু দাজা মিও্যয়াফরাতিহী।\n\n🖌কানজুল কারামি মাওলান নিয়ামী,\n\nহাদি\u0027ল উমামী লে শারিয়াতিহী।\n\nএর মূল রচয়িতাও নাকি হজরত হাসসান ইবনে সাবিত রাদ্বিয়াল্লাহু আনহু।\n\nহজরত  হাসসান  ইবনে সাবিত রাদ্বিয়াল্লাহু আনহুর কবিতা  রচনা করে বুঝিয়ে দিয়েছেন, বস্তুত কবিতার মূল উদ্দেশ্য  হচ্ছে সত্যে প্রচারে সুষ্ঠু সমাজ বিনির্মানে কার্যকরী ভূমিকা  রাখা । অন্যায় ও অসত্যের প্রতিবাদে, সত্য ও ন্যায়কে বিজয়ী করার মানসেই কবিতা রচিত  হওয়া উচিৎ বলে মনেকরি । তিনি হজরত মুয়াবিয়া রাদ্বিয়াল্লাহু আনহুর খেলাফত এর সময় শতাধিক  বয়সে ইন্তেকাল করেন।\n\nতিনি এমন এক  অদ্বিতীয় কবি ছিলেন যাঁর কেবল কবিতা পাঠের জন্য  মসজিদের মাঝে একটি মিম্বার স্থাপন করেছিলেন। আসুন সেটি  উম্মুল মু\u0027মিনীন হজরত আয়িশা সিদ্দিকা রাদ্বিয়াল্লাহু তায়ালা আনহার জবানে শুনি।\n\nكَانَ رَسُولُ اللَّهِ صَلَّى اللَّهُ عَلَيْهِ وَسَلَّمَ يَضَعُ لِحَسَّانَ بْنِ ثَابِتٍ مِنْبَرًا فِي الْمَسْجِدِ يَقُومُ عَلَيْهِ قَائِمًا يُفَاخِرُ عَنْ رَسُولِ اللَّهِ صَلَّى اللَّهُ عَلَيْهِ وَسَلَّمَ أَوْ قَالَ : يُنَافِحُ عَنْ رَسُولِ اللَّهِ صَلَّى اللَّهُ عَلَيْهِ وَسَلَّمَ وَيَقُولُ صَلَّى اللَّهُ عَلَيْهِ وَسَلَّمَ : \" إِنَّ اللَّهَ يُؤَيِّدُ حَسَّانَ بِرُوحِ الْقُدُسِ , مَا يُنَافِحُ أَوْ يُفَاخِرُ عَنْ رَسُولِ اللَّهِ صَلَّى اللَّهُ عَلَيْهِ وَسَلَّمَ \" .\n\nতিনি  বলেন, রাসূলুল্লাহ  ﷺ হাসসান ইবেন সাবিত রাদ্বিয়াল্লাহু আনহুর  জন্য মসজিদে একটি মিম্বার স্থাপন করেছিলেন যেন  তিনি রাসূলুল্লাহ ﷺ এর প্রশংসার কবিতা পাঠ করেন অথবা  তিনি বলেছেন, যেন তিনি রাসূলুল্লাহ ﷺ এর পক্ষ হতে কাফিরদের নিন্দাবাদের উত্তর দেন।  রাসূলুল্লাহ ﷺ বলেন, নিশ্চয় আল্লাহ! রূহুল কুদস ( হজরত জিবরীল আলাইহিসসালাম ) দ্বারা  হাসসানকে সাহায্য করেন যতক্ষণ পর্যন্ত সে রাসূলুল্লাহ ﷺ এর প্রশংসা করবে কিংবা কাফিরদের নিন্দার  উত্তর দেবে।\n\n(আবু দাউদ ৫০১৭ / মুস্তাদারাকে হাকেম ৬০৫৮)\n\nআমার রাসুল সাল্লাল্লাহু  আলাইহি ওয়াসাল্লামকে উদ্দেশ্য  করে তিনি বলেছিলেন ;\n\n👉 তোমার চোখের মত ভালো চোখ পৃথিবীতে নেই,\n\nএবং কোনোও মাতা এমন সুন্দর পুত্র আর\n\nপ্রসব করেনি জানি বিশ্বে কোথাও।\n\n👉 তোমার সৃজন সে তো একেবারে দোষমুক্ত করে\n\nএবং তুমিও তাই চেয়েছিলে আপন ইচ্ছায়;\n\nতোমার তারিফ এই পৃথিবীতে বেড়েই চলেছে\n\nযেমন কস্তুরী ঘ্রাণ বাতাসে কেবলি ছুটে চলে।\n\nসুবহানাল্লাহ!\n\nকতইনা প্রেমময় কবিতা তিনি লিখেছিলেন সরদারে কায়েনাতের উদ্দেশ্যে । সত্যিই তিনি ছিলেন ইসলামি ঐতিহ্যের ধারক বাহক একজন সাহাবী এ রাসুল সাল্লাল্লাহু আলাইহি ওয়াসাল্লাম । আজ এ পর্যন্ত। আল্লাহ হাফিজ।\n\n.."
  },
  {
    "1": "নবী নন্দিনী- হযরত ফাতেমাতুয্ যাহরা রাদ্বিয়াল্লাহু তাআলা আনহা",
    "2": "নবী নন্দিনী: হযরত ফাতেমাতুয্ যাহরা রাদ্বিয়াল্লাহু তা‘আলা আনহা – \n\nমাওলানা মুহাম্মদ জিল্লুর রহমান হাবিবী \u003e\n\nপ্রারম্ভিকা\n\nজান্নাতী রমনীদের সরদার হযরত ফাতেমাতুয্ যাহরা রাদ্বিয়াল্লাহু তা‘আলা আনহা ছিলেন নবী করীম রাউফুর রহীম সাল্লাল্লাহু তা‘আলা আলায়হি ওয়াসাল্লাম-এর চতুর্থ ও কনিষ্ঠা কন্যা। তিনি ছিলেন নবীজির অত্যন্ত আদরের ও সব চাইতে প্রিয় সন্তান। পৃথিবীর সমস্ত নারী এবং জান্নাতের রমনীদের সরদার হিসেবে ঘোষণা করা হয়। রাসূলে পাক সাল্লাল্লাহু তা‘আলা আলায়হি ওয়াসাল্লাম হচ্ছেন সমগ্র মানবজাতির আদর্শ আর নবী নন্দিনী হযরত ফাতেমা রাদ্বিয়াল্লাহু তা‘আলা আনহা হচ্ছেন নারীজাতির অনুপম আদর্শ। তিনি ইসলামের চতুর্থ খলিফা হযরত মাওলা আলী শেরে খোদা রাদ্বিয়াল্লাহু তা‘আলা আনহুর স্ত্রী এবং জান্নাতী পুরুষদের সরদার হযরত ইমাম হাসান ও ইমাম আলী মকাম হযরত হোসাইন রাদ্বিয়াল্লাহু তা‘আলা আনহুমার মাতা।\n\nশুভজন্ম\n\nসৈয়্যদা ফাতেমা রাদ্বিয়াল্লাহু তা‘আলা আনহা রাসূলে আকরাম সাল্লাল্লাহু তা‘আলা আলায়হি ওয়াসাল্লাম-এর প্রথম বিবি খাদীজা বিনতে খোআইলিদ ইবনে আসাদ রাদ্বিয়াল্লাহু তা‘আলা আনহার গর্ভে এবং মহানবী সাল্লাল্লাহু তা‘আলা আলায়হি ওয়াসাল্লাম-এর নূরানী ঔরসে নবুয়তের পাচঁ বছর পূর্বে মক্কায় জন্ম গ্রহণ করেন। মতান্তরে নবুয়তের এক বছর বা নবুয়তের কিছুকাল পূর্বে জন্মগ্রহণ করেন। তিনি উম্মুল মু’মেনীন হযরত আয়েশা রাদ্বিয়াল্লাহু তা‘আলা আনহা থেকে বয়সে পাঁচ বছরের বড় ছিলেন।\n\nবংশ পরিচিতি\n\nনাম- ফাতেমা রাদ্বিয়াল্লাহু তা‘আলা আনহা, উপনাম- উম্মু মুহাম্মদ, উপাধী যাহ্রা। তিনি হুযূর পাক সাল্লাল্লাহু তা‘আলা আলায়হি ওয়াসাল্লাম-এর চতুর্থ ও কনিষ্ঠা কন্যা।\n\nনাম করণের কারণ\n\n‘ফাতেমা’ শব্দের শাব্দিক অর্থ হচ্ছে পৃথককারিনী, উদ্ধারকারিনী। হযরত ফাতেমার এই নামে নামকরণের কারণগুলো নি¤œরূপ-\n\nপ্রথমত: হযরত আবু হুরায়রা রাদ্বিয়াল্লাহু তা‘আলা আনহু থেকে বর্ণিত আছে যে- তাঁর নাম ফাতেমা রাখার কারণ হলো, আল্লাহ্ পাক তাঁকে এবং তাঁর ভক্তদেরকে জাহান্নাম থেকে পৃথক করেছেন। [মুসতাদরাক লিল হাকেম] দ্বিতীয়ত: তাঁকে আল্লাহ্ তা‘আলা জাহান্নাম থেকে পৃথক করেছেন। [ইছকাবুর রাগেবীন] তৃতীয়ত: হযরত আলী রাদ্বিয়াল্লাহু তা‘আলা আনহুর প্রশ্নের জবাবে রাসূলে পাক সাল্লাল্লাহু তা‘আলা আলায়হি ওয়াসাল্লাম ইরশাদ ফরমান- নিশ্চয়ই আল্লাহ্ তা‘আলা তাঁকে এবং তাঁর আওলাদ হতে কিয়ামত দিবসে জাহান্নামের আগুনকে দূরীভূত করেছেন।\n\n[আত্- তাবারাী, ইবনে জারীর] চতুর্থত: হযরত আবদুল্লাহ্ ইবনে মাসঊদ রাদ্বিয়াল্লাহু তা‘আলা আনহু থেকে বর্ণিত, হুযূর পাক সাল্লাল্লাহু তা‘আলা আলায়হি ওয়াসাল্লাম এরশাদ করেন- ان فاطمة احصنت فرجها فخرجها الله وذريتها على النار-\n\nঅর্থাৎ- ফাতেমা রাদ্বিয়াল্লাহু তা‘আলা আনহা তাঁর চরিত্রের আঁচল পবিত্র রেখেছেন। ফলে আল্লাহ্ তা‘আলা তাঁকে ও তাঁর আওলাদকে জাহান্নামের উপর হারাম করে দিলেন। [আস্ সাওয়াইকুল মুহরিকা]\n\nউপাধীসমূহ\n\nফাতেমা নামের পাশাপাশি বিশ্ব মুসলিম তাঁকে বিভিন্ন উপনামে আখ্যায়িত করেন। এসব উপনাম হল তাঁর চারিত্রিক গুণাবলীর প্রশংসার বহিঃপ্রকাশ। যেমন তাঁর উপাধি হল ‘যাহ্রা’ যার অর্থ হলো আলোকিত মহিয়সী নারী অথবা জ্যোতির্ময় নারী।\n\nতিনি উম্মে আবিহা (তাঁর পিতার মা) নামেও প্রসিদ্ধ। তাঁকে বতুল (অপবিত্রতা মুক্ত) নামেও অভিহিত করা হয়। তাঁর দু’টি নাম ছিল, শরীফা (মহানুভবা) ও সাইয়্যেদা (সম্মানিতা সরদার) । সাধারণত তিনি ফাতেমাতুয্ যাহ্রা নামে বেশি প্রসিদ্ধ।\n\nশৈশকাল\n\nহযরত ফাতেমা রাদ্বিয়াল্লাহু তা‘আলা আনহার শৈশবকাল থেকে শুরু করে জীবনের প্রতিটি মুহূর্ত পাক পবিত্র পরিবেশে অতিবাহিত হতে থাকে। কেননা তাঁর লালন-পালন স্বয়ং মা খাদীজাতুল কুবরা রাদ্বিয়াল্লাহু তা‘আলা আনহাই করেন। তৎকালীন আরব সমাজের নিয়ম ছিল সদ্যজাত শিশুকে লালন-পালন করার জন্য ‘দুধ মা’ নিয়োগ করা। কিন্তু তাঁর বেলায় এ প্রথার ব্যত্যয় ঘটেছে। তাঁর শৈশব কেটেছে মক্কায় পিতা-মাতার নিবিড় সাহচর্যে। এমন অতুলনীয় পরিবেশের মধ্যে যেই শিশুর লালন-পালন হয়, সেই শিশুর প্রতিটি মুহূর্ত কতই না মূল্যবান। এটা কতই না সৌভাগ্যের ব্যাপার। মানব জগতে বিশেষ করে নারী জগতে অন্য কারো ভাগ্যে মিলেছে কিনা জানা নেই। হযরত খাদীজার ইন্তেকালের পর নবীজিকে তিনি এমন ভক্তি সহকারে সেবা যতœ করেছেন যে, তাঁকে ‘উম্মে আবিহা’ অর্থাৎ তাঁর পিতার মা হিসেবে অভিহিত করা হয়।\n\nহযরত খাদীজা রাদ্বিয়াল্লাহু তা‘আলা আনহার ইন্তেকালের পর পরিবারের দেখা শোনার জন্য রাসূলে পাক সাওদা নামক একজন বিধবাকে শাদী করেন। শিশু ফাতেমাকে শিক্ষা দেয়ার জন্য সাওদাকে বলা হলে তিনি উত্তরে বলেন, আমি কিভাবে তাঁকে শিক্ষা দিতে পারি যিনি নিজেই একজন পবিত্রা এবং উচ্চ মর্যাদাশীল ব্যক্তিত্ব। বরং তাঁর কাছ থেকে আমার নিজেরই শিক্ষা গ্রহণ করা উচিত।\n\nচারিত্রিক গুণাবলী\n\nসৈয়্যদা ফাতেমাতুয্ যাহ্রা রাদ্বিয়াল্লাহু তা‘আলা আনহা ছিলেন বহুগুণে গুণান্বিত এক অতুলনীয় রমনী। তাঁর সত্যবাদিতা, ধীরস্থিরতা, শিষ্ঠাচারিতা, নমনীয়তাসহ প্রভৃতি গুণের অনন্য বৈশিষ্ট্যসমূহ ছোটকাল থেকে পরিস্ফুটিত হতে থাকে। তাঁর সুন্দর চরিত্রের বৈশিষ্ট্য অনুপম আদর্শের ধারক-বাহক। আমাদের নারী সমাজ যদি তাঁর আদর্শ অনুসরণ করে; তাহলে নারীদের কোলে যুগের মহাননিষী জন্ম নেবে, সমাজে কোন ধরণের অশান্তি বিশৃংখলা বিরাজ করবে না। কেননা জগতের অর্ধেক ফিতনাতো বর্তমানে নারীদের আচার-আচরণের কারণেই ঘটছে। নারী জগতের জন্য তাঁর আদর্শ মুক্তির অন্যতম মাধ্যম।\n\nশাদী মোবারক\n\nদ্বিতীয় হিজরীর মহররম মাসের প্রথম দিকে হযরত আয়েশা সিদ্দিকা রাদ্বিয়াল্লাহু তা‘আলা আনহার বিবাহের চার বা সাড়ে চার মাস পরে হযরত আলী রাদ্বিয়াল্লাহু তা‘আলা আনহুর সাথে হযরত ফাতেমা রাদ্বিয়াল্লাহু তা‘আলা আনহার শাদী মোবারক অনুষ্ঠিত হয়। তখন হযরত ফাতেমার বয়স ছিল পনের বছর সাড়ে পাঁচ মাস আর হযরত আলীর বয়স হয়েছিল একুশ বছর পাঁচ মাস। কোন কোন ঐতিহাসিক এ বিয়ে উহুদ যুদ্ধের পর হয়েছে বলে অভিমত প্রকাশ করেছেন। কিন্তু সুক্ষèভাবে পর্যালোচনা করলে এমতটি বিশুদ্ধ বলে মনে হয় না। কেননা, সহীহ বুখারী শরীফের বর্ণনা মতে হযরত আলী রাদ্বিয়াল্লাহু তা‘আলা আনহু-এর বিয়ের ওয়ালিমার উট হযরত হামযা রাদ্বিয়াল্লাহু তা‘আলা আনহু জবেহ করেছিলেন। আর সর্বসম্মতিক্রমে, হযরত হামযা রাদ্বিয়াল্লাহু তা‘আলা আনহু উহুদ যুদ্ধে শহীদ হন। অতএব, এতে প্রমাণিত হয় যে, বিয়ের ঘটনা উহুদ যুদ্ধের পূর্বে সংঘটিত হয়েছিল।\n\nহযরত ফাতেমা রাদ্বিয়াল্লাহু তা‘আলা আনহা ছিলেন নবুয়তী ধারায় পৃথিবীর সকল নারীদের জন্য আদর্শ। অন্যদিকে হযরত আলী রাদ্বিয়াল্লাহু তা‘আলা আনহু ছিলেন নবুয়তী মিশনের প্রথম ওলিল আমর বা ইমাম। তাঁরা ছিলেন উত্তম দম্পতির এক অনন্য উদাহরণ।\n\nএ দম্পতির বিবাহের আনুষ্ঠানিকতা ছিল খুবই সাধারণ। রাসূলে আকরাম সাল্লাল্লাহু তা‘আলা আলায়হি ওয়াসাল্লাম হযরত আলী রাদ্বিয়াল্লাহু তা‘আলা আনহুকে ডেকে তাঁর ঢালটি বিক্রি করে বিয়ের জন্য অর্থ জোগাড় করার পরামর্শ দেন। হযরত আলী রাদ্বিয়াল্লাহু তা‘আলা আনহু ঢাল বিক্রি করে দু’শ দিরহাম পান যা দিয়ে তিনি হযরত ফাতেমা রাদ্বিয়াল্লাহু তা‘আলা আনহার দেনমোহর পরিশোধ করেন।\n\nহুযূর পুরনূর সাল্লাল্লাহু তা‘আলা আলায়হি ওয়াসাল্লাম সমপরিমাণ দিরহাম মিলিয়ে নব-দম্পতির ঘরের জন্য কিছু জিনিস ক্রয় করার জন্য তাঁর সাহাবীদের দেন। নব-দম্পতির জন্য আলাদা একটি ঘরের ব্যবস্থা করা হয় মসজিদে নববীর কাছাকাছি। বিবাহের তারিখ নিয়ে অস্পষ্টতা আছে। তবে ধরে নেয়া হয় যে, তাঁদের বিবাহের সাল ছিল ৬২৩ খ্রিস্টাব্দ দ্বিতীয় হিজরী। অপর বর্ণনা মতে সালটা ছিল ৬২২ খ্রিস্টাব্দ। হযরত ফাতেমা রাদ্বিয়াল্লাহু তা’আলা আনহার ওফাত পর্যন্ত তাদের দাম্পত্য জীবন প্রায় দশ বছর বিদ্যমান ছিল।\n\nওয়ালিমার ব্যবস্থা\n\nরহমতে দো’আলম সাল্লাল্লাহু তা‘আলা আলায়হি ওয়াসাল্লাম মাওলা আলী শেরে খোদা রাদ্বিয়াল্লাহু তা‘আলা আনহুকে আদেশ করলেন যে, তুমি ওয়ালিমার ব্যবস্থা কর। হযরত আলী রাদ্বিয়াল্লাহু তা‘আলা আনহু তাঁর নিজের লোহার পোষাকটি এক ইহুদীর নিকট বন্ধক রেখে ওয়ালিমার ব্যবস্থা করেন। এবং এটিই হচ্ছে সুন্নাতে রাসূল সাল্লাল্লাহু তা‘আলা আলায়হি ওয়াসাল্লাম। [মাদারিজুন নবুয়ত]\n\nআওলাদ বা সন্তান\n\nবুতুলে মোস্তফা ফাতেমা যাহ্রা রাদ্বিয়াল্লাহু তা’আলা আনহার দু’জন পুত্র সন্তান ও দু’জন কন্যা সন্তান ছিল। সৈয়্যদুশবাবি আহলিল জান্নাহ্ হযরত ইমাম হাসান রাদ্বিয়াল্লাহু তা‘আলা আনহু’র জন্মগ্রহণ তৃতীয় হিজরীতে এবং সৈয়্যদুশ্ শোহাদা ইমাম আলী মকাম হযরত হোসাইন রাদ্বিয়াল্লাহু তা‘আলা আনহু’র চতুর্থ হিজরী, তার প্রথম কন্যা হযরত জয়নাব ষষ্ট হিজরীতে ও এবং দ্বিতীয় কন্যা হযরত উম্মে কুলসুম সপ্তম হিজরীতে জন্মগ্রহণ করেন।\n\nআহলে বায়তে রাসূল বা আওলাদে রাসূল তথা রাসূলে খোদা সাল্লাল্লাহু তা‘আলা আলায়হি ওয়াসাল্লাম-এর বংশধর হযরত ফাতেমা রাদ্বিয়াল্লাহু তা‘আলা আনহার বংশধরদেরকেই বুঝানো হয়েছে। [সাহাবীয়াত, নিয়ায]\n\nঅনুপম বৈশিষ্ট্য\n\nনবী নন্দিনী হযরত ফাতেমা রাদ্বিয়াল্লাহু তা‘আলা আনহার শুভজন্ম ও শৈশব জীবনে বেশ কিছু অলৌকিকত্ব প্রকাশ পেয়েছিল। যার কয়েকটি সংক্ষেপে পেশ করছি-\n\n* জন্মের সময়: তাঁর প্রসবকালীন সময়ে সহযোগিতার জন্যে জান্নাতী রমনীদের আগমন ঘটে। এমনকি তাঁর জন্মের সাথে সাথে সমগ্র বিশ্বে আলোক রশ্মি ছড়িয়ে পড়ে এবং জান্নাতের দশ জন হুরের মাধ্যমে গোসল করানো হয়। বেহেশতের মধ্যে হযরত আদম ও হাওয়া আলায়হিমাস্ সালামের সাথে সাক্ষাৎ লাভ হয়; যার দরুণ জন্মের পর তাঁর কাছ থেকে বেহেশতের সুগন্ধি প্রকাশ পায়।\n\n* ধৈর্যের দৃষ্টান্ত: হযরত ইমরান বিন হাসান রাদ্বিয়াল্লাহু তা‘আলা আনহু বলেন, আমি হুযূর আকদাস সাল্লাল্লাহু তা‘আলা আলায়হি ওয়াসাল্লাম-এর পাশে বসা ছিলাম। এমতাবস্থায় ফাতেমা নবী পাকের দরবারে আসলেন। তাঁর চেহারা মোবারক ফেকাশে হয়ে গেল। রাসূল আরবী সাল্লাল্লাহু তা‘আলা আলায়হি ওয়াসাল্লাম তাঁর চেহারা দেখে বুঝতে পারলেন যে, ক্ষুধার কারণে চেহারা এ রকম হয়েছে। তখন সরকারে দো’আলম সাল্লাল্লাহু তা‘আলা আলায়হি ওয়াসাল্লাম রবের কাছে দো’আ করেন, ক্ষুধার্তকে পূর্ণরূপে আহার দানকারী, ন¤্রতাকে উচ্চ মর্যাদা দানকারী হে আল্লাহ্! তুমি ফাতেমা বিনতে মুহাম্মদ (সাল্লাল্লাহু তা‘আলা আলায়হি ওয়াসাল্লাম)কে উচ্চ মর্যাদা দান কর। হযরত ইমরান রাদ্বিয়াল্লাহু তা‘আলা আনহু বলেন, এরপর হযরত ফাতেমা রাদ্বিয়াল্লাহু তা‘আলা আনহার চেহারা থেকে সেই ফেকাশে ভাব চলে গেল। অতঃপর আমি ফাতেমাকে ক্ষুধার ব্যাপারে জিজ্ঞেসা করলে জবাবে ফাতেমা বলেন, নবী আকরাম সাল্লাল্লাহু তা‘আলা আলায়হি ওয়াসাল্লাম-এর দো’আর পর আমি আর কখনো ক্ষুধা অনুভব করিনি।\n\n* নিজে না খেয়ে ভিক্ষুককে খাওয়ানো: হযরত ইমাম হাসান রাদ্বিয়াল্লাহু তা‘আলা আনহু থেকে বর্ণিত, তিনি বলেন, একদা আমাদের ঘরে ঠিক খাবার গ্রহণের সময় যখন আমার আম্মা ফাতেমা রাদ্বিয়াল্লাহু তা‘আলা আনহা ছাড়া সবাই খাবার খেয়ে ফেলেছেন। এমতাবস্থায় ঘরের দরজায় এক ভিক্ষুক এসে কিছু চাইলো। তখন আম্মা জান ফাতেমা রাদ্বিয়াল্লাহু তা‘আলা আনহা নির্দেশ দিলেন যে, এ খাবারগুলি ওই ভিক্ষুককে দিয়ে আস, আমিতো এক ওয়াক্তের ক্ষুধার্ত হলাম আর ওই ভিক্ষুক দুই ওয়াক্তের ক্ষুধার্ত। শুধু তাই নয়, হযরত ফাতেমা রাদ্বিয়াল্লাহু তা‘আলা আনহা এবং তার পরিবারের ইফতারী সারাদিন রোযা রাখার পরেও নিজেরা না খেয়ে অভাবীদেরকে দিয়ে দিতেন।\n\n* পারিবারিক জীবন: হযরত ফাতেমা রাদ্বিয়াল্লাহু তা‘আলা আনহা তাঁর পারিবারিক জীবনে নিজের কাজ নিজেই করতেন। ঘর ঝাড়– থেকে শুরু করে একেবারে চাক্কি দ্বারা গম পিষানোর কাজ পর্যন্ত সব কিছু আপন হাতেই আঞ্জাম দিতেন। যার কারণে তাঁর হাতে জট পড়ে যেত। রান্নার সকল প্রকার কাজ তিনি নিজ হাতে করতেন, মশক দিয়ে পানি ভর্তি করে আনতেন। হাত ও শরীর মোবারক যখম হয়ে যেত। চুলার আগুনের গরম তাপ সহ্য করে খাবার তৈরি করতেন। পৃথিবীর শ্রেষ্ঠতম নারীর মর্যাদা প্রাপ্তির পরও সকল কাজ সুচারুরূপে আঞ্জাম দেয়ার পরও আপন স্বামী হযরত আলী রাদ্বিয়াল্লাহু তা‘আলা আনহু-এর খেদমতে কোন ধরনের ব্যাঘাত ঘটেনি। এক মুহূর্তের জন্যও স্বামীর সেবা থেকে বিরত থাকেননি; বরং যথাযথ খেদমতে সদা-সর্বদা নিজেকে নিয়োজিত রাখতেন। এরপরও তিনি কখনো ইবাদত-বন্দেগী থেকে গাফেল থাকেননি। এক ওয়াক্ত নামাযতো দূরের কথা এক রাতের তাহাজ্জুদ পর্যন্ত জীবনে ছুটেনি। তিনি সর্বদা ক্বোরআন তেলাওয়াতে মশগুল থাকতেন। এক কথায় তাঁর পুরা জীবনটাই ছিল ইসলামী তাহজীব-তামাদ্দুনের এক অপূর্ব সমাহার।\n\nক্বোরআনের আলোকে মর্যাদা\n\nআল্লাহ্ পাক রাব্বুল আলামীন ক্বোরআন মজিদের অনেক আয়াতে হযরত ফাতেমা রাদ্বিয়াল্লাহু তা‘আল আনহা ও তাঁর পরিবারের অন্য সদস্যগণের শান ও মর্যাদার কথা বর্ণনা করেছেন। এর মধ্য থেকে অত্যন্ত গুরুত্বপূর্ণ ও প্রসিদ্ধ দু’টি আয়াত নিম্নোক্ত পেশ করছি- এক. হে আহলে বায়ত! আল্লাহ্ তা‘আলা চান যে, তোমাদের থেকে সর্বপ্রকার নাপাকী দূরীভূত করতে এবং সম্পূর্ণরূপে পবিত্র করতে। [সূরা আহ্যাব: আয়াত-৩৩] উক্ত আয়াতের শানে নুযূলে তাঁদেরকে অর্থাৎ হুযূর সাল্লাল্লাহু তা‘আলা আলায়হি ওয়াসাল্লাম, হযরত আলী, হযরত ফাতেমা, হযরত হাসান ও হযরত হোসাইন রাদ্বিয়াল্লাহু তা‘আলা আনহুমকে বলা হয়েছে আহলে বায়ত তথা নবী পরিবার।\n\nএ সম্পর্কে হযরত আবদুল্লাহ্ ইবনে আব্বাস রাদ্বিয়াল্লাহু তা‘আলা আনহু বলেন, একদা রাসূলে পাক সাল্লাল্লাহু তা‘আলা আলায়হি ওয়াসাল্লাম মাটির উপর চারটি রেখা টানেন এবং লোকদের উদ্দেশ্যে বলেন, তোমরা কি জান এটা কী? সকলেই আরয করলো, আল্লাহ্ এবং তাঁর রাসূলই ভাল জানেন। তিনি ফরমালেন, ফাতেমা বিনতে মুহাম্মদ, খাদীজা বিনতে খুওয়াইলিদ, মরিয়ম বিনতে ইমরান এবং আসিয়া বিনতে মুজাহিম জান্নাতবাসী মহিলাদের মধ্যে এঁেদর মর্যাদা সবার উর্ধ্বে। [আল্ ইসতিআব] দুই. অতপর হে নবী! যে ব্যক্তি আপনার সাথে হযরত ঈসা আলায়হিস্ সালাম সম্পর্কে বিতর্ক করে এরপর যে, আপনার নিকট ওহী এসেছে, তবে তাঁদেরকে বলেদিন, এসো! আমরা ডেকে নিই আমাদের পুত্রগণকে ও তোমাদের পুত্রদেরকে এবং আমাদের নারীদেরকে ও তোমাদের নারীদেরকে। অতঃপর মোবাহালা (বাহাস) করি। তারপর মিথ্যাবাদীর উপর অভিসম্পাত দিই।\n\n[সূরা আলে ইমরান: আয়াত-৬১] অত্র আয়াতে খ্রিস্টান প্রতিনিধিদলের সামনে চ্যালেঞ্জ (মোবাহালা) প্রসঙ্গে তাঁদের পূতঃপবিত্র সত্তার প্রতি ইঙ্গিত করে হযরত ফাতেমা রাদ্বিয়াল্লাহু তা’আলা আনহার মর্যাদার গুপ্ত রহস্য প্রকাশ করা হয়েছে। মোবাহালার আয়াত নাযিলের সেই সংকটজনক সময়ে আল্লাহ্ তা‘আলা যাঁদেরকে বিশেষ মানুষ হিসেবে প্রদর্শন করেন এবং অন্য সকলের ধ্বংস হবার বিপরীত তাঁদের নিরাপত্তার জামিনদার হন তাঁদের একজন ছিলেন নবী নন্দিনী হযরত ফাতেমা রাদ্বিয়াল্লাহু তা‘আলা আনহা।\n\nহাদীসের আলোকে মর্যাদা\n\nরাসূলে আকরাম সাল্লাল্লাহু তা‘আলা আলায়হি ওয়াসাল্লাম অসংখ্য হাদীসে পাকে হযরত ফাতেমা রাদ্বিয়াল্লাহু তা‘আলা আনহা-এর ফযিলত তথা মর্যাদা বর্ণনা করেছেন। তার থেকে কয়েকটি হাদীস নিম্ন পেশ করছি-\n\nএক. হযরত মিসওয়ার ইবনে মখরমা রাদ্বিয়াল্লাহু তা‘আলা আনহু থেকে বর্ণিত, নবী করীম সাল্লাল্লাহু তা‘আলা আলায়হি ওয়াসাল্লাম এরশাদ করেন, ফাতেমা আমার নূরানী শরীর মোবারকের একটি টুকরা। যে তার সাথে শত্রুতা রাখে, সে আমার সাথে শত্রুতা রাখে। [বুখারী শরীফ, যখায়েরুল ওকরা] দুই. হযরত আবু মুসা আশআরী রাদ্বিয়াল্লাহু তা‘আলা আনহু থেকে বর্ণিত, রাহমাতুল্লিল আলামীন সাল্লাল্লাহু তা‘আলা আলায়হি ওয়াসাল্লাম এরশাদ করেন, আমি, আলী, ফাতেমা আর হাসান ও হোসাইন কিয়ামত দিবসে এক গুম্বুজের নিচে একত্রিত হবো। [মাজমাউয জাওয়াইদ] তিন. হযরত ফাতেমা রাদ্বিয়াল্লাহু তা‘আলা আনহা হুযূর করীম সাল্লাল্লাহু তা‘আলা আলায়হি ওয়াসাল্লাম-এর অত্যন্ত প্রিয় পাত্র ছিলেন। হযরত ইবনে ওমাইর হযরত আয়েশা রাদ্বিয়াল্লাহু তা‘আলা আনহা থেকে জিজ্ঞেস করলেন, রাসূলে পাক সাল্লাল্লাহু তা‘আলা আলায়হি ওয়াসাল্লাম-এর নিকট সবচেয়ে প্রিয় ব্যক্তি কে? তিনি উত্তরে বলেন, ফাতেমা। ইবনে ওমাইর আবার জিজ্ঞেস করেন, পুরুষের মধ্যে কে? তিনি বলেন, তাঁর স্বামী হযরত আলী রাদ্বিয়াল্লাহু তা‘আলা আনহু। [আল্ ইসতিআব] চার. হযরত আলী রাদ্বিয়াল্লাহু তা‘আলা আনহু থেকে বর্ণিত, তিনি বলেন, রাসূলে খোদা সাল্লাল্লাহু তা‘আলা আলায়হি ওয়াসাল্লাম এরশাদ করেন, জান্নাতের মধ্যে এমন একটি স্থান আছে যার নাম ওসিলা। তোমরা দো‘আ করার সময় আমার জন্য ওই ওসিলা চাও। আমি আরয করলাম, ইয়া রাসূলাল্লাহ্! আপনার সাথে ওই স্থানে কে থাকবে? নবীজি উত্তরে বললেন, আলী, ফাতেমা আর হাসান ও হোসাইন আমার সাথে থাকবে। [কানযুল উম্মাল] পাঁচ. হযরত আলী রাদ্বিয়াল্লাহু তা‘আলা আনহু থেকে বর্ণিত, তিনি বলেন, জানে দো’আলম সাল্লাল্লাহু তা‘আলা আলায়হি ওয়াসাল্লাম এরশাদ করেন, হে আমার আদরের কন্যা ফাতেমা! আল্লাহ্ জাল্লা শানুহু তোমার অসন্তুষ্টিতে অসন্তুষ্ট হন আর তোমার সন্তুষ্টিতে সন্তুষ্ট হন।[যখায়েরুল উকবা]\n\nইন্তিকাল ও কাফন-দাফন\n\nবিশুদ্ধ বর্ণনা মতে, হযরত ফাতেমা রাদ্বিয়াল্লাহু তা‘আলা আনহা রাসূলে পাক সাল্লাল্লাহু তা‘আলা আলায়হি ওয়াসাল্লাম-এর পর্দা করার পর ছয় মাস পর্যন্ত জীবিত ছিলেন। তিনি ১১ হিজরী মাহে রমজানে ০৩ তারিখ মঙ্গলবার ইন্তিকাল করেন। তখন তাঁর বয়স হয়েছিল ২৯ বছর। ইমাম যাহভী রাহমাতুল্লাহি আলায়হি বলেন, বিশুদ্ধ মত হলো, মৃত্যুর সময় তাঁর বয়স ২৪ বা ২৫ বছর হয়েছিল। [সিয়ারু আলামিন নুবালা] বিদায় হজ্বের পর হুযূর আকরাম সাল্লাল্লাহু তা‘আলা আলায়হি ওয়াসাল্লাম হযরত ফাতেমা রাদ্বিয়াল্লাহু তা‘আলা আনহাকে তাঁর ইন্তিকালের আগাম সংবাদ দেন এবং বলেন, আমার আহলে বায়তের সদস্যদের মধ্যে তুমি আমার সাথে শ্রীঘ্রই মিলিত হবে। এর কিছু দিন পর নবীজি ইন্তিকাল করেন। হযরত ফাতেমা খুবই দুঃখ ভারাক্রান্ত হয়ে পড়েন এবং এ অবস্থার মধ্য দিয়ে ওফাত পর্যন্ত প্রায় নব্বই দিন অতিবাহিত করেন। হযরত ফাতেমা রাদ্বিয়াল্লাহু তা‘আলা আনহার খাদেমা আসমা বিনতে উমাইস তাঁর ওফাতের ঘটনা বর্ণনা করেন। ওফাতের দিন তিনি বাচ্চাদের জন্য খাবার প্রস্তুত করেন এবং আসমাকে কিছু নির্দেশ দিয়ে তিনি তাঁর ইবাদতের কক্ষে চলে যান। তিনি কিছুক্ষণ পর তাঁর কক্ষের মধ্যে জোরে জোরে তাকবির ধ্বনি দিতে থাকেন। আসমা যখন তাঁর তাকবির ধ্বনি আর শুনছেন না, তখন তিনি বুঝতে পারলেন হযরত ফাতেমা ওফাত করলেন। অতঃপর তিনি মসজিদে গিয়ে হযরত আলী রাদ্বিয়াল্লাহু তা‘আলা আনহুকে তাঁর স্ত্রীর ওফাতের সংবাদ দিলেন।\n\nআসমার প্রতি নির্দেশিত ছিল ছেলে-মেয়েরা ঘরে ফিরে এলে এ খবর দেয়ার পূর্বেই তাঁদের খাবার খাইয়ে দিতে হবে। আসমা সেই কাজটিই করলেন। হযরত ইমাম হাসান ও হোসাইন রাদ্বিয়াল্লাহু তা‘আলা আনহুমা ঘরে এলে তিনি তাঁদের খাবার দিলেন। তাঁরা তাঁদের মায়ের হাতে ছাড়া খাবেন না বলে বায়না ধরলে আসমা তাঁদের মায়ের ওফাতের খবর দেন। তাঁরা মায়ের ঘরে প্রবেশ করার পর পরই হযরত আলী রাদ্বিয়াল্লাহু তা‘আলা আনহু উপস্থিত হন এবং নিজেকে সামলে নিয়ে সন্তানদেরকে শান্তনা দিয়ে কাফন-দাফনের প্রস্তুতি নেন।\n\nখাতুনে জান্নাত ফাতেমা রাদ্বিয়াল্লাহু তা‘আলা আনহা অত্যন্ত লজ্জাবতী মহিলা ছিলেন। ওফাতের সময় ঘনিয়ে এলে তিনি আসমাকে বললেন, কোন মহিলার মৃত দেহ খোলা অবস্থায় কবরস্থানে নিয়ে যাওয়া আমার অপছন্দ। আসমা বললেন, আমি হাবশায় একটা চমৎকার ব্যবস্থা দেখেছি, অনুমতি দিলে তা পেশ করতে পারি। এ বলে কয়েকটি খেজুরের ডাল এনে তার উপর কাপড় টানিয়ে দেন। এভাবে পর্দার ব্যবস্থা করা হয়। এ উপায়টি হযরত ফাতেমা রাদ্বিয়াল্লাহু তা‘আলা আনহার নিকট বেশ পছন্দ হয় এবং তিনি খুব খুশি হন। [ইবনুল আসীর] অসিয়ত মোতাবেক, তাকে রাতের অন্ধকারে জান্নাতুল বাকী শরীফে দাফনের জন্য নিয়ে যাওয়া হয়। রাসূলে মাকবুল সাল্লাল্লাহু তা‘আলা আলায়হি ওয়াসাল্লাম-এর কলিজার টুকরা কন্যা জানাযায় মাত্র কয়েকজন পারিবারিক সদস্য উপস্থিত ছিলেন। হযরত আনাস রাদ্বিয়াল্লাহু আনহু মতান্তরে হযরত আলী রাদ্বিয়াল্লাহু তা‘আলা আনহু তাঁর জানাযার নামায পড়ান। হযরত আলী রাদ্বিয়াল্লাহু তা‘আলা আনহু তাঁর লাশ মোবারক দাফন করতে নামান।\n\nউপসংহার\n\nউপরোক্ত আলোচনার মাধ্যমে একথা সুস্পষ্ট হয় যে, বুতুলে মোস্তফা খাতুনে জান্নাত হযরত ফাতেমা রাদ্বিয়াল্লাহু তা‘আলা আনহা পৃথিবীর শ্রেষ্ঠতম নারী আদর্শের নমুনা। তাঁর সর্বোত্তম আদর্শ ও সৎচরিত্রের জন্য নারী সমাজে তাঁর জীবনের প্রতিটি মুহূর্ত অনুপম আদর্শ। তাই তিনি সকল মুসলমানের কাছে অত্যন্ত শ্রদ্ধার পাত্রী। কেননা, তাঁর পার্থিব জীবনের শুরু থেকে প্রতিটি সময় পুতঃপবিত্র হিসেবে অতিবাহিত হতে থাকে। আমাদের নারী সমাজ যদি হযরত ফাতেমা রাদ্বিয়াল্লাহু তা‘আলা আনহার আদর্শকে অনুসরণ করে, তাহলে নারীদের ইহকালীন শান্তি ও পরকালীন মুক্তি মিলবে নিঃসন্দেহে। অশ্লীলতা ও বেহায়াপনার এ যুগে হযরত ফাতেমা রাদ্বিয়াল্লাহু তা‘আলা আনহার সর্বোত্তম আদর্শই পারে নারী সমাজের শান্তি ও শৃঙ্খলা ফিরিয়ে আনতে। তাই তাঁর অনুপম জীবন ও কর্ম অনুসরণের মাধ্যমেই আল্লাহ্ ও তাঁর প্রিয় হাবীব সাল্লাল্লাহু তা‘আলা আলায়হি ওয়াসাল্লাম-এর অনুসৃত পথ অনুসরণ করার তাওফিক দান করুন। আ-মী-ন।"
  },
  {
    "1": "মসলকে সিদ্দীক্বে আকবর রাদ্বিয়াল্লাহু তাআলা আনহু",
    "2": "মসলকে সিদ্দীক্বে আকবর রাদ্বিয়াল্লাহু তা‘আলা আনহু- \n\nমাওলানা মুহাম্মদ আবদুল মান্নান \u003e\n\nআফযালুন্ নাসি বা’দাল আম্বিয়া (নবীদের পর শ্রেষ্ঠতম ব্যক্তি) হযরত আবূ বকর সিদ্দিক্ব রাদ্বিয়াল্লাহু তা‘আলা আনহুর মসলক বা দৃষ্টিভঙ্গি এবং তাঁর অনুসৃত পথ ও মত ঈমানদার মুসলমানদের জন্য নির্ভুল অনুকরণীয়। আল্লাহ্র হাবীব সাল্লাল্লাহু তা‘আলা আলায়হি ওয়াসাল্লাম এরশাদ করেছেন- ‘আলায়কুম বিসুন্নাতী ওয়াসুন্নাতিল খোলাফা-ই রাশেদীন’ (তোমরা আমার সুন্নাত ও খোলাফা-ই রাশেদীনের সুন্নাতকে আকঁড়ে ধর)। খোলাফা-ই রাশেদীনের মধ্যেও শ্রেষ্ঠ হলেন হযরত আবূ বকর সিদ্দীক্ব রাদ্বিয়াল্লাহু তা‘আলা আনহু। নিম্নে হযরত আবূ বকর সিদ্দীক্ব রাদ্বিয়াল্লাহু তা‘আলা আনহুর মসলক তথা কয়েকটা বিষয়ে তাঁর দৃষ্টিভঙ্গি তুলে ধরার প্রয়াস পাচ্ছি।\n\nএক. ইসলাম গ্রহণ \n\nহযরত সিদ্দীক্বের ইসলাম গ্রহণের ঘটনায় কতিপয় বিষয় সুস্পষ্ট হয়- নবী করীম সাল্লাল্লাহু তা‘আলা আলায়হি ওয়াসাল্লাম যখন হযরত আবূ বকর সিদ্দীক্ব রাদ্বিয়াল্লাহু তা‘আলা আনহুকে ইসলামের পয়গাম পৌঁছালেন, তখন এ পয়গাম শুনে তিনি যা বলেছিলেন তার কাব্যানুবাদ নিম্নরূপ-\n\nب كها بو بكر نے سركار آمنّا و صدّقنا\n\nميرے مالك ميرے مختار آمنّا و صدّقنا\n\nيه كه كر جك گے بوبكر چومے هاتھ حضرت كے\n\nلگے پر خدمت اسلام كرنے ساتھ حضرت كے\n\nঅর্থ:১. হযরত আবূ বকর বললেন, ওহে আমার সরকার (সরদার)! আমরা ঈমান আনলাম, আমরা সত্যায়ন করলাম। ওহে আমার ‘মালিক’, ‘মোখতার’ আমরা ঈমান আনলাম, আমরা আপনাকে সত্য বলে স্বীকার করে নিলাম।\n\n২. একথা বলে হযরত আবূ বকর বিনয়ের সাথে ঝুঁকে গেলেন আর হুযূর-ই আকরাম সাল্লাল্লাহু তা‘আলা আলায়হি ওয়াসাল্লাম-এর হাত মুবারকে চুমু খেলেন। তারপর হুযূর-ই আকরামের সান্নিধ্যে রয়ে ইসলামের খিদমত করতে লাগলেন।\n\n[সূত্র: তারীখে ইসলাম বযবানে শাহ্নামা: ১ম খণ্ড, পৃষ্ঠা-১৪০] বুঝা গেলো যে, নবী করীম সাল্লাল্লাহু তা‘আলা আলায়হি ওয়াসাল্লামকে ‘মালিক’ ও ‘মোখতার’ (যথাক্রমে মালিক ও ইখতিয়ারপ্রাপ্ত) জানা হযরত আবূ বকর সিদ্দীক্বের মসলক। তাছাড়া, আল্লাহর প্রিয়পাত্রের হাতে চুমু খাওয়া হচ্ছে- ‘সিদ্দীক্বিয়াত’ আর সেটাকে শির্ক, বিদ‘আত জানা ‘মাহরূমিয়াত’ (বঞ্চিত হওয়া)।\n\nপ্রেক্ষাপট\n\nহযরত সিদ্দীক্বে আকবর রাদ্বিয়াল্লাহু তা‘আলা আনহু ইসলাম গ্রহণের পূর্বে ব্যবসার উদ্দেশ্যে শাম (সিরিয়া) রাজ্যে ছিলেন। সেখানে তিনি স্বপ্নে দেখলেন যে, সূর্য ও চন্দ্র তাঁর কোলে নেমে এসেছে। তিনি ওই দু’টিকে আপন বক্ষের সাথে লাগালেন। যখন ঘুম থেকে জাগ্রত হলেন, তখন তিনি এক খ্রিস্টান ‘রাহিব’ (পাদ্রী)কে তাঁর স্বপ্নের তা’বীর (ব্যাখ্যা) জিজ্ঞাসা করলেন। রাহিব বললেন, ‘‘আপনি কে?’’ তিনি বললেন, ‘‘আমি আবূ বকর, মক্কা মুর্কারামার বাসিন্দা।’’ রাহিব বলেন, ‘‘কোন্ গোত্রের?’’ তিনি বললেন, ‘‘ক্বোরাঈশ গোত্রের।’’ রাহিব বললেন, ‘‘আপনি কি কাজ করেন?’’ তিনি বললেন, ‘‘ব্যবসা করি।’’ রাহিব বললেন, ক্বোরাঈশের ‘বনূ হাশিম’ শাখা থেকে (হযরত মুহাম্মদ-ই আমীন) নবী হয়ে প্রেরিত হবেন, যিনি সাহেবে লাওলাক শেষ যমানার নবী হবেন (সাল্লাল্লাহু তা‘আলা আলায়হি ওয়াসাল্লাম)। আপনি তাঁর ধর্ম গ্রহণ করবেন। তাঁর উজির হবেন। তাঁর পর তার খলীফা হবেন। এটাই হচ্ছে আপনার স্বপ্নের তা’বীর বা ব্যাখ্যা।\n\nএ ঘটনার পর যখন সিদ্দীক্ব-ই আকবর মক্কা মুর্কারামায় ফিরে আসলেন এবং নবী-ই পাক সাল্লাল্লাহু তা‘আলা আলায়হি ওয়াসাল্লাম তাঁকে ইসলাম গ্রহণের জন্য দাওয়াত দিলেন, তখন সিদ্দীক্ব-ই আকবর আরয করলেন, ‘‘আপনি যদি নবী হন, তবে আপনার মু’জিযা থাকাও জরুরী।’’ নবী করীম সাল্লাল্লাহু তা‘আলা আলায়হি ওয়াসাল্লাম এরশাদ করলেন, ‘‘হে আবূ বকর! তোমার জন্য কি ওই মু’জিযা যথেষ্ট নয়, যা তুমি সিরিয়ায় স্বপ্নে দেখেছিলে এবং রাহিব সেটার ব্যাখ্যা (তা’বীর) করেছিলেন?’’ সিদ্দীক্ব-ই আকবর এটা শুনে আরয করলেন, ‘‘আপনি সত্য বলেছেন।’’ আর কলেমা-ই শাহাদাত পড়ে ইসলাম কবূল করে নিলেন।\n\n[সূত্র: জামেউল মু’জিযাত: পৃষ্ঠা- ৪, নুযহাতুল মাজালিস: ২য় খণ্ড, পৃষ্ঠা ৩০২]\n\nবুঝা গেলো যে, অদৃশ্যের জ্ঞানী নবী করীম সাল্লাল্লাহু তা‘আলা আলায়হি ওয়াসাল্লাম-এর ‘ইল্মে গায়ব’ (অদৃশ্যের জ্ঞান)-এর উপর হযরত আবূ বকর সিদ্দীক্বের ‘ই’তিক্বাদ’ (নিশ্চিত বিশ্বাস) ছিলো। আর ‘ইলমে গায়ব’ প্রকাশ করাই তাঁর ঈমান আনার কারণ হয়েছিলো। সুতরাং হুযূর-ই আকরামের ইল্মে গায়ব মু’জিযা এবং তা ঈমান আনার কারণ হওয়া- সিদ্দীক্ব-ই আকবরের ‘মাস্লাক’ তাতে সন্দেহ নেই। পক্ষান্তরে ইলমে গায়বের বিরুদ্ধে অবস্থান নেওয়া মুনাফিক্বীই।\n\nদুই. আল্লাহ্-রসূল কর্ম ব্যব্যস্থাপক \n\nহযরত ওমর রাদ্বিয়াল্লাহু তা‘আলা আনহু থেকে বর্ণিত, একবার রসূলুল্লাহ্ সাল্লাল্লাহু তা‘আলা আলায়হি ওয়াসাল্লাম আমাদেরকে সাদক্বাহ্ করার হুকুম দিয়েছেন। অতঃপর যা কিছু হযরত আবূ বকর সিদ্দীক্বের নিকট ছিলো সবকিছু নিয়ে তিনি হাযির করে দিলেন। যখন রসূলুল্লাহ্ সাল্লাল্লাহু তা‘আলা আলায়হি ওয়াসাল্লাম বললেন, ‘‘তুমি তোমার পরিবার-পরিজনের জন্য কি রেখে এসেছ?’’ তখন তিনি আরয করলেন, ‘‘আমি আমার পরিবার-পরিজনের জন্য আল্লাহ্ ও তাঁর রসূলকে রেখে এসেছি।\n\n[সূত্র: মিশকাত্ শরীক: পৃষ্ঠা ৫৫৪] অর্থাৎ- তাদের জন্য আল্লাহ্ তা‘আলার অনুগ্রহ ও সাহায্য আর হুযুর মোস্তফা সাল্লাল্লাহু তা‘আলা আলায়হি ওয়াসাল্লাম-এর সাহায্যই যথেষ্ট। [আশি’ ‘আতুল লুমআত: ৪র্থ খণ্ড, পৃষ্ঠা ৬৫২] যেমন- ক্বোরআনে পাকেও এরশাদ হয়েছে- ‘‘এবং তাদের জন্য উত্তম হতো যদি তারা সেটার উপর রাজি হতো যা আল্লাহ্ ও রসূল তাদেরকে দিয়েছেন। আর বলতো, ‘‘আমাদের জন্য আল্লাহ্-ই যথেষ্ট। আর আগামীতেও আল্লাহ্ তাঁর অনুগ্রহ থেকে এবং তাঁর রসূল আমাদেরকে দেবেন। [পারা-৪, রুকু’- ১৩] আরো এরশাদ হয়েছে- ‘‘তাদেরকে আল্লাহ্ ও রসূল ধনী করে দিয়েছেন নিজ অনুগ্রহে।’’ [পারা: ১০, রুকু’- ১৬] আর হাদীস শরীফে বর্ণিত হয়েছে- ‘‘আল্লাহ্ তা‘আলা দান করেন আর আমি বন্টন করি।’’\n\n[বোখারী শরীফ: ১ম খণ্ড, পৃষ্ঠা- ২৪] বুঝা গেলো যে, ক্বোরআন ও হাদীস এবং আবূ বকর সিদ্দীক্বের মসলক অনুসারে-\n\n১.আল্লাহ্-রসূল স্থায়ী।\n\n২. আল্লাহ্-রসূল যথেষ্ট কর্ম ব্যবস্থাপক।\n\n৩. আল্লাহ্ ও রসূল দান করেন এবং ধনী করে দেন।\n\n৪. আল্লাহ্ রিয্ক্বদাতা এবং রসূল বন্টনকারী ও সাহায্যকারী।\n\n৫. আল্লাহ্র অনুগ্রহে তাঁর মসজিদে নবভী শরীফেও উপস্থিত এবং সিদ্দীক্ব-ই আকবরের পরিবার-পরিজনের নিকটও সদয় উপস্থিত।\n\nআর এসব বিষয়ের ভিত্তিতে সিদ্দীক্ব-ই আকবর আরয করেছেন- পরিবার-পরিজনের জন্য আল্লাহ্ ও রসূল রয়েছে। (জাল্লা-জালালুহু ওয়া সাল্লাল্লাহু আলায়হি ওয়াসাল্লাম)।\n\nতিন. সর্বশেষ ওসীয়ত\n\nসাইয়্যেদুনা সিদ্দীক্ব-ই আকবর রাদ্বিয়াল্লাহু তা‘আলা আনহু তাঁর ওফাতের সময় উপস্থিত সাহাবা-ই কেরামকে ওসীয়ত করেছেন, ‘‘আমার ওফাতের পর যখন আমার জানাযার নামায সমাপ্ত করবে, তখন আমাকে নবী-ই আকরামের রওযা শরীফের দরজার সামনে নিয়ে গিয়ে প্রথমে ‘আস্ সালামু আলায়কা ইয়া রসূলাল্লাহ্’ বলবে। তারপর আরয করবে- ‘‘আবূ বকর আপনার দরবারে হাযির হবার অনুমতি চাচ্ছেন।’’ অতঃপর যদি দরজা খুলে যায়, তবে আমাকে রওযা-ই পাকে দাফন করবে। আর দরজা না খুললে জান্নাতুল বক্বী’তে নিয়ে যাবে।’’ (আর সেখানে দাফন করে দেবে।)\n\nসুতরাং যখন হযরত আবূ বকরের ওসীয়ত অনুসারে আমল করা হলো, তখন দরজার তালা খুলে নিচে পড়ে গেলো। এবং দরজা খুলে গেলো। আর আওয়াজ আসলো- প্রিয়জনকে প্রিয়জনের নিকট পৌঁছিয়ে দাও। বন্ধু বন্ধুর জন্য আগ্রহে অপেক্ষামান।\n\n[খাসাইযে কুবরা: ৩য় খণ্ড, পৃষ্ঠা ৪০৮, সীরাতে হালাবিয়া: ২য় খণ্ড, পৃষ্ঠা ৪৮৮, তাফসীর-ই কবীর: ২১তম খণ্ড, পৃষ্ঠা ৮৭, জামালুল আউলিয়া: কৃত- আশরাফী থানভী, পৃষ্ঠা ২৯, তাকরীমুল মু’মিনীন: কৃত- নওয়াব সিদ্দীক্ব হাসান গায়র মুক্বাল্লিদ, পৃষ্ঠা৩৭] বুঝা গেলো যে, সিদ্দীক্ব-ই আকবরের মসলক অনুসারে-\n\n১. ‘আস্সালামু আলায়কা ইয়া রসূলাল্লাহ্’ বলা জায়েয।\n\n২. রসূলুল্লাহ্ সাল্লাল্লাহু তা‘আলা আলায়হি ওয়াসাল্লাম প্রকৃত হায়াত মুবারকাহ্ সহকারে জীবিত।\n\n৩. তিনি আপন গোলামদের দুরূদ ও সালাম এবং ফরিয়াদ শুনেন।\n\n৪. আল্লাহর অনুগ্রহ ক্রমে তিনি তাদের উদ্দেশ্য পূরণ করেন।\n\n৫. হুযূর-ই আকরামের রওযা-ই পাকে হাযির হওয়া এবং নিজের প্রয়োজনাদি আরয করা- সবই একেবারে ইসলাম সম্মত। এতে শির্ক-বিদ‘আতের লেশমাত্রও নেই। এটাই সিদ্দীক্ব-ই আকবরের ওসীয়ত এবং তাঁর মসলক (অনুসৃত পথও মত)। আর এরই উপর সাহাবা-ই কেরামের ইজমা’ বা ঐকমত ও প্রতিষ্ঠিত। (রাদ্বিয়াল্লাহু তা‘আলা আনহুম)।\n\nচার. আঙ্গুল-চুম্বন করা\n\nইমাম আবূ তালেব মক্কী তাঁর ‘ক্বূ-তুল ক্বুলূব’-এ উদ্ধৃত করেছেন- পয়গাম্বর আলায়হিস্ সালাতু ওয়াস্ সালাম একদা মসজিদ শরীফে তাশরীফ আনলেন। হযরত বেলাল (রাদ্বিয়াল্লাহু তা‘আলা আনহু) আযান দিলেন। আর হযরত সিদ্দীক্বে আকবর রাদ্বিয়াল্লাহু তা‘আলা আনহু হুযূর আকরামের নাম মুবারক শুনা মাত্র তাঁর উভয় আঙ্গুলে চুমু খেয়ে চোখে লাগালেন। আর বললেন- ‘‘র্ক্বুরাতু ‘আইনী বিকা ইয়া রসূলাল্লাহ্।’’ [আল্ হাদীস] [তাফসীর-ই রূহুল বয়ান: ৭ম খণ্ড, পৃষ্ঠা ২২৯, হাশিয়া-ই তাফসীর-ই জালালাঈন: পৃষ্ঠা ৩৫৭, মওদ্বূ-‘আত-ই কবীর: পৃষ্ঠা ৬৪] মোল্লা আলী ক্বারী আলায়হি রাহমাতুল বারী অঙ্গুলী-চুম্বন সংক্রান্ত রেওয়ায়তগুলোর বিপক্ষে সমালোচনাকারীদের জবাবে বলেছেন, ‘‘যখন সিদ্দীক্ব-ই আকবর পর্যন্ত সেটার সনদ (সূত্র) পৌঁছেছে মর্মে প্রমাণ পাওয়া গেছে। তখন সেটা অনুসারে আমল করার বৈধতার জন্য যথেষ্ট। কেননা, নবী করীম সাল্লাল্লাহু তা‘আলা আলায়হি ওয়াসাল্লাম এরশাদ করেছেন- ‘আমার সুন্নাত ও খোলাফা-ই রাশেদীনের সুন্নাতকে আঁকড়ে ধরো।’ [সূত্র: মওদ্বূ-‘আত-ই কবীর: পৃষ্ঠা ৬৪] মোটকথা, হুযূর-ই আকরামের পবিত্র নাম শুনে বৃদ্ধাঙ্গুলীতে চুমু খেয়ে উভয় চোখে লাগানো আর ‘র্ক্বুরাতু ‘আইনী বিকা ইয়া রসূলাল্লাহ্’ বলা সিদ্দীক্ব-ই আকবারের মসলক, আহলে সুন্নাতের মসলক এবং আ’লা হযরত (রাদ্বিয়াল্লাহু তা‘আলা আনহুম)-এর মসলক।"
  },
  {
    "1": "নবী করীম সাল্লাল্লাহু তাআলা আলায়হি ওয়াসাল্লামের পরম বন্ধু হযরত আবূ বকর সিদ্দীক",
    "2": "নবী করীম সাল্লাল্লাহু তা‘আলা আলায়হি ওয়াসাল্লামের পরম বন্ধু হযরত আবূ বকর সিদ্দীক\n\nড. মুহাম্মদ খলিলুর রহমান \u003e\n\nসায়্যিদুনা আবূ বকর সিদ্দীক রাদ্বিয়াল্লাহু তা‘আলা আনহু ইসলামি ইতিহাসের এক অবিচ্ছেদ্য সোনালী অধ্যায় (Inseperable part of golden chapter)। তিনি নবী করীম সাল্লাল্লাহু তা‘আলা আলায়হি ওয়াসাল্লাম-এর উম্মতের মধ্যে সর্বশ্রেষ্ঠ ব্যক্তি হিসেবে সুবিখ্যাত, সুপরিচিত ও স্বনামধন্য। তাঁর আশৈশব পংকিলতামুক্ত জীবন ছিলো পুষ্পসদৃশ সুন্দর, সৌষ্ঠব ও অতীব প্রশংসনীয়। মানুষের সাথে তাঁর আন্তরিকতাপূর্ণ আচরণ ছিলো ঈর্ষণীয়। বিবাদ-বিসম্বাদ মীমাংসায় তিনি ছিলেন অতীব বিচক্ষণ ও অসাধারণ তীক্ষ্ম বোধ-বুদ্ধির অধিকারী। সত্যনিষ্ঠতা ছিলো তাঁর জীবনের অন্যতম ভূষণ। তাঁর ব্যবসা-বাণিজ্য পরিচালনায় যোগ্যতা ও লেনদেনের পরিচ্ছন্নতা ছিলো অতীব প্রশংসনীয়। সঠিক সময়ে সঠিক সিদ্ধান্ত গ্রহণ করার অসাধারণ যোগ্যতা ছিলো তাঁর। আবার, সিদ্ধান্ত বাস্তবায়নে তার বলিষ্ঠতা ও অনড়তা ছিলো বিস্ময়কর। যোদ্ধা হিসেবে তিনি ছিলেন অকুতোভয়। সেনাপতি হিসেবে ছিলেন অনন্য পারদর্শী। প্রশাসক হিসেবে ছিলেন সেরা ব্যক্তিদের মাঝে অনন্য। রাষ্ট্র পরিচালনার ক্ষেত্রে তিনি স্থাপন করেছেন অত্যুজ্জ্বল উদাহরণ। তিনি ছিলেন আল্লাহ ও রাসূলের নির্দেশ পালনে নিবেদিতপ্রাণ। রাসূলে আকরাম সাল্লাল্লাহু তা‘আলা আলায়হি ওয়াসাল্লামের নূরানী জবানে জীবিতাবস্থায় যারা জান্নাতের সুসংবাদ লাভ করেছিলেন, তিনি ছিলেন তাঁদের প্রধান। বহুগুণে গুণান্বিত ও বহু অভিধায় বিভূষিত সায়্যিদুনা আবূ বকর সিদ্দীক্ব রাদ্বিয়াল্লাহু তা‘আলা আনহু’র জীবনের যৎকিঞ্চিৎ অংশ তথা তাঁর মর্যাদা, চারিত্রিক বৈশিষ্ট্য ও বর্ণাঢ্য গুণাবলী সংক্ষিপ্ত পরিসরে আলোচনার প্রয়াস পাচ্ছিঃ\n\nসংক্ষিপ্ত পরিচিতি\n\nপ্রকৃত নাম ‘আব্দুল্লাহ১, যার আভিধানিক অর্থ আল্লাহর বান্দা। ইসলাম কবূলের পর নবী করীম সাল্লাল্লাহু তা‘আলা আলায়হি ওয়াসাল্লাম তাঁর এ নামটি রাখেন। ইসলাম গ্রহণ পূর্ববর্তী সময়ে তাঁর নাম ছিলো ‘আব্দুল কাবা’২। উপনাম (কুনিয়াত) আবূ বকর। জাহিলি যুগ থেকে এ নামেই পরিচিত। তাঁর বহু উপাধি ছিল, যেগুলো তাঁর উচ্চ মর্যাদা, সত্যনিষ্ঠতা ও আভিজাত্যের প্রমাণ বহন করে। তন্মধ্যে উল্লেখ্যযোগ্য হলো:৩\n\n১. আল-আতীক্ব, ২. আস-সিদ্দীক্ব, ৩. আল-আওয়াহ, ৪. আল-আতক্বা, ৫. সাহিবু রাসূলিল্লাহ, ৬. খালীফাতু রাসূলিল্লাহ তবে উপর্যুক্ত দ্বিতীয় উপনাম ‘আসসিদ্দীক্ব’ নামেই তিনি প্রসিদ্ধি লাভ করেন।\n\nসিদ্দীক’ নামকরণের কারণ\n\nআবূ বকর রাদ্বিয়াল্লাহু তা‘আলা আনহুর উপাধি ‘আস-সিদ্দীক্ব’ অর্থ মহাসত্যবাদী কিংবা অতিশয় সত্য পরায়ণ। হযরত আনাস রাদ্বিয়াল্লাহু তা‘আলা আনহু হতে বর্ণিত, একবার রাসূল করীম সাল্লাল্লাহু তা‘আলা আলায়হি ওয়াসাল্লাম হযরত আবূ বকর, ওমর ও ওসমান রাদ্বিয়াল্লাহু তা‘আলা আনহুমকে নিয়ে উহুদ পাহাড়ের উপর আরোহণ করলে পাহাড়টি কাঁপতে লাগলো, তখনি রাসূল সাল্লাল্লাহু তা‘আলা আলায়হি ওয়াসাল্লাম নূরানী জবানে পাহাড়কে উদ্দেশ্য করে বললেন :\n\nاثبت احد فانما عليك نبى وصديق وشهيدان\n\nঅনুবাদ: হে উহুদ, স্থির হও! তোমার উপর রয়েছে একজন নবী, একজন সিদ্দীক্ব ও দু’জন শহীদ। এ প্রেক্ষাপটে তাঁর নামকরণ করা হয় ‘সিদ্দীক’।৭\n\nএছাড়া আরো বহু কারণের মধ্যে হাদীসের বিভিন্ন রিওয়ায়ত থেকে জানা যায়, রাসূল সাল্লাল্লাহু তা‘আলা আলায়হি ওয়াসাল্লাম পবিত্র মি‘রাজ থেকে প্রত্যাবর্তনের পর বিস্ময়কর কাহিনী বর্ণনা করলে কাফিররা একে একেবারেই আজগুবি ও অলীক কাহিনী বলে উড়িয়ে দেয়; কিন্তু হযরত আবূ বকর রাদ্বিয়াল্লাহু তা‘আলা আনহু রাসূল সাল্লাল্লাহু তা‘আলা আলায়হি ওয়াসাল্লাম’র জবান থেকে এ বিষয়টি শ্রবণ করা মাত্রই দ্বিধা-সংশয়হীনভাবে ‘সত্য’ বলে মেনে নেন বিধায় তাকে ‘আস্ সিদ্দীক্ব’ বলে আখ্যায়িত করা হয়।৮\n\nপিতা ও মাতা \n\nহযরত আবূ বকর রাদ্বিয়াল্লাহু তা‘আলা আনহু আরবের সুবিখ্যাত কুরাইশ বংশের অন্যতম শাখা ‘তায়িম’১৭ গোত্রে জন্মগ্রহণ করেন। তাঁর পিতার নাম ‘উসমান’ এবং উপনাম ‘আবূ কুহাফাহ’ ইবন আমির।\n\nমাতার নাম ‘উম্মুল খায়র সালমা বিনতে সাখর’।১৮ তিনি স্বামী আবূ কুহাফার চাচাতো বোন।১৯ হযরত আবূ বকর রাদ্বিয়াল্লাহু তা‘আলা আনহু পিতা-মাতা উভয়ের দিক দিয়েই ঊর্ধ্বতন সপ্তম পুরুষ ‘মুররা ইবনূ কা‘ব’ এ উপনীত হয়ে রাসূল সাল্লাল্লাহু তা‘আলা আলায়হি ওয়াসাল্লাম’র সাথে মিলিত হয়েছেন।২০ আবূ বকর রাদ্বিয়াল্লাহু তা‘আলা আনহুর পিতা-মাতা উভয়ই সাহাবী ছিলেন। তাঁর অন্যতম বৈশিষ্ট যে, তাঁর বংশের চার পুরুষ রাসূল সাল্লাল্লাহু তা‘আলা আলায়হি ওয়াসাল্লাম’কে তাঁর জীবদ্দশায় দেখতে পেয়েছিলেন ও তাঁর সাহচর্য লাভ করেছিলেন।২১\n\nকুরআন-সুন্নাহর আলোকে হযরত আবূ বকর রাদ্বিয়াল্লাহু তা‘আলা আনহুর মর্যাদা\n\nহযরত আবূ বকর রাদ্বিয়াল্লাহু তা‘আলা আনহু রাসূল সাল্লাল্লাহু তা‘আলা আলায়হি ওয়াসাল্লাম’র জীবদ্দশায় যেমনি সমগ্র মুসলিম সমাজের নিকট উম্মতের মধ্যে সর্বোত্তম পরিচিত ছিলেন, তেমনি তাঁর অন্তর্ধানের পরেও গোটা মুসলিম দুনিয়ায় তিনিই ছিলেন অবিসংবাদিত শ্রেষ্ঠতম ব্যক্তিত্ব। রাসূল সাল্লাল্লাহু তা‘আলা আলায়হি ওয়াসাল্লাম হযরত আবূ বকর রাদ্বিয়াল্লাহু তা‘আলা আনহু সম্পর্কে বলেন-রাসূলগণের পর হযরত আবূ বকর রাদ্বিয়াল্লাহু তা‘আলা আনহু অপেক্ষা অন্য কোনো শ্রেষ্ঠতর মানুষের উপর সূর্য উদিতও হয়নি এবং অস্তও যায়নি।২৫\n\nযে সকল উপাদান মানব চরিত্রকে অনিন্দ্য সুন্দর, উন্নত, মহৎ ও পরিপূর্ণ করে তুলতে পারে, তার সবগুলোই আবূ বকর রাদ্বিয়াল্লাহু তা‘আলা আনহু-এর মধ্যে বিদ্যমান ছিল। জাহিলী যুগেও তিনি পবিত্রতা, সততা, দানশীলতা, দয়া, সরলতা, ন্যায়পরায়ণতা ও আমানতদারী প্রভৃতি গুণে বিভূষিত ছিলেন। যে সমাজে মদ্যপান, ব্যভিচার ও পাপাচার সর্বগ্রাসী রূপ ধারণ করেছিল, আবূ বকর রাদ্বিয়াল্লাহু তা‘আলা আনহু সে সমাজের একজন প্রভাবশালী হওয়া স্বত্তেও তিনি ছিলেন সমস্ত কলুষ থেকে মুক্ত ও পঙ্কিলতা থেকে পূত:পবিত্র।\n\nকুরআন মজীদে হযরত আবূ বকর রাদ্বিয়াল্লাহু তা‘আলা আনহুর মর্যাদা \n\nহযরত আবূ বকর রাদ্বিয়াল্লাহু তা‘আলা আনহু উম্মতের মধ্যে যে সর্বাধিক মর্যাদাসম্পন্ন ও সৌভাগ্যবান ব্যক্তি ছিলেন তা কোনক্রমেই অস্বীকার করার জো নেই। রাসূল সাল্লাল্লাহু তা‘আলা আলায়হি ওয়াসাল্লাম’র সাথে নুবুয়াত প্রকাশের পূর্বেও যে আবূ বকর রাদ্বিয়াল্লাহু তা‘আলা আনহুর গভীর বন্ধুত্বপূর্ণ সম্পর্ক ছিল পবিত্র কুর’আনে সে সম্পর্কে অনেকস্থানে আলোচনা করা হয়েছে।\n\n[কানযুল ঈমানের ভূমিকা দেখুন]\n\nহাদীসের আলোকে হযরত আবূ বকর রাদ্বিয়াল্লাহু তা‘আলা আনহু’র বৈশিষ্ট্য\n\nহযরত আবূ বকর রাদ্বিয়াল্লাহু তা‘আলা আনহু ছিলেন রাসূলুল্লাহ সাল্লাল্লাহু তা‘আলা আলায়হি ওয়াসাল্লাম’র সর্বশ্রেষ্ঠ ঘনিষ্ট ব্যক্তিত্ব। সুখে, দুঃখে, সফর, সমাবেশ ও নির্জনতায় তিনিই সবচেয়ে বেশি তাঁর সান্নিধ্য অর্জন করেন। ইসলাম ও মুসলিমদের জন্য তিনি যে অসামান্য ও অবর্ণনীয় অবদান রেখে গেছেন, তা অন্য কোন সাহাবীর পক্ষে সম্ভব হয়নি। রাসূলুল্লাহ সাল্লাল্লাহু তা‘আলা আলায়হি ওয়াসাল্লাম’র বহু সংখ্যক হাদীসে তাঁর বিশিষ্ট মর্যাদার কথা বিধৃত যা কিয়ামত পর্যন্ত তাঁর শ্রেষ্ঠত্ব ও উচ্চ মর্যাদার প্রমাণ বহন করবে। কেননা তিনিই সর্বপ্রথম ইসলাম গ্রহণ করেন এবং তিনিই সর্বপ্রথম আল্লাহর পথে অত্যন্ত উদার হস্তে নিজের ধন-সম্পদ ব্যয় করেন।৩০ ‘আবদুল্লাহ ইবনু’ ওমর রাদ্বিয়াল্লাহু তা‘আলা আনহুমা থেকে বর্ণিত, তিনি বলেন, একবার আবূ বকর রাদ্বিয়াল্লাহু তা‘আলা আনহু একটি ‘আবা পরিধান করে রাসূলুল্লাহ (সাল্লাল্লাহ ‘আলাইহি ওয়া সাল্লাম)-এর নিকট বসেছিলেন। আবাটি বুকের দিকে ছেঁড়া ছিল। ইতোমধ্যে জিবরাইল আলায়হিস্ সালাম আগমন করলেন এবং তাঁকে আল্লাহর পক্ষ থেকে সালাম বললেন। তারপর তিনি জিজ্ঞেস করলেন,\n\n“মুহাম্মদ, এটা কেমন ব্যাপার যে, আবূ বকর রাদ্বিয়াল্লাহু তা‘আলা আনহু তাঁর ‘আবাটি বুকের ওপর দিক থেকে কাঁটা দিয়ে জুড়ে রেখেছেন! রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, “জিবরাঈল, মাক্কা বিজয়ের পূর্বে তিনি তাঁর সমস্ত ধন-সম্পদ আমার জন্য ব্যয় করে ফেলেছেন।” জিবরা’ঈল আলায়হিস্ সালাম বললেন, “আপনি আবূ বকর রাদ্বিয়াল্লাহু তা‘আলা আনহুকে আল্লাহ তা‘আলার সালাম পৌঁছিয়ে দিন এবং তাঁকে বলুন, আল্লাহ তা‘আলা তাঁকে জিজ্ঞেস করেছেন যে, তিনি তাঁর এ দরিদ্রতা নিয়ে আল্লাহ তা‘আলার ওপর সন্তুষ্ট না অসন্তুষ্ট?”\n\nরাসূলুল্লাহ (সাল্লাল্লাহ ‘আলাইহি ওয়া সাল্লাম) আবূ বকর রাদ্বিয়াল্লাহু তা‘আলা আনহুর দিকে ফিরে বললেন, “আবূ বকর, ইনি হলেন জিবরাঈল। তিনি তোমাকে আল্লাহ তা‘আলার সালাম জানাচ্ছেন। আল্লাহ তা‘আলা তোমাকে জিজ্ঞেস করেছেন যে, তুমি এ দরিদ্রতা নিয়ে তাঁর ওপর সন্তুষ্ট না অসন্তুষ্ট?”\n\nএ কথা শুনে তিনি কাঁদতে কাঁদতে নিবেদন করেন, “আমি কি আমার রবের ওপর অসন্তুষ্ট থাকবো? তা হতেই পারে না। আমি আমার রবের ওপর সন্তুষ্ট, আমি আমার রবের উপর সন্তুষ্ট।”৩১\n\nআবূ বকর রাদ্বিয়াল্লাহু তা‘আলা আনহুর গোলাম আযাদ করার বর্ণনা\n\nইসলাম গ্রহণের পর আবূ বকর রাদ্বিয়াল্লাহু তা‘আলা আনহু নয়জন ঈমানদার গোলামকে, যারা কাফিরদের হাতে নির্যাতিত হতো, ক্রয় করে মুক্ত করে দেন। আল্লাহ তা‘আলা তাঁর এ কাজের প্রশংসা করে বলেন, “অতএব যে দান করে, আল্লাহকে ভয় করে চলে এবং কল্যাণকর বিষয়কে সত্য বলে বিশ্বাস করে, আমি সুখ-স্বাচ্ছন্দ্য লাভের পথকে তাঁর জন্য সুগম করে দেবো।”৩২\n\nএ আয়াতগুলো নাযিলের কারণ হলো আবূ বকর রাদ্বিয়াল্লাহু তা‘আলা আনহু কাফিরদের হাতে নির্যাতিত গোলামদের ক্রয় করে আযাদ করে দিতেন। ওদের অধিকাংশই ছিল দুর্বল ও অসহায়।৩৩\n\nআবূ বকর রাদ্বিয়াল্লাহু তা‘আলা আনহু যখন হযরত বিলাল হাবশী রাদ্বিয়াল্লাহু তা‘আলা আনহুকে ক্রয় করে আযাদ করে দেন, তখন মাক্কার কাফিররা বলতে লাগলো, আবূ বকর রাদ্বিয়াল্লাহু তা‘আলা আনহুর ওপর বিলালের নিশ্চয়ই কোনো অবদান ছিল, যার প্রতিদানস্বরূপ তিনি তাঁকে আযাদ করে দিয়েছেন। এ সময় পবিত্র কুর‘আন কাফিরদের কথার খন্ডন করে ঘোষণা করে৩৪ “অচিরেই আল্লাহভীরু ব্যক্তিকে তা (অর্থাৎ জাহান্নামের আগুন) থেকে দূরে রাখা হবে। যে আত্মশুদ্ধির জন্য তার ধন-সম্পদ দান করে। তার ওপর কারো কোনো প্রতিদানযোগ্য অনুগ্রহ নেই- তার মহান রবের সন্তুষ্টি অন্বেষণ ছাড়া। সে সত্বরই সন্তুষ্ট হবে।”৩৫\n\nঅর্থাৎ আবূ বকর রাদ্বিয়াল্লাহু তা‘আলা আনহু যে সব গোলামকে প্রচুর অর্থ ব্যয় করে মুক্ত করে দেন, তাদের কোনো পূর্বঅনুগ্রহ তাঁর ওপর ছিল না। তিনি কেবল আল্লাহর সন্তুষ্টি লাভের জন্য এরূপ করেছেন। অতএব, যে ব্যক্তি আল্লাহর সন্তুষ্টি অর্জনের জন্য তাঁর ধন-সম্পদ ব্যয় করেছে এবং কোনো পার্থিব কল্যাণ চায়নি, আল্লাহ তা‘আলা তাঁকে সন্তুষ্ট করবেন এবং জান্নাতের মহা নি‘মাত তাকে দান করবেন। আয়াতের এ শেষ বাক্যটি আবূ বকর রাদ্বিয়াল্লাহু তা‘আলা আনহুর জন্য এক বিরাট সুসংবাদ। স্বয়ং আল্লাহ তা‘আলা তাঁকে দুনিয়াতে এ সংবাদ দান করেছেন।\n\nআবূ বকর রাদ্বিয়াল্লাহু তা‘আলা আনহুর কথায় মক্কার বিশিষ্টজনদের ইসলাম গ্রহণের বিবরণ\n\nআবূ বকর রাদ্বিয়াল্লাহু তা‘আলা আনহুর ইসলাম গ্রহণের পর তাঁর একান্ত দাওয়াতেই মাক্কার কয়েকজন বিশিষ্ট ব্যক্তি ইসলাম গ্রহণ করেন।\n\nইবনুল ‘আব্বাস রাদ্বিয়াল্লাহু তা‘আলা আনহু থেকে বর্ণিত, তিনি বলেন, আবূ বকর রাদ্বিয়াল্লাহু তা‘আলা আনহু যখন রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর প্রতি ঈমান আনলেন এবং তাঁকে সত্য বলে বিশ্বাস করলেন, তখন সর্ব হযরত ১. ‘ওসমান, ২.আবদুর রাহমান ইবনে ‘আওফ, ৩. সা‘দ ইবনে আবী ওয়াক্কাস, ৪. তালহা, ৫. যুবাইর ৬. সা‘ঈদ ইবনে যায়দ ৭. ওসমান ইবনে মায’উন ৮. আবু ওবায়দা ইবনুল জাররাহ ৯. আবূ সালমা ইবনে আবুল আস‘আদ ১০. আরকাম ইবনে উবাই রাদ্বিয়াল্লাহু তা‘আলা আনহুম প্রমুখ তাঁর নিকট এসে জিজ্ঞেস করেন, আপনি কি ঈমান এনেছেন? আবূ বকর রাদ্বিয়াল্লাহু তা‘আলা আনহু তখন তাঁদেরকে তাঁর ঈমান সম্পর্কে অবহিত করলেন। এরপর তাঁরা সকলেই ঈমান আনলেন।৩৭\n\nসাওর পর্বতের গূহায় রাসূলুল্লাহ সাল্লাল্লাহু ‘আলাইহি ওয়া সাল্লাম-এর সাথী \n\nইতোপূর্বে উল্লেখ করা হয়েছে যে, রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর হিজরতের সময় আবূ বকর রাদ্বিয়াল্লাহু তা‘আলা আনহুই ছিলেন তাঁর একান্ত সাথী। সাওর পর্বতের গুহায় তাঁর সাথে আবূ বকর রাদ্বিয়াল্লাহু তা‘আলা আনহু আত্মগোপন করেছিলেন। পবিত্র কুর’আনে এ সম্পর্কে বলা হয়েছে- \n\nثانى اثنين اذهما فى الغار\n\nঅনুবাদ : “সে (আবূ বকর) ছিল দু’জনের একজন, যখন তারা গুহার মধ্যে ছিল।”৩৮\n\nএ আয়াতটি আবূ বকর রাদ্বিয়াল্লাহু তা‘আলা আনহুর উচ্চ মর্যাদা ও রাসূলুল্লাহ (সাল্লাল্লাহু আলাইহি ওয়া সাল্লাম)-এর জন্য আত্মোৎসর্গের একটি বিরাট প্রমাণ। এটি কেবল আবূ বকর রাদ্বিয়াল্লাহু তা‘আলা আনহু-এরই বৈশিষ্ট্য।\n\nআবূ বকর রাদ্বিয়াল্লাহু তা‘আলা আনহু-এর গভীর রাত জাগরণের বর্ণনা\n\nআবূ বকর রাদ্বিয়াল্লাহু তা‘আলা আনহু রাত জেগে আল্লাহ তা‘আলার ইবাদত করতেন। পবিত্র কুর’আনে তাঁর এ ‘আমলের সাক্ষ্য রয়েছে। আল্লাহ তা‘আলা বলেন, “যে ব্যক্তি রাত্রিকালে সাজদা অবনত হয়ে ও দাঁড়িয়ে আনুগত্য প্রকাশ করে, আখিরাতকে ভয় করে এবং তার রবের রহমত প্রত্যাশা করে, সে কি তার সমান, যে এরূপ করে না?…”৩৯\n\n‘আবদুল্লাহ ইবনুল ‘আব্বাস রাদ্বিয়াল্লাহু তা‘আলা আনহুমা থেকে বর্ণিত, তিনি বলেন, এ আয়াতটিও আবূ বকর রাদ্বিয়াল্লাহু তা‘আলা আনহুর শানে নাযিল হয়।৪০\n\nরাসূলুল্লাহ সাল্লাল্লাহু ‘আলাইহি ওয়া সাল্লাম-এর ঘনিষ্ট সাথী ও সাহায্যকারী হওয়ার মর্যাদা অর্জন \n\nআবূ বকর রাদ্বিয়াল্লাহু তা‘আলা আনহু ছিলেন রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর একান্ত ঘনিষ্ঠ সাথী ও সাহায্যকারী। পবিত্র কুর’আনে এ সম্পর্কে বলা হয়েছে- هو مولاه وجبريل وصالح المؤمنين তবে আল্লাহ, জিবরাঈল ও সৎকর্মপরায়ণ লোকেরাই হলেন তাঁর সাহায্যকারী।”৪৫\n\nএ আয়াতে وصالح المؤمنين (সৎকর্মপরায়ণ) বলে বিশেষভাবে আবূ বকর ও ‘ওমর রাদ্বিয়াল্লাহু তা‘আলা আনহুমাকে বুঝানো হয়েছে। মুজাহিদ, দ্বাহ্হাক, সা‘ঈদ ইবনু যুবাইর, ‘ইকরামাহ ও মুক্বাতিল রাদ্বিয়াল্লাহু তা‘আলা আনহুম প্রমুখ মুফাসসিরগণ এরূপ মন্তব্য করেছেন।৪৬\n\nআল্লাহ তা‘আলার শ্রেষ্ঠ কৃতজ্ঞতাজ্ঞাপনকারী হিসেবে প্রসিদ্ধি অর্জন \n\nআবূ বকর রাদ্বিয়াল্লাহু তা‘আলা আনহু আল্লাহ তা‘আলার বেশি পরিমাণে শোকর আদায় করতেন। পবিত্র কুর’আনে ‘কৃতজ্ঞ বান্দা’হ বলে তাঁর প্রশংসা করা হয়েছে। আল্লাহ তা‘আলা বলেন, وسيجزى الله الشاكرين -“অচিরেই আল্লাহ তা‘আলা কৃতজ্ঞ বান্দাদের উত্তম প্রতিদান দেবেন।”৪৭ ‘আলী রাদ্বিয়াল্লাহু তা‘আলা আনহু বলেন, এ আয়াতের মধ্যে الشاكرين দ্বারা দৃঢ় ঈমানের অধিকারী আবূ বকর রাদ্বিয়াল্লাহু তা‘আলা আনহু ও তাঁর সাথীদের বুঝানো হয়েছে। ‘আলী রাদ্বিয়াল্লাহু তা‘আলা আনহু আরো বলেন, “আবূ বকর রাদ্বিয়াল্লাহু তা‘আলা আনহু ছিলেন একান্ত শোকরগুযার ও আল্লাহর প্রিয় বান্দা। তিনি শ্রেষ্ঠতম শোকরগুযার এবং আল্লাহ তা‘আলার প্রিয়তম বান্দাহ ছিলেন।”৪৮\n\nরাসূলুল্লাহ সাল্লাল্লাহু ‘আলাইহি ওয়া সাল্লাম-এর ঘনিষ্ঠতম সাথী ও শ্রেষ্ঠতম সহযোগী\n\nআবূ বকর রাদ্বিয়াল্লাহু তা‘আলা আনহু ছিলেন রাসূলুল্লাহ (সাল্লাল্লাহ ‘আলাইহি ওয়া সাল্লাম)-এর সর্বাপেক্ষা বড় সহযোগী ও অন্তরঙ্গ সাথী। তিনি রাসূলুল্লাহ (সাল্লাল্লাহু ‘আলাইহি ওয়া সাল্লাম), ইসলাম ও মুসলিমদের জন্য তাঁর জীবন, সব অর্থ-সম্পদ, বিবেক-বুদ্ধি, আরাম-আয়েশ সবকিছু উজাড় করে বিলিয়ে দিয়েছিলেন। রাসুলুল্লাহ (সাল্লাল্লাহু ‘আলাইহি ওয়া সাল্লাম) বলেছেন, “নিজের সঙ্গ ও সম্পদ দ্বারা যিনি আমার প্রতি সর্বাপেক্ষা অধিক অবদান রেখেছেন, তিনি হলেন আবূ বকর। আমি যদি আমার উম্মতের মধ্যে কাউকেও ঘনিষ্ট বন্ধু হিসেবে গ্রহণ করি, তবে আবূ বকরকেই করবো। কিন্তু ইসলামের ভ্রাতৃত্ব ও সৌহার্দই আমাদের জন্য যথেষ্ট। সুতরাং মাসজিদের মধ্যে আবূ বকর রাদ্বিয়াল্লাহু তা‘আলা আনহু -এর গৃহ-দ্বার ছাড়া অন্য কারো গৃহ-দ্বার উন্মুক্ত না থাকা চাই।”৪৯\n\nএ হাদীসটি রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর ওফাতের অল্প কয়েকদিন পূর্বেকার একটি বিস্তারিত ভাষণের অংশবিশেষ। এ রিওয়ায়াতটি (সামান্য শব্দগত পরিবর্তনসহ) ১৪ জন সাহাবী থেকে বর্ণিত হয়েছে। তাঁদের মধ্যে আবূ সা‘ঈদ খুদরী রাদ্বিয়াল্লাহু তা‘আলা আনহু প্রমুখ বিশিষ্ট সাহাবীও রয়েছেন। জালালুদ্দীন সুয়ূতী রাদ্বিয়াল্লাহু তা‘আলা আনহু হাদীসটিকে ‘মুতাওয়াতির’ পর্যায়ের হাদীস রূপে গণ্য করেছেন। ইমাম তিরমিযী রহমাতুল্লাহি তা‘আলা আলায়হি হাদীসের উপর্যুক্ত অংশের সাথে নিম্নের এ অংশও যোগ করেছেন। তিনি বলেন, রাসুলুল্লাহ (সাল্লাল্লাহু ‘আলাইহি ওয়া সাল্লাম) বলেছেন, “আমার প্রতি যত লোকের যত অবদান ছিল, সব অবদানের প্রতিদানই আমি দিয়ে দিয়েছি; কিন্তু আবূ বকর-এর অবদানের প্রতিদান স্বয়ং আল্লাহ তা‘আলাই ক্বিয়ামাতের দিন তাঁকে দান করবেন। আবূ বকর-এর সম্পদ দ্বারা আমি যতটুকু উপকৃত হয়েছি, আর কারো সম্পদ দ্বারা তত পরিমাণ উপকৃত হইনি।৫০\n\nআবূ আরওয়া আদ-দাওসী রাদ্বিয়াল্লাহু তা‘আলা আনহু থেকে বর্ণিত, তিনি বলেন, একদিন আমি রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর পাশে উপবিষ্ট ছিলাম। এমন সময় আবূ বকর ও ‘ওমর রাদ্বিয়াল্লাহু তা‘আলা আনহুমা দু’জনেই সেখানে আগমন করলেন। রাসূলুল্লাহ (সাল্লাল্লাহ ‘আলাইহি ওয়া সাল্লাম) তাঁদেরকে দেখে বললেন, الحمد لله الذى ايدنى بهما -“আল-হামদু লিল্লাহ! আল্লাহ তা‘আলা তাঁদের দুজনের মাধ্যমে আমার শক্তি বৃদ্ধি করে দিয়েছেন।”৫১\n\nরাসূলুল্লাহ সাল্লাল্লাহু ‘আলাইহি ওয়া সাল্লাম-এর নিকট সর্বাপেক্ষা প্রিয় সাহাবী\n\n‘আবদুল্লাহ ইবনু শাক্বীক্ব রাদ্বিয়াল্লাহু তা‘আলা আনহু থেকে বর্ণিত, তিনি বলেন, আমি ‘আয়েশা রাদ্বিয়াল্লাহু তা‘আলা আনহাকে জিজ্ঞেস করলাম, “রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর নিকট সর্বাপেক্ষা প্রিয় সাহাবী কে ছিলেন?” তিনি জবাব দিলেন, “আবূ বকর।”৫২\n\nনবী-রাসূলগণের পর পৃথিবীর শ্রেষ্ঠতম ব্যক্তি\n\nআবূ বকর রাদ্বিয়াল্লাহু তা‘আলা আনহু হলেন নবী-রাসূলগণের পর পৃথিবীর শ্রেষ্ঠতম ব্যক্তি। হযরত আবুদল্লাহ থেকে বর্ণিত, তিনি বলেন, একদিন রাসূলুল্লাহ (সাল্লাল্লাহু ‘আলাইহি ওয়া সাল্লাম) আমাকে আবূ বকর রাদ্বিয়াল্লাহু তা‘আলা আনহু -এর আগে হাঁটতে দেখলেন। এমন সময় তিনি আমাকে বলেন, “আবুদ দারদা’! তুমি কি এমন ব্যক্তির আগে আগে চলছো, যিনি দুনিয়া ও আখিরাতে তোমার চেয়ে উত্তম? নবী-রাসূলগণকে বাদ দিলে আবূ বকর অপেক্ষা অন্য কোনো শ্রেষ্ঠতর মানুষের ওপর সূর্য উদিতও হয়নি এবং অস্তও যায়নি।”৫৩\n\nউম্মতের প্রতি সর্বাপেক্ষা দয়ালু \n\nআনাস ইবনু মালিক রাদ্বিয়াল্লাহু তা‘আলা আনহু থেকে বর্ণিত, রাসূলুল্লাহ (সাল্লাল্লাহু ‘আলাইহি ওয়া সাল্লাম) বলেছেন, “আমার উম্মতের মধ্যে আমার উম্মতের প্রতি সর্বাপেক্ষা দয়ালু ব্যক্তি হলো আবু বকর।৫৪\n\nএ হাদীস থেকে আবূ বকর রাদ্বিয়াল্লাহু তা‘আলা আনহুর মহত্ত্ব ও শ্রেষ্ঠত্বের কথা জাতি সহজেই অনুধাবন করতে পারে।৫৫ আবূ বকর রাদ্বিয়াল্লাহু তা‘আলা আনহুকে উম্মতের প্রতি সর্বাপেক্ষা দয়ালু ব্যক্তি বলে অভিহিত করা থেকে এ কথা বুঝা যায়-তিনিই হলেন উম্মতের মধ্যে সর্বাপেক্ষা শ্রেষ্ঠ ও মহৎ ব্যক্তি এবং রাসূলুল্লাহ সাল্লাল্লাহু ‘আলাইহি ওয়া সাল্লাম-এর ওফাত শরীফের পরে তিনিই হবেন তাঁর স্থলাভিষিক্ত।\n\nজান্নাতের সুসংবাদপ্রাপ্ত প্রথম ব্যক্তি\n\nরাসূলুল্লাহ (সাল্লাল্লাহু ‘আলাইহি ওয়া সাল্লাম) বিভিন্ন হাদীসে আবূ বকর রাদ্বিয়াল্লাহু তা‘আলা আনহু জান্নাতবাসী হবার কথা সুস্পষ্টভাবে বর্ণনা করেছেন। যেমন\n\n১. আবূ মুসা আশ‘আরী রাদ্বিয়াল্লাহু তা‘আলা আনহু থেকে বর্ণিত, তিনি বলেন, রাসূলুল্লাহ (সাল্লাল্লাহু ‘আলাইহি ওয়া সাল্লাম) এক বাগানে প্রবেশ করেন এবং আমাকে বাগানের দরজা পাহারা দিতে নির্দেশ দিলেন। এ সময় হযরত বকর রাদ্বিয়াল্লাহু তা‘আলা আনহু এসে বাগানে প্রবেশের অনুমতি চাইলেন। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, ائذن له وبشره بالجنة “তাঁকে অনুমতি দাও এবং জান্নাতের সুসংবাদ দাও।”৫৬ এরপর ‘হযরত ওমর রাদ্বিয়াল্লাহু তা‘আলা আনহু এসে অনুমতি চাইলেন। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, ائذن له وبشره بالجنة -“তাঁকেও অনুমতি দাও এবং জান্নাতের সুসংবাদ দাও।” অতঃপর আসলেন ‘হযরত ওসমান রাদ্বিয়াল্লাহু তা‘আলা আনহু। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, ائذن له و بشره بالجنة -“তাঁকে অনুমতি দাও এবং জান্নাতের সুসংবাদ দাও।” উল্লেখ্য যে, এ হাদীস বিবিধ সূত্রে বর্ণিত হয়েছে। সাহাবীগণের মধ্যে আবূ মূসা রাদ্বিয়াল্লাহু তা‘আলা আনহু ছাড়াও ‘আবদুল্লাহ ইবনু ‘আমর৫৭ ও নাফি’ ইবনে ‘আবদিল হারিস রাদ্বিয়াল্লাহু তা‘আলা আনহু ৫৮ প্রমূখও এ হাদিসটি বর্ণনা করেছেন।\n\n২. সা‘ঈদ ইবনু যায়েদ রাদ্বিয়াল্লাহু তা‘আলা আনহু থেকে বর্ণিত, তিনি বলেন, রাসূলুল্লাহ (সাল্লাল্লাহু ‘আলাইহি ওয়াসাল্লাম) বলেছেন-“দশ জন ব্যক্তি জান্নাতে যাবেন। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, আবূ বকর (রাদ্বিয়াল্লাহু তা‘আলা আনহু) জান্নাতে যাবেন, ‘হযরত ওমর (রাদ্বিয়াল্লাহু তা‘আলা আনহু) জান্নাতে যাবে…’ এভাবে তিনি সর্ব হযরত ‘ওসমান, ‘আলী, তালহা, যুবাইর, সা‘দ ইবনে আবী ওয়াক্কাস, ‘আবদুর রাহমান ইবনে ‘আওফ ও (রাভী) সা‘ঈদ ইবনে যায়দ রাদ্বিয়াল্লাহু তা‘আলা আনহু প্রমুখের নাম উল্লেখ করলেন।৫৯\n\n৩. জাবির ইবনে ‘আবদিল্লাহ রাদ্বিয়াল্লাহু তা‘আলা আনহু থেকে বর্ণিত। তিনি বলেন, একদিন আমি রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর সাথে জনৈকা আনসারী মহিলার দাওয়াতে গিয়েছিলাম। মহিলাটি আমাদের আতিথেয়তার জন্য একটি ছাগল যাব্হ করেছিল। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেন, ليدخلن رجل من اهل الجنة “এখনই তোমাদের নিকট একজন জান্নাতী লোক প্রবেশ করবে।” পরক্ষণেই আবূ বকর রাদ্বিয়াল্লাহু তা‘আলা আনহু প্রবেশ করলেন। আবার তিনি বললেন, ليدخلن رجل من اهل الجنة -“এখন আর একজন জান্নাতী লোক প্রবেশ করবে।” পরক্ষণে ‘ওমর রাদ্বিয়াল্লাহু তা‘আলা আনহু প্রবেশ করলেন। এরপর তিনি বললেন, ليدخلن رجل من اهل الجنة “এখন আরো একজন জান্নাতী লোক প্রবেশ করবেন।” এরপর তিনি এ বলে দু‘আ করলেন, اللهم إن شئت فاجعله عليا “হে আল্লাহ, আপনি যদি চান, এ সৌভাগ্য ‘আলীকে দান করুন!” পরক্ষণে ‘আলী রাদ্বিয়াল্লাহু তা‘আলা আনহু প্রবেশ করলেন।৬০\n\nক্বিয়ামাতের দিন যমীন ভেদ করে উত্থিত উম্মতের প্রথম ব্যক্তি \n\n‘আবদুল্লাহ ইবনু ‘ওমর রাদ্বিয়াল্লাহু তা‘আলা আনহু থেকে বর্ণিত, তিনি বলেন, রাসূলুল্লাহ (সাল্লাল্লাহু ‘আলাইহি ওয়া সাল্লাম) বলেছেন, “(ক্বিয়ামাতের দিন) আমিই হবো যমীন ভেদ করে উত্থিত প্রথম ব্যক্তি। এরপর আবূ বকর রাদ্বিয়াল্লাহু তা‘আলা আনহু, তারপর ‘হযরত ওমর রাদ্বিয়াল্লাহু তা‘আলা আনহু যমীন ভেদ করে ওঠবেন। এরপর আমি জান্নাতুল বাকী’র বাসিন্দাদের কাছে আসবো। তারা সকলেই আমার সাথে একত্রিত হবে। তারপর আমি মাক্কাবাসীদের জন্য অপেক্ষা করতে থাকবো। এভাবে দু’হারামের মধ্যবর্তী স্থানে আমরা একত্রিত হবো।”৬১\n\nজান্নাতীগণের সর্দার\n\nআনাস ইবনু মালিক রাদ্বিয়াল্লাহু তা‘আলা আনহু থেকে বর্ণিত, রাসূলুল্লাহ (সাল্লাল্লাহু ‘আলাইহি ওয়া সাল্লাম) আবূ বকর ও ‘হযরত ওমর রাদ্বিয়াল্লাহু তা‘আলা আনহুর মর্যাদা বর্ণনা করে বলেন, “এরা দুজন নবী-রাসূলগণ ছাড়া পূর্ববর্তী ও পরবর্তী যুগসমূহের সকল প্রৌঢ় জান্নাতবাসীর সর্দার হবেন।”৬২\n\nরাসূলুল্লাহ সাল্লাল্লাহু ‘আলাইহি ওয়া সাল্লাম-এর হাওযে কাউসারের সাথী\n\n‘হযরত আবদুল্লাহ ইবনে ‘ওমর রাদ্বিয়াল্লাহু তা‘আলা আনহু থেকে বর্ণিত, একবার রাসূলুল্লাহ (সাল্লাল্লাহু ‘আলাইহি ওয়া সাল্লাম) আবূ বকর রাদ্বিয়াল্লাহু তা‘আলা আনহু কে উদ্দেশ করে বলেন, انت صاحبى على الحوض وصاحبى فى الغار – “তুমি হাওযে কাউসারের পাড়ে আমার সাথী হবে, যেমন তুমি সাওর পর্বতের গুহায় আমার সাথী ছিলে।”৬৩\n\nপরিশেষে, বলা যায় আল্লাহর সর্বশেষ নবী যখন ওফাত বরণ করেন তখন দিকভ্রান্ত মানবজাতি সর্বান্তকরণে কামনা করেছিল এমন এক বলিষ্ঠ মানুষকে, যিনি মানবীয় আবেষ্টনীর মধ্য থেকেই মানুষের আদর্শরূপে পরিগণিত হতে পারেন। নি:সন্দেহে ওই আদর্শ মানুষটি হচ্ছেন আবূ বকর রাদ্বিয়াল্লাহু তা‘আলা আনহু। নবী না হয়েও মানুষ যে কতো পরিপূর্ণ, সুন্দর, সুশীল, সৌম্য ও মহৎ হতে পারে হযরত আবূ বকর রাদ্বিয়াল্লাহু তা‘আলা আনহু তার এক অনুপম প্রকৃষ্ট দৃষ্টান্ত। রাসূলুল্লাহ সাল্লাল্লাহু তা‘আলা আলায়হি ওয়াসাল্লাম’র জীবনের সকল আদর্শ, লক্ষ্য ও ধ্যান-ধারণা তাঁর জীবনে গভীর রেখাপাত করেছিল। এককথায় রাসূল সাল্লাল্লাহু তা‘আলা আলায়হি ওয়াসাল্লাম’র ওফাত পরবর্তী নাজুক ও ক্রান্তিকালে হযরত আবূ বকর রাদ্বিয়াল্লাহু তা‘আলা আনহুর প্রবল শক্তি, অপার বুদ্ধিমত্তা, অনুপম চরিত্র-মাধুর্য, তীক্ষ্ম মেধা ও অক্লান্ত প্রচেষ্টার মাধ্যমে ইসলাম অতিদ্রুতই আবারো সমহিমায় পুন:প্রতিষ্ঠা লাভ করেছিল। রাসূলুল্লাহ সাল্লাল্লাহু তা‘আলা আলায়হি ওয়াসাল্লাম’র তিরোধানের পর হযরত আবূ বকর রাদ্বিয়াল্লাহু তা‘আলা আনহু ও হযরত ওমর রাদ্বিয়াল্লাহু তা‘আলা আনহুর মতো দু’জন মহান খলীফা যদি সর্বান্তকরণে খিলাফাতের দায়িত্ব আঞ্জাম না দিতেন, তবে ইসলামের যে কী দশা হতো, তা সত্যই কল্পনা ও চিন্তাতীত। তাই হযরত আব্দুল্লাহ ইবনু মাসউদ রাদ্বিয়াল্লাহু তা‘আলা আনহু বলেন: রাসূল সাল্লাল্লাহু তা‘আলা আলায়হি ওয়াসাল্লাম’র ওফাতের পর আমরা এমন এক কঠিন পরিস্থিতিতে উপনীত হই যে, যদি আল্লাহ তা‘আলা আবূ বকর রাদ্বিয়াল্লাহু তা‘আলা আনহুর মাধ্যমে আমাদের ওপর অনুগ্রহ না করতেন, তাহলে আমরা প্রায় ধ্বংসই হয়ে যেতাম।৬৪ একথায় প্রতিধ্বনি করেই বিখ্যাত জার্মান ঐতিহাসিক Von Kremer বলেন : Of both (Abu Bakr and Omar) it might be truly said with on them Islam would have perished with the prophet ৬৫\n\nতথ্যপঞ্জি\n\n১. ক. তাবারী, তারীখুর রুসূল ওয়ালমুলূক খ.২, পৃ. ২১৮\n\nখ. সুয়ূতী, তারীখুল খুলাফা, পৃ. ১১\n\n২. ক. ইবনুল আসীর, উসদুলগাবা, খ. ২, পৃ. ১৩৮\n\nখ. ইবনু আবদিল বার্র, আল-ইস্তি‘য়াব খ. ১ পৃ. ২৯৪\n\nগ. ইবনুল মুতাহহিব, আল-বাদউ ওয়াত তারিখ, খ. ১, পৃ. ২৮৩\n\n৩. ড. আহমদ আলী, খালীফাতু রাসূলিল্লাহ আবূ বকর আছ ছিদ্দীক (রা.) :\n\n(ঢাকা : বাংলাদেশ ইসলামিক সেন্টার, অক্টোবর, ২১৩ খ্রি.) পৃ. ৩২-৩৯\n\n৪. ইবনু মানযূর, লিসানুল আরাব খ. ৪, পৃ. ৭৬\n\n৫. ইবনু মানযূর, প্রাগুক্ত\n\n৬. ফাইয়ূমী, আল মিসবাহুল মুনীর, খ. ১, পৃ. ৩৫৬\n\n৭. বুখারী, আস্-সাহীহ (কিতাবুল মানাকিব) হাদীস নং: ৩৩৯৯\n\n৮. ক. হাকিম, আল মুস্তাদরাক, হা. নং : ৪৩৮১, ৪৪৩২\n\nখ. তাবারানী, আল-মু‘জামুল কাবীর, হা. নং-১৫, ২০, ৪৯৪\n\nগ. বায়হাকী, দালায়িলুল নাবুয়্যাহ হা. ৬৫২\n\n৯. ক. তাবরানী, আলমু’জামুল কাবীর হা. ১৪, মারেফাতুস সাহাবা, হা : ৫৯\n\n১০. ক. আবূ নু‘আয়ম ইসফাহানী, ফাযায়িলুল খুলাফায়ির রাশিদীন, হা : ১৮৮\n\nখ. সুয়ূতী; প্রাগুক্ত, পৃ. ১১\n\n১১. ড. আহমদ আলী, প্রাগুক্ত, পৃ. ৩৯\n\n১২. ইবনুল হাজার আল-আসকালানী, আল ইসাবা খ.২ পৃ. ১৫১\n\n১৩. ইবনুল জাওযী, আল-মুনতাযিম, খ. ১, পৃ. ৪২৯\n\n১৪. ক. ইবনু সায়্যিদিন নাস, উয়ূনুল আসার, খ. ১, পৃ. ৪০\n\nখ. ইবন কাছীর, আস-সীরাতুন নাবাবিয়্যাহ খ. ১, খ ২০৩\n\n১৫. সুয়ূতী, প্রাগুক্ত পৃ. ১১\n\n১৬. মুহাম্মদ রিজা, আবূ বকর আস সিদ্দীক (রা.) পৃ. ৫\n\n১৭. ক. ইবনু হাজার, আল ইসাবাহ, খ. ২, পৃ. ১৫১\n\nখ. ইনূ আব্দুল বারর, আস-ইস্তিয়াব খ. ১, পৃ. ২৯৪\n\nগ. ইবনুল আসীর, উসদুল গাবাহ খ. ২, পৃ. ১৩৮\n\n১৮. ইবনুল আসীর, উসদুল গাবাহ, খ.২, পৃ. ২৩৮\n\n১৯. ইবনুল আসীর, প্রাগুক্ত।\n\n২০. বালাযুরী, আনসাবুল আশরাফ খ.৩, পৃ. ৩০৬\n\n২১. ইছামী, সিমতুন নুজুম, খ.১, পৃ. ৪১৯\n\n২২. ক. ইবনু আবদিল বারর, প্রাগুক্ত খ.২, পৃ. ১৩৩\n\nখ. ইবনুল মুতাহাহির, আলবাদ-উ ওয়াত তারীখ খ.১, পৃ. ২৮৩\n\n২৩. ক. ইবনুল আসীর, আল-কামিল ফিত্তারিখ খ.২, পৃ. ১৩৩\n\nখ. ইবনুল জাওজী, আল-মুনতাজিম খ.৪৩০\n\n২৪. আল মুহিব্ব আত্ তারিখ, আর-রিয়াদু নাদিরাতু.. পৃ. ১৩০\n\n২৫. আহমাদ, ফাযায়িলুস সাহাবাহ খ. ১, পৃ. ১৫৩, হা. ১৩৫, পৃ. ১৫৫, হা. ১৩৭,পৃ. ৪২৩, হা. ৬৬২\n\n২৬. ক. আবু নুআয়ম, মা’রিফাতুস সাহাবা, হা.১০৩, খ. সুয়ুতী, তারীখুল খুলাফা. পৃ. ১২\n\n২৭.ক. আবূ নূআয়ম, হিলয়াতুল আউলিয়া, খ.৩, পৃ.২২৫, খ. ইবনু আসাকির, তারীখু দিমাশক খ.৩০, পৃ.৩৩৪\n\n২৮. আল-কুরআন, সূরা : ৪৬ আল-হাদীদ : ১০\n\n২৯. ক. ড.আহমাদ আলী, প্রাগুক্ত, পৃ.৬৯৬-৭০১.\n\n৩০. ক. আলওয়াহেদী, আসবাবু নুযূলিল কুরআন পৃ.১৪৪,খ. কুরতুবী, আল-জামি খ.১৭, পৃ. ২৪০\n\n৩১. ক. ইবনু কাছীর তাফসীরু কুরআনিল আযিম, খ.৮, পৃ.১৪\n\nখ. বাগাভী, মা’ আলিমুত্ তানযীল, খ.৮, পৃ.৩৪\n\nগ. আল-ওয়াহিদী, আসবাবু নুযূলিল কুরআন, পৃ.১৪৪\n\nঘ. আবু নুয়ায়ম, হিলয়াতুল আউলিয়া খ.৩, পৃ.১৯৮\n\nঙ. সুয়ূতী, প্রাগুক্ত, পৃ.৫৮\n\n৩২. আলকুর’আন, সূরা ৯২ (আল-লায়াল) : ৫-৭\n\n৩৩. ক. হাকিম, আলমুসতাদ্রাক (কিতাবুত্তাফসীর) হা.৩৯০৩,\n\nখ. তাবারী, পাগুক্ত খ.২৪, পৃ.৪৭১\n\n৩৪. ক. কুরতুবী, আলজামি’ লিআহকামিল কুরআন, খ.২০, পৃ.৮৯\n\nখ. ইমাম আররাযী, মাফাতিহুল গায়ব, খ.১৭, পৃ.৬৭\n\n৩৫. আলকুর’আন, সুরা:৯২ আল-লায়াল : ১৭-২১\n\n৩৬. আলকুর’আন, সূরা: ৩৯ আয-যুমার : ১৭-১৮\n\n৩৭. কুরতুবী, প্রাগুক্ত, খ.১৫, পৃ. ২৪৪\n\n৩৮. আলকুর’আন, সূরা: ৯ আততাওবাহ: ৪০\n\n৩৯. আলকুর’আন, সূরা: ৩৯ আয্যুমার:৯\n\n৪০. ওয়াহিদী; আসবাবুন নুযূলিল কুর’আন, পৃ.১৩১, বাগাভী, মা’ আলিমুত তানযীল, খ.৭, পৃ.১১০\n\n৪১. আলকুর’আন সূরা: ২৪ আননূর: ২২\n\n৪২. বুখারী, আস-সাহীহ (কিতাবুল মাগাযী) হা.নং ৩৮২৬\n\n৪৩. আররাযী, প্রাগুক্ত খ. ১১ পৃ.২৮৫\n\n৪৪. আরবাযী, প্রাগুক্ত খ. ১১ পৃ.(২৮৫-২৮৮)\n\n৪৫. আলকুর’আন, সূরা: ৬৬ আত্-তাহরীম: ৪\n\n৪৬. ক. তাবারী, প্রাগুক্ত, খ.২৩, পৃ.৪৮৬\n\nখ. ইবনু কাছীর, প্রাগুক্ত, খ.৮, পৃ. ৩১৪\n\n৪৭. আলকুর’আন, সূরা : ৩, আলে-ইমরান:১৪৪\n\n৪৮. ক. তাবারী, প্রাগুক্ত খ.৭, পৃ.২৫২\n\nখ. আলখাযিন, লুবাবুত্-তাভীল খ.১ পৃ. ৪৮২\n\n৪৯. বুখারী, আস-সহীহ (কিতাবুস সালাত) হা. ৪৪৬, ৪৪৭, কিতাবুল মানাকিব, হা: ৩৩৮১\n\n৫০. তিরমীযি, আসসুনান, (আবওয়াবুল মানাকিব) হা. ৩৫৯৪\n\n৫১. ক. হাকিম,আল-মুস্তাদরাক (কিতাবু মা’আরিফাতুস সাহাবাহ) হা. ৪২১\n\nখ. তাবরানী, মুজামুল কবির, হা.১৮,৩৬১\n\n৫২. তিরমীযি আল্-সুনান (আবওয়াবুল মানাকিব) হা: ৩৫৯০, ৩৭৩০\n\n৫৩. বুখারী, আস-সাহীহ, (কিতাবুল মানাকিব) হা: ৩৩৮৯, (কিতাবুল মাগাযী) হা: ৪০১০\n\n৫৪. আহমদ, ফাযায়িলুস সাহাবাহ: খ.১, পৃ. ১৫৩, হা: ১৩৫, পৃ. ১৫৫ হা: ১৩৭, পৃ. ৪২৩, হা: ৬৬২\n\n৫৫. তিরমীযি, আস্সুনান, কিতাবুল বিরর, হা: ১৯১৯\n\n৫৬. তিরমীযি, আসসুনান, (কিতাবুল বিরর) হা: ১৯১৯\n\n৫৭. বুখারী, আস্সাহীহ (কিতাবুল মানাকিব) হা: ৩৩৯৮\n\n৫৮. আহমাদ, আল-মুসনাদ হা: ৬২৬১\n\n৫৯. আহমাদ, প্রাগুক্ত, হা: ১৪৮৩১,১৪৮৩২\n\n৬০. আবূ দাউদ, আস-সুনান, (কিতাবুস সুন্নাহ, বাব : আল-খুলাফা) হা: ৪০৩১\n\n৬২. তিরমীযি, আন্ সুনান, (আব্ ওয়াবুল মানাকিব) হা: ৩৩২৫\n\n৬৩. তিরমীযি, প্রাগুক্ত, হা: ৩৫৯৭\n\n৬৪. তিরমীযি, প্রাগুক্ত, হা: ৩৬০৩\n\n৬৫. ইবনুল আসাকীর, আলকামিল ফিত্-তারীখ খ.১ পৃ.৩৬৫\n\n৬৬. Von kremer, Politics in Islam P.13."
  },
  {
    "1": "আহলে বায়তের উজ্জ্বল নক্ষত্র ইমাম জয়নুল আবেদীন (রাদ্বিয়াল্লাহু তায়ালা আনহু)",
    "2": "আহলে বায়তের উজ্জ্বল নক্ষত্র ইমাম জয়নুল আবেদীন (রাদ্বিয়াল্লাহু তায়ালা আনহু)\n\nকৃতঃ শান মাহামুদ রাজ।\n\n______________________________\n\nকারবালার ময়দানে হযরত ইমাম হুসাইন (রাঃ)র একমাত্র জীবিত পুত্র হযরত ইমাম জয়নুল আবেদিন (রাঃ)।\n\nহযরত ইমাম হুসাইন (রাঃ) যুদ্ধে নামার আগমূহুর্তে তাবুতে এসে বোন জয়নব বিনতে হযরত ইমাম আলী (রাঃ)কে বলেছিলেনঃ বোন! আমি তোমার কাছে আমার শেষ আওলাদ আমানত রেখে গেলাম যার মাধ্যমে কিয়ামত পর্যন্ত নবী বংশের পবিত্র রক্ত ধারা প্রবাহিত হবে।\n\nএবং হযরত ইমাম হুসাইন (রাঃ)- হযরত ইমাম জয়নুল আবেদীন (রাঃ)কে বললেন! বাবা জয়নুল তোমার থেকে আমার বংশের সিলসিলা জারী থাকবে। সুবহানআল্লাহ - শান মাহামুদ রাজ।\n\n-----------------------------------------------------\n\nইমাম জয়নুল আবেদীন রাদ্বিয়াল্লাহু তায়ালা আনহু ছিলেন রাসূল বংশের একটি উজ্জ্বল নক্ষত্র। অনেক সদগুণের আধার ছিলেন তিনি। তিনি ছিলেন একাধারে প্রথম সারির তাবেয়ী, আহলে বায়তে রাসূল সাল্লাল্লাহু আলাইহি ওয়াছাল্লামার সম্মানিত সদস্য ও পবিত্র ইমাম, মুজতাহিদ ও প্রখ্যাত হাদীসবিদ। তাঁর জ্ঞানের গভীরতা সর্ম্পকে ইমাম যুহরী আলাইহির রহমাহ বলেন, সে সময় হাশেমী বংশে ইমাম জয়নুল আবেদীন আলী ইবনে হুসাইন রাদ্বিয়াল্লাহু তায়ালা আনহুমা থেকে অধিক মর্যাদাসম্পন্ন বুযুর্গ ও বড় ফকীহ আমি দেখিনি---_---\n\n১\u003d ইমাম যাহাবী আলাইহির রহমাহ বলেন, ইমাম জয়নুল আবেদীন আলী ইবনে হুসাইন রাদ্বিয়াল্লাহু তায়ালা আনহুমা ছিলেন অধিকতর নির্ভরযোগ্য ও অতীব বিশ্বস্ত হাদীস বর্ণনাকারী। তিনি অনেক হাদীস শরীফ বর্ণনা করেছেন।\n\n২\u003d তিনি বেলায়তের সর্বোচ্চ সোপান ‘গাউছুল আযম’ পদেও অধিষ্ঠিত ছিলেন।\n\n৩\u003dবলাবাহুল্য, তিনি তদীয় পিতা ইমাম হুসাইন রাদিয়াল্লাহু তায়ালা আনহু’র খলীফা ছিলেন।৪ এছাড়াও খোদাভীতি, ইবাদত-বান্দেগী, ক্ষমাশীলতা, দানশীলতা, পরোপকারিতা ও উত্তম চরিত্রে তিনি ছিলেন কিংবদন্তি মহা ব্যক্তিত্ব।\n\n৪\u003dনাম ও বংশ পরিচিতিঃ\n\nতাঁর নাম আলী, উপনাম আবু মুহাম্মদ, আবু বকর, আবুল হাসান, আবুল হুসাইন।\n\n৫\u003dউপাধি জয়নুল আবেদীন ও সৈয়্যদুস সাজ্জাদ।\n\n৬\u003dতাঁর পিতার নাম সাইয়্যেদুশ শুহাদা হযরত ইমাম হুসাইন রাদ্বিয়াল্লাহু তায়ালা আনহু। যিনি হযরত খাতুনে জান্নাত ফাতেমা বিনতে রাসূলিল্লাহ সাল্লাল্লাহু আলাইহি ওয়াসাল্লাম ও আলী ইবনে আবি তালিব ইবনে আব্দুল মোত্তালিব রাদ্বিয়াল্লাহু তায়ালা আনহুমা এর প্রাণপ্রিয় পুত্র।\n\n৭ \u003dযাঁরা বংশ পরম্পরায় হযরত ইব্রাহীম আলাইহিস সালামের প্রথম পুত্র হযরত ইসমাঈল আলাইহিস সালামের বংশধর।\n\n৮\u003dতাঁর মাতার নাম শাহরবানু। ইসলাম গ্রহণের পর তাঁর নাম মতান্তরে সালমাহ, গাযালাহ, সুলাফাহ, জিদ্দা ও বিররাহ।\n\n৯\u003dশাহরবানু হচ্ছেন পারস্যের শেষ সম্রাট ইয়াজদাযরিদের সুযোগ্য কন্যা। তাঁর বংশ তালিকা হচ্ছে শাহরবানু বিনতে ইয়াজদাযরিদ ইবনে (সম্রাট) খসরু পারভেজ ইবনে (সম্রাট) হরমুজ ইবনে (সম্রাট) নাওশীরওয়ান।\n\n১০ \u003dযাঁরা সবাই বংশ পরম্পরায় পারস্য (ইরান) সম্রাট ছিলেন। যারা বংশ পরম্পরায় হযরত ইয়াকুব আলাইহিস সালাম হয়ে হযরত ইব্রাহীম আলাইহিস্ সালামের দ্বিতীয় সন্তান হযরত ইসহাক  আলাইহিস সালাম এর বংশধর।\n\n১১\u003dশুভ জন্মক্ষণঃ\n\nউপরিউক্ত সম্মানিত পিতা-মাতার ঘর আলোকিত করে ৩৬ হিজরি মতান্তরে ৩৮ হিজরীর ১৫ জমাদিউল আখের মতান্তরে, শাবান মাসের শুক্রবার রাতে পবিত্র মদীনাতুল মুনাওয়ারায় শুভ জন্ম গ্রহন করেন।\n\n১২ \u003dঅন্য বর্ণনামতে তাঁর জন্ম সালটি ছিল ৩৩ হিজরী।\n\n১৩\u003dজ্ঞানচর্চাঃতিনি শৈশবকাল থেকে জ্ঞানপিপাসু ছিলেন। তিনি প্রখ্যাত সাহাবী ও তাবেয়ীগণের নিকট কুরআন, হাদিস,ফিকাহ ইত্যাদি বিষয় অধ্যয়ন করেন । তিনি হাদিস ও ফিকাহ বিষয়ে অগাধ জ্ঞানার্জন করে প্রখ্যাত হাদীসবিদ ও প্রথিতযশা ফিকাহবিদ হিসেবে স্বীকৃতি পান সমকালীন প্রখ্যাত মুহাদ্দিস ও ফিকাহবিদগণ কর্তৃক। তাঁর ছিল অসংখ্য শিক্ষক ও ছাত্র।\n\nশিক্ষকবৃন্দঃ\n\nতাঁর অগণিত শ্ক্ষিক ছিলেন । তন্মধ্যে উল্লেখযোগ্য হলেন স্বীয় পিতা হযরত ইমাম হুসাইন রাদ্বিয়াল্লাহু তায়ালা আনহু, উম্মুল মু’মিনীন হযরত সাফিয়্যাহ রাদ্বিয়াল্লাহু তায়ালা আনহা, হযরত  উম্মে সালমা রাদ্বিয়াল্লাহু তায়ালা আনহা, হযরত আয়েশা রাদ্বিয়াল্লাহু তায়ালা আনহা, হযরত আবু হুরাইরা রাদ্বিয়াল্লাহু তায়ালা আনহু, হযরত আবু রাফি রাদ্বিয়াল্লাহু তায়ালা আনহু, হযরত ইবনে আব্বাস রাদ্বিয়াল্লাহু তায়ালা আনহু, হযরত মিসওয়ার বিন মাখরমাহ রাদ্বিয়াল্লাহু তায়ালা আনহু, হযরত সায়ীদ ইবনুল মুসায়্যিব রাদ্বিয়াল্লাহু তায়ালা আনহু, হযরত সায়িদ ইবনে মারজানাহ রাদ্বিয়াল্লাহু তায়ালা আনহু, হযরত আমর ইবনে উসমান রাদ্বিয়াল্লাহু তায়ালা আনহু, হযরত যাকওয়ান রাদ্বিয়াল্লাহু তায়ালা আনহু, হযরত যায়নাব বিনতে আবী সালমাহ রাদ্বিয়াল্লাহু তায়ালা আনহা প্রমুখ।\n\n১৩(ক)\u003dছাত্রবৃন্দঃতাঁর অসংখ্য ছাত্র ছিল। তন্মধ্যে উল্লেখযোগ্য হলেন স্বীয় পুত্র ইমাম আবু জাফর বাকির রাদ্বিয়াল্লাহু তায়ালা আনহু, হযরত যাইদ আল মক্বতুল রাদ্বিয়াল্লাহু তায়ালা আনহু, হযরত আবদুল্লাহ রাদ্বিয়াল্লাহু তায়ালা আনহু, হযরত ইমাম যুহরী রাদ্বিয়াল্লাহু তায়ালা আনহু, হযরত আমর বিন দিনার রাদ্বিয়াল্লাহু তায়ালা আনহু, হযরত হাকাম বিন উতাইকা রাদ্বিয়াল্লাহু তায়ালা আনহু, হযরত যাইদ বিন আসলাম রাদ্বিয়াল্লাহু তায়ালা আনহু, হযরত ইয়াহইয়া বিন সায়িদ রাদ্বিয়াল্লাহু তায়ালা আনহু, হযরত আবুয যিনাদ রাদ্বিয়াল্লাহু তায়ালা আনহু, হযরত আলী বিন জুদয়ান রাদ্বিয়াল্লাহু তায়ালা আনহু, হযরত মুসলিম আল-বাত্বীন রাদ্বিয়াল্লাহু তায়ালা আনহু, হযরত হাবিব ইবনে আবি সাবিত রাদ্বিয়াল্লাহু তায়ালা আনহু, হযরত আসিম বিন ওবাইদুল্লাহ রাদ্বিয়াল্লাহু তায়ালা আনহু, হযরত আসিম বিন ওমর রাদ্বিয়াল্লাহু তায়ালা আনহু, হযরত ক্বা’ক্বা  বিন হাকিম রাদ্বিয়াল্লাহু তায়ালা আনহু, হযরত আবুল আসওয়াদ রাদ্বিয়াল্লাহু তায়ালা আনহু, হযরত হিশাম বিন উরওয়াহ রাদ্বিয়াল্লাহু তায়ালা আনহু, হযরত আবুয্ যুবাইদ মক্কী রাদ্বিয়াল্লাহু তায়ালা আনহু, হযরত আবু হাযিম আ’রাজ রাদ্বিয়াল্লাহু তায়ালা আনহু, হযরত আবদুল্লাহ বিন মুসলিম বিন হুরমুয রাদ্বিয়াল্লাহু তায়ালা আনহু, হযরত মুহাম্মাদ বিন ফুরাত তামিমী রাদ্বিয়াল্লাহু তায়ালা আনহু,হযরত মিনহাল বিন আমর রাদ্বিয়াল্লাহু তায়ালা আনহু, হযরত তাউস রাদ্বিয়াল্লাহু তায়ালা আনহু, হযরত আবু সালমাহ রাদিয়াল্লাহু তায়ালা আনহা প্রমুখ।\n\n১৩(খ)\u003dইবাদত-বন্দেগীঃতিনি অত্যধিক ইবাদত বন্দেগী করতেন, মহান আল্লাহ তায়ালার উদ্দেশ্যে অসংখ্য সাজদাহ প্রদান করেছেন। যে কারণে তাকে সাজ্জাদ বলা হত। আর সাজ্জাদ অর্থ অধিক সাজদাহ প্রদানকারী। একদা তিনি তাহাজ্জুদ নামাজ পড়ার সময় শয়তান সর্পের আকৃতি ধারণ করে তাঁর সামনে উপস্থিত হয়, যাতে তিনি ভয়ে নামাজ ভঙ্গ করেন। কিন্তু তিনি নামাজের মধ্যে আল্লাহর ধ্যানে এমনভাবে ডুবে গেলেন যে, নামাজ ভঙ্গ তো দূরের কথা সাপটির দিকে নজর পর্যন্ত দেননি। এতে সাপরুপী শয়তানটি নিরুপায় হয়ে তাঁর পায়ের আঙ্গুলে দংশন করলে তিনি অত্যন্ত যন্ত্রণা অনুভব করেন। কিন্তু এতেও তিনি নামাজ ভঙ্গ করলেন না। মহান আল্লাহ রব্বুল আলামীন তাঁকে জানিয়ে দিলেন সাবধান এটি শয়তান। অতঃপর তিনি শয়তানটিকে ভর্ৎসনা করলেন এবং প্রহার করলেন। এরপর পুনরায় নামাজে দাঁড়িয়ে গেলেন এবং আল্লাহ তায়ালার পক্ষ থেকে ইলহাম এলো, “আপনি জয়নুল আবেদীন অর্থাৎ ইবাদতপরায়ণ বান্দাগণের শোভা”।\n\n১৪\u003d তখন থেকে তিনি ইমাম জয়নুল আবেদীন নামে সর্বাধিক পরিচিতি লাভ করেন। তিনি সর্বদা মহান আল্লাহ তায়ালার ভয়ে কম্পিত থাকতেন। অযু করার পর তাঁর চেহেরা মুবারক হলুদ বর্ণ ধারণ করত এবং নামাজে দাঁড়ানোর পূর্বে মাওলায়ে হাক্বীকীর ভয়ে থরথর করে কাঁপতে থাকতেন। এর কারণ জিজ্ঞেস করলে তিনি বলতেন, আপনারা কি জানেন না, আমি এখন কার সামনে দাঁড়াব এবং কার সাথে কথা বলব ?\n\n১৫\u003d নামাজে অনেক সময় তিনি বেহুঁশ হয়ে পড়ে যেতেন। তিনি প্রতিদিন হাজার রাকয়াত নামাজ পড়তেন।\n\n১৬\u003d তিনি পবিত্রতা অর্জনের সময় কারো সাহায্য নেয়া পছন্দ করতেন না। তাহাজ্জুদের অযু করার জন্য কিছু পানি অন্যের চোখের আড়ালে রেখে দিতেন। তা দিয়ে অযু ও মিসওয়াক করে তাহাজ্জুদের নামাজ আদায় করতেন। তিনি কখনো তাহাজ্জুদ নামাজ ছেড়ে দেননি। এমনকি সফরের সময়ও নয়।\n\n১৭\u003dদানশীলতাঃতিনি বড় দানবীর ছিলেন। দান-দক্ষিণায় তিনি ছিলেন এমন সিদ্ধহস্ত, যা রূপকথার গল্পসমূহকেও হার মানায়। এ প্রসঙ্গে অসংখ্য ঘটনা পাওয়া যায়। তন্মধ্যে কয়েকটি নিম্নে উল্লেখ করা হল। যখন কোন ভিক্ষুক তাঁর নিকট আসত তখন তিনি তাঁকে শুভেচ্ছা জানাতেন এবং বলতেন,  مرحبا بمن يحمل زادي إلى الآخرة “আমার সম্পদ যে পরকাল পর্যন্ত পোঁছিয়ে দেয় তাকে স্বাগতম।\n\n১৮ তিনি গোপনে সদক্বাহ করা বেশ পছন্দ করতেন। এজন্য তিনি রাতে সদক্বাহ করতেন। তিনি কখনো কখনো ছদ্মবেশে মানুষকে দান করতেন। হযরত মুহাম্মদ বিন ইসহাক (আলাইহির রহমাহ) বলেন, আমরা মদীনাবাসী অনেকেই জানতাম না আমাদের জীবিকা কোত্থেকে আসে। হযরত ইমাম জয়নুল আবেদীন(রাদ্বিয়াল্লাহু তায়ালা আনহু)’র ওফাতের পর আমাদের জীবিকা তথা রাতের ছদকাহ বন্ধ হয়ে গেলে আমরা বুঝতে পারি যে, উপরিউক্ত ছদক্বাহসমুহ ইমাম জয়নুল আবেদীন (রাদিয়াল্লাহ তায়ালা আনহু)’র পক্ষ থেকে আসত।\n\n১৯ তিনি ছদক্বাহ প্রদানের সময় অন্যের সাহায্য নিতেন না যাতে ছদক্বাহের গোপনীয়তা রক্ষা হয়। হযরত আমর বিন ছাবেত(আলাইহির রহমাহ) বর্ণনা করেন, হযরত ইমাম জয়নুল আবেদীন(রাদ্বিয়াল্লাহু তায়ালা আনহু)’র ওফাতের পর তাঁকে গোসল দেয়ার সময় তাঁর পিঠে কালো দাগ দেখা যায়। যেটা রাতে গোপনে ছদক্বাহ করার সময় আটা ইত্যাদির বস্তা বহনের দাগ।\n\n২০ এভাবে তিনি ছদক্বাহ করতেন। আর অন্যকেও ছদক্বাহ করার পরামর্শ দিতেন। হযরত আবু হামজা (আলাইহির রহমাহ) বলেন, ইমাম জয়নুল আবেদীন রাতে আটার বস্তা নিজ কাঁধে বহন করে সদক্বাহ করতেন। তিনি বলতেন, إن صدقة السر تطفىء غضب الرب عز و جل  “গোপন সদক্বাহ আল্লাহ তায়ালার রাগকে প্রশমিত করে”।\n\n২১\u003dক্ষমাশীলতাঃইমাম জয়নুল আবেদীন ব্যক্তি জীবনে অত্যন্ত ক্ষমাশীল ছিলেন। ক্ষমা মহত্বের লক্ষণ প্রবাদটি তাঁর জীবনে সম্পূর্ণরূপে প্রতিফলিত হয়েছিল। কেউ তাঁকে কষ্ট দিলেও তিনি তাকে হাসিমুখে ক্ষমা করে দিতেন। তাঁর ক্ষমাপরায়নতার অনেক ঘটনা বিভিন্ন কিতাবে বর্ণিত আছে। তা থেকে কয়েকটি বিবৃত হলঃ\n\nএকদা জনৈক ব্যক্তি এসে তাঁকে বললেন, অমুক ব্যক্তি আপনার সমালোচনা করছে। একথা শুনে তিনি বলেন, আমাকে তার কাছে নিয়ে চলুন। লোকটির নিকট পৌছে তিনি বলেন, আপনি যা কিছু আমার সর্ম্পকে বলেছেন, তা যদি আমার নিকট বিদ্যমান থাকে তাহলে আমি আল্লাহ তায়ালার সকাশে ক্ষমা চাই। আর যদি তা আমার মধ্যে বিদ্যমান না থাকে, আল্লাহ রব্বুল আলামীন আপনাকে ক্ষমা করুক।\n\n২২ \u003dঅনুরূপ, জনৈক ব্যক্তি তাঁকে মিথ্যা প্রতিপন্ন করলে, তিনি বলেন, আমার শানে আপনি যা বলেছেন, তা যদি সত্য হয় আল্লাহ তায়ালা আমাকে ক্ষমা করুন। যদি অসত্য হয় আল্লাহ তায়ালা আপনাকে ক্ষমা করুক। একথা শুনে লোকটি ইমাম সাহেবের  মাথায় চুম্বন করে বলেন, আমার জীবন আপনার জন্য উৎসর্গ করলাম। আমি মিথ্যা বলেছি। আপনি আমাকে ক্ষমা করুন। ইমাম সাহেব বললেন, আল্লাহ তায়ালা আপনাকে ক্ষমা করে দিয়েছেন।\n\n২৩ \u003dহযরত আব্দুল গফুর ইবনে কাসিম আলাইহির রহমাহ থেকে বর্ণিত। তিনি বলেন, ইমাম জয়নুল আবেদীন রাদ্বিয়াল্লাহু তায়ালা আনহু মসজিদের বাইরে ছিলেন এমতাবস্থায় জনৈক ব্যক্তি তাঁকে গালি দিতে আরম্ভ করলে, তাঁর গোলামরা লোকটিকে আঘাত করতে উদ্যত হলে ইমাম সাহেব তাঁদের লক্ষ্য  করে বললেন, তোমরা তাঁকে বলতে অবকাশ দাও এবং তিনি লোকটির কাছে গিয়ে বলেন, আমার ব্যাপারে আপনার যা বলার আছে বলে যান। এরপর তিনি তাঁর গায়ের কাপড় খুলে লোকটিকে দান করলেন এবং তাকে আরো এক হাজার দিরহাম দেওয়ার নির্দেশ দিলেন। এতে লোকটি লজ্জিত হল এবং বলল, أشهد أنك من أولاد الرسول “আমি সাক্ষ্য দিচ্ছি যে, আপনি সত্যিই আওলাদে রাসূল।\n\n২৪\u003dব্যক্তিত্বঃযাঁরা আল্লাহ ও তাঁর রাসূল সাল্লাল্লাহু আলাইহি ওয়াসাল্লামকে সন্তুষ্ট করেছেন, আল্লাহ তায়ালা সৃষ্টিজগতকে তাঁদের অনুগত করে দেন। উমাইয়া খলীফা ওয়ালিদ বিন আব্দিল মালিকের রাজত্বকালে তাঁর ভাই গভর্নর হিশাম বিন আব্দিল মালিক হজ্ব পালন কালে হাজরে আসওয়াদে চুমু দিতে চাইলে মানুষের ভিড়ের কারণে শত চেষ্টা করেও হাজরে আসওয়াদের নিকটেও যেতে সক্ষম হননি। পরিশেষে তাঁর জন্য একটি মিনার স্থাপন করা হলে তিনি তথায় বসেন। এমতাবস্থায় হযরত ইমাম জয়নুল আবেদীন রাদ্বিয়াল্লাহু তায়ালা আনহু হাজরে আসওয়াদে চুমু খেতে এলে সকলে তাঁকে অত্যন্ত সম্মান দেখালেন এবং জায়গা করে দিলেন। এতে তিনি সহজেই হাজরে আসওয়াদে চুমু খেয়ে আসলেন। উক্ত ঘটনা দ্বারা আবারো প্রমাণিত হল যে, যিনি আল্লাহ তায়ালার হয়ে যান, প্রত্যেক কিছু তাঁর হয়ে যায়। এ ঘটনা প্রত্যক্ষ করে জনৈক শামবাসী আমলা হিশাম বিন আব্দিল মালিককে জিজ্ঞেস করেলেন এ সুদর্শন ব্যক্তিটি কে? যারঁ জন্য সবাই সরে গেল এবং শ্রদ্ধা প্রদর্শন করল। হিশাম না চেনার ভান করে বলেন আমি তাঁকে চিনি না। তখন সেখানে আরবের প্রখ্যাত কবি ফারাজদাক উপস্থিত ছিলেন। তিনি হিশামের কথার জবাবে বললেন, আমি তাঁকে চিনি। অতঃপর তিনি হযরত ইমামের প্রশংসায় অনেকগুলো ক্বাছিদা রচনা করে আবৃত্তি করে শোনালেন। ক্বাছিদার  এক পর্যায়ে তিনি বলেন- هذا الذي تعرف البطحاء وطأته والبيت يعرفه والحل والحرم “(শুধু আমি তাঁকে চিনি তাই নয়) বরং এ মহান ব্যক্তিকে চেনেন মক্কা শরিফের হারাম,হিল ,বায়তুল্লাহ শরীফসহ সমতল ভূমিও” । হিশামের জন্য এ যেন কাটা ঘায়ে নুনের ছিঁটা। কারণ আওলাদে রাসুলের সম্মান দেখে প্রথমে তার অন্তরে প্রতিহিংসার বীজ জন্মেছে এবং কবিতায় ইমামের প্রশংসা শুনে কবি ফারাজদাককে বন্দী করার নির্দেশ দিয়ে প্রতিহিংসার বহিঃপ্রকাশ ঘটায়। ইমাম জয়নুল আবেদীন এ ঘটনা জেনে কবির জন্য মর্মাহত হন এবং বন্দী অবস্থায় কবির পারিবারিক অবস্থার প্রতি বিবেচনা করে কবির জন্য বার হাজার দিরহাম প্রেরণ করেন। কিন্তু কবি ফরাজদক সম্মানের সাথে তা গ্রহণে অপারগতা প্রকাশ করেন। কেননা কবির উদ্দেশ্য ছিল আওলাদে রাসূল-এর প্রতি মহব্বত প্রকাশ করে আল্লাহ তায়ালা ও তদীয় রাসূল সাল্লাল্লাহু আলাইহি ওয়াসাল্লামা’র সন্তুষ্টি অর্জন করা। কিন্তু ইমাম পুনঃরায় অনুরোধ করলে কবি তা গ্রহণ করেন।\n\n২৫\u003dকারবালা-যুদ্ধঃআল্লামা শাইখ আব্দুর রহমান চিশতী (আলাইহির রহমাহ)’র মতে কারবালা যুদ্ধের সময় ইমাম জয়নুল আবেদীন (রাদ্বিয়াল্লাহু তায়ালা আনহু)’র বয়স ছিল তেইশ বছর।\n\n২৬ কারবালার হুসাইনী কাফেলায় তিনি অন্তর্ভুক্ত ছিলেন। কিন্তু মারাত্মক রোগ ও প্রচণ্ড জ্বরে আক্রান্ত ছিলেন। তিনি রোগগ্রস্ত অবস্থায়ও হেলে দুলে স্বীয় পিতা হযরত ইমাম হুসাইন রাদ্বিয়ালহু তায়ালা আনহু’র সামনে এসে আরজ করলেন, আব্বাজান! আমাকেও যুদ্ধের জন্য বিদায় দিন। আমি যুদ্ধ করে শাহাদাত বরণ করতে চাই। ইমাম হুসাইন রাদ্বিয়াল্লাহু তায়ালা আনহু পুত্রকে সান্ত্বনা দেন এবং বুকে জড়িয়ে ধরে বলেন, হে জয়নুল আবেদীন! তোমাকেও যদি বিদায় দিই, তাইলে আমি ইমাম হুসাইনের সিলাসিলা কার মাধ্যমে জারী থাকবে? বেটা! তোমার মাধ্যমে আমার বংশীয় সিলাসিলা জারী থাকবে। আমি দোয়া করি আল্লাহ তায়ালা তোমাকে জীবিত রাখুন এবং তোমার মাধ্যমে আমার বংশ ও সিলাসিলা জারী থাকুক। অতঃপর ইমাম হুসাইন রাদ্বিয়াল্লাহু তায়ালা আনহু ইমাম জয়নুল আবেদীন রাদ্বিয়াল্লাহু তায়ালা আনহুকে বাতেনী খেলাফত ও ইমামত প্রদান করেন এবং বুকের সাথে জড়িয়ে ধরে বাতেনী নেয়ামত ও ফুয়ুজাতে ভরপুর করে দেন। আর কিছু অসিয়তের পর ইরশাদ ফরমান, বেটা! আমি চলে যাওয়ার পর মদীনা মুনাওয়ারায় পৌঁছার যদি সৌভাগ্য হয়, তাহলে সবার আগে আমাদের মহামান্য নানাজান সাল্লাল্লাহু তায়ালা আলাইহি ওয়াসাল্লামা’র  রওজায়ে আক্বদাছে আমার নুরানী সালাম পেশ করবে এবং তোমার দেখা সমস্ত ঘটনা শুনাবে।\n\n২৭ পরবর্তীতে ইমাম জয়নুল আবেদীন রাদ্বিয়াল্লাহু তায়ালা আনহু তার পিতা কর্তৃক অর্পিত সমস্ত দায়িত্ব অক্ষরে অক্ষরে পালন করেন। পরিশেষে মারাত্মক রোগ ও পিতার তুলে দেয়া দায়িত্বের জন্য তিনি লড়াইয়ে অংশ নিতে পারেননি। সে সুবাদে ইমাম জয়নুল আবেদীনের দ্বারা হুসাইনী তরীক্বা ও বংশধারা এখনো পৃথিবীতে জারী রয়েছে।\n\nবৈবাহিক জীবনঃহযরত সাইয়্যেদুনা ইমাম হাসান রাদ্বিয়াল্লাহু তায়ালা আনহু’র কন্যা হযরত উম্মে আব্দুল্লাহ্ ফাতিমা রাদ্বিয়াল্লাহু তায়ালা আনহা’র সাথে ইমাম জয়নুল আবেদীন আলী ইবনে হুসাইন রাদ্বিয়াল্লাহু তায়ালা আনহু বিবাহ বন্ধনে আবদ্ধ হন।\n\nইমাম জয়নুল আবেদীন রাদ্বিয়াল্লাহু তায়ালা আনহু’র পনেরজন পুত্রসন্তান ছিলেন। তাঁরা হলেনঃ হযরত সাইয়্যেদুনা ইমাম মুহাম্মদ বাকির রাদ্বিয়াল্লাহু তায়ালা আনহু, হযরত আব্দুল্লাহ রাদ্বিয়াল্লাহু তায়ালা আনহু, হযরত উমর আল আশরাফ রাদ্বিয়াল্লাহু তায়ালা আনহু, হযরত জায়েদ রাদ্বিয়াল্লাহু তায়ালা আনহু, হযরত হুসাইন আল আছগর রাদ্বিয়াল্লাহু তায়ালা আনহু, আলী ইবনু আলী রাদ্বিয়াল্লাহু তায়ালা আনহু, হযরত হাছান রাদ্বিয়াল্লাহু তায়ালা আনহু, হযরত হাছান আল আছগর রাদ্বিয়াল্লাহু তায়ালা আনহু, হযরত আব্দুর রহমান রাদ্বিয়াল্লাহু তায়ালা আনহু, হযরত মুহাম্মদ আল আছগর রাদ্বিয়াল্লাহু তায়ালা আনহু, হযরত কাছিম রাদ্বিয়াল্লাহু তায়ালা আনহু, হযরত ঈসা রাদ্বিয়াল্লাহু তায়ালা আনহু, হযরত সুলাইমান রাদ্বিয়াল্লাহু তায়ালা আনহু, হযরত আব্দুল্লাহ আল আছগর রাদ্বিয়াল্লাহু তায়ালা আনহু, হযরত দাউদ রাদ্বিয়াল্লাহু তায়ালা আনহু ।তাঁর কন্যা সন্তান ছিলেন আট জন মতান্তরে সাতজন। তাঁরা হলেনঃ হযরত খাদিজা রাদ্বিয়াল্লাহু তায়ালা আনহা, হযরত উম্মে হুসাইন রাদ্বিয়াল্লাহু তায়ালা আনহা, হযরত আবিদা রাদ্বিয়াল্লাহু তায়ালা আনহা, হযরত ফাতিমা রাদ্বিয়াল্লাহু তায়ালা আনহা, হযরত উম্মে কুলছুম রাদ্বিয়াল্লাহু তায়ালা আনহা, হযরত উলাইয়্যা বা আলিয়া রাদ্বিয়াল্লাহু তায়ালা আনহা, হযরত উম্মে জাফর রাদ্বিয়াল্লাহু তায়ালা আনহা ও হযরত জয়নাব রাদ্বিয়াল্লাহু তায়ালা আনহা।\n\n২৮\u003dকারামতঃহযরত ইমাম জয়নুল আবেদীন রাদ্বিয়াল্লাহু তায়ালা আনহু’র অসংখ্য কারামত রয়েছে। তা থেকে কয়েকটি নিম্নে পেশ করা হল।\n\nএক. ইমাম নির্বাচন\n\nইমাম হুসাইন রাদ্বিয়াল্লাহু তায়ালা আনহু’র শাহাদাতের পর ইমাম জয়নুল আবেদীন রাদ্বিয়াল্লাহু তায়ালা আনহু ইমাম নির্বাচিত হন। এ ব্যাপারে তাঁর চাচা হযরত মুহাম্মদ ইবনে হানফিয়্যাহ রাদ্বিয়াল্লাহু তায়ালা আনহু দ্বিমত পোষণ করলে, ইমাম জয়নুল আবেদীন রাদ্বিয়াল্লাহু তায়ালা আনহু বলেন- চাচাজান ! ইমামতের অধিক হক্বদার কে তা হজরে আসওয়াদ ফায়সালা করবে। আমরা তাকে জিজ্ঞেসা করব যাতে আমাদের প্রকৃত অবস্থা স্পষ্ট হয়ে যায়। অতঃপর তিনি রাজী হলে উভয়ে মিলে হজরে আসওয়াদের সমীপে গেলেন এবং ইমাম জয়নুল আবেদীন বললেন, চাচাজান! আপনি হজরে আসওয়াদের সাথে কথা বলুন। তিনি কথা বললে কোন উত্তর পাওয়া যায়নি। অতঃপর ইমাম জয়নুল আবেদীন দু’হাত তুলে আল্লাহ রব্বুল আলামীনের সকাশে দোয়া করা আরম্ভ করলে, হজরে আসওয়াদ কথা বলা শুরু করে। অতঃপর তিনি হজরে আসওয়াদের দিকে মুখ করে বললেন, ঐ আল্লাহ পাকের শপথ, যিনি তাঁর বান্দাদের প্রতিশ্রুতি তোমার ওপর রেখেছেন। তুমি আমাদের বলে দাও ইমাম হুসাইন রাদ্বিয়াল্লাহু তায়ালা আনহু এর পর ইমামতের হক্বদার কে? সুস্পষ্ট আরবী ভাষায় হাজরে আসওয়াদ বলে দিল, হে মুহাম্মদ ইবনে হানাফিয়্যাহ একথা তো সুস্পষ্ট ইমাম হুসাইন রাদ্বিয়াল্লাহু তা’আলা আনহুর পর ইমামত ও অসিয়তের হক্বদার হযরত জয়নুল আবেদীন আলী ইবনে হুসাইন রাদ্বিয়াল্লাহু তায়ালা আনহু।\n\nএ অলৌকিক ঘটনার পর ইমাম জয়নুল আবেদীনের প্রতি মুহাম্মদ ইবনু হানাফিয়্যার ভালবাসা ও বিশ্বাস আরো বৃদ্ধি পেল।\n\n২৯\u003d কারামাত দুই. প্রবল আগুনের মধ্যেও অক্ষত\n\nতিনি যখন মহান আল্লাহ তায়ালার ইবাদতে মগ্ন হতেন, তাঁর কাছে তখন পার্থিব কোন কিছুর খবর থাকত না। তিনি তখন সকল কৃত্রিমতা পরিহার করে সম্পূর্ণ একাগ্রতা ও একনিষ্ঠাতার সাথে খোদার প্রেমে বিভোর হয়ে যেতেন। যার সুবাদে তিনি ফানাফিল্লাহ হয়ে বাক্বাবিল্লায় পোঁছে যেতেন। একদিন তিনি ঘরে নামাজরত অবস্থায় ছিলেন। এমতাবস্থায় ঘরে আগুন লেগে যায়। চতুর্দিক থেকে চিৎকার করেও কেউ তাঁকে ঘর থেকে বের করতে পারেন নি। তিনি নামাজ অবস্থায় রয়ে গেলেন। পরে দেখা গেল সম্পূর্ণ ঘর জ্বলে গেলেও তাঁর কোন ক্ষতি হয়নি। সাজদাহ অবস্থায় তাঁকে পাওয়া গেল। ঘর হতে বের না হওয়ার কারণ জিজ্ঞেসা করা হলে তিনি বলেন, আখিরাতের আগুনের ভয়ে আমি বের হইনি।\n\n৩০\u003d কারামত তিন. বন্দী অবস্থা থেকে অলৌকিকভাবে মুক্তি লাভ\n\nইমাম যুহরী আলাইহির রহমাহ বর্ণনা করেন, একদা আব্দুল মালিক বিন মারওয়ানের নির্দেশে হযরত ইমাম জয়নুল আবেদীনকে বন্দী করা হয়। আমি ইমাম সাহেবকে দেখার জন্য গেলাম। গিয়ে দেখি ইমাম সাহেব হাত-পায়ে লোহার শিকল দ্বারা বন্দী অবস্থায় আছেন। এ অবস্থা দেখে আমি কেঁদে ফেললাম এবং বললাম আপনার স্থানে যদি আমি হতাম এবং আপনি নিরাপদে থাকতেন তাহলেও ভাল হত, আমিও খুশি থাকতাম। একথা  শুনে ইমাম সাহেব বললেন- আপনি মনে করেছেন যে, আমি কষ্টে আছি। প্রকৃতপক্ষে তা নয়, কারণ আমি যদি চাই হাত-পায়ে কিছুই থাকবেনা। এ অবস্থায় আমি এজন্য রয়েছি যে, যাতে লোকেরা আমাকে দেখে পরকালের শাস্তির কথা স্মরণ করে। এ বলে তিনি তাঁর হাত-পায়ের শিকল খুলে ফেললেন এবং বললেন- হে যুহরী! আমি এই অবস্থায় আর বেশী সময় থাকবনা। কারারক্ষীরা বর্ণনা করল, আমরা না ঘুমিয়ে সারারাত তাঁকে পাহারা দিলাম। কিন্তু সকালে দেখি তিনি (ইমাম জয়নুল আবেদীন) কারাগারে নেই।  সেখানে আছে বরং তাঁকে পরানো শিকলগুলো। আমরা ইমাম সাহেবকে তালাশ করার জন্য মদীনা শরীফে গিয়েও তাঁকে খুঁজে পাইনি। ইমাম যুহরী আলাইহির রহমাহ বলেন- এ ঘটনা শুনে আমি বাদশাহ আব্দুল মালিক বিন মারওয়ানের কাছে গেলে বাদশাহ আমার কাছে ইমাম জয়নুল আবেদীনের কামালিয়্যাত সম্পর্কে জানতে চান। আমি আমার জ্ঞানানুযায়ী ইমাম সাহেব সম্বন্ধে বাদশাহের নিকট বর্ণনা করলাম। তা শুনে বাদশাহ আব্দুল মালিক বলেন- যেদিন ইমাম জয়নুল আবেদীন শামে (সিরিয়া) বন্দীশালা থেকে অদৃশ্য হয়ে গেলেন, সেদিন তিনি আমার কাছে আসলেন এবং বললেন তোমার ও আমার মাঝে সমস্যাটা কি? আমি বললাম আপনি একটু অপেক্ষা করুন। তিনি বললেন- আমি এখানে অপেক্ষা করতে আসিনি। এ বলে তিনি চলে গেলেন। বাদশাহ বলেন মহান আল্লাহ তায়ালার কসম সেদিন তাঁর জালালিয়াত দেখে আমি অত্যন্ত ভয় পেয়ে ছিলাম।\n\n৩১\n\nপাঁচ.হরিণের অভিযোগ ও এর সমাধান\n\nইমাম জয়নুল আবেদীন তাঁর সাথীদের সাথে কোন ময়দানে উপবিষ্ট ছিলেন। হঠাৎ একটি হরিণ এসে তাঁর সামনে দাঁড়িয়ে মাটিতে পদাঘাত করে উচ্চস্বরে আওয়াজ করতে শুরু করল। উপস্থিত সকলে জিজ্ঞেস করলেন, হুজুর ! এ হরিণটি কি বলছে? তিনি বললেন- হরিণটি অভিযোগ করছে যে, জনৈক ব্যক্তি গতকাল তার বাচ্চা নিয়ে গেছে এবং তাকে দুধ পান করাতে পারেনি। ইমাম ঐ ব্যক্তিকে ডেকে এনে বললেন, এ হরিণটির বাচ্চা তুমি নিয়ে এসেছ। সে গতকাল থেকে তাকে দুধ পান করাতে পারেনি। তাই সে আমাকে অনুরোধ করেছে যে, আমি যাতে তোমার নিকট থেকে বাচ্চাটি নিয়ে তাকে দুধ পান করানোর সুযোগ দিই এবং সে দুধ পান করিয়ে চলে যাবে। ঐ ব্যক্তি বাচ্চাটি এনে দুধ পান করানোর জন্য তার মাকে দিল আর মা তার বাচ্চাকে দুধ পান করানোর পর পুনরায় ফিরিয়ে দিল। ইমাম ঔ ব্যাক্তিকে বাচ্চাটি ছেড়ে দেয়ার অনুরোধ জানালে সে অনুমতি দেয়। তিনি হরিণ শাবকটিকে আজাদ করে দিলে হরিণটি উচ্চ আওয়াজ করে চলে যাচ্ছে। উপস্থিত সাথীরা জিজ্ঞেস করলেন হুজুর এটি কী বলছে? তিনি বললেন, সে তার ভাষায় বলছে আল্লাহ তায়ালা তোমাদের উত্তম প্রতিদান প্রদান করুন।\n\n৩১(ক)\u003dঅমূল্য বাণীঃ\n\nইমাম সাহেবের অমূল্য বাণীসমূহ থেকে কয়েকটি নিম্নে বিবৃত করা হল।\n\nহযরত ইমাম জয়নুল আবেদীন রাদ্বিয়াল্লাহু আনহু ইরশাদ করেন যে, যাঁরা আল্লাহর ভয়ে ইবাদত করেন, তাঁদের ইবাদত প্রকৃত বান্দার ইবাদত। যাঁরা কোন কিছুর কামনায় ইবাদত করেন, তাঁদের ইবাদত ব্যবসায়ীদের ইবাদত। যাঁরা আল্লাহর শুকরিয়া জ্ঞাপন করার জন্য ইবাদত করেন, তাঁদের ইবাদত স্বাধীন ব্যক্তির ইবাদত।\n\n৩২\n\nতিনি আরো ইরশাদ করেন, আমি বিস্মিত হই সে অহংকারীদের জন্য,যারা এক ফোঁটা নাপাক পানি থেকে জন্মগ্রহণ করেছে। আর কাল পচে যাবে। তাঁদের প্রতি সবচেয়ে বেশি হতবাক হই যারা আল্লাহর সৃষ্টি জগতকে দেখেও আল্লাহ তায়ালাকে (অস্তিত্বের ব্যাপারে) সন্দেহ করে। আর তাকেও দেখে আশ্চর্যবোধ করি যে, পার্থিব জীবনের জন্য আমল করে, কিন্তু পরকালের জন্য কিছুই করে না।\n\n৩৩\n\nতিনি আরো ইরশাদ করেন, যে আল্লাহ তায়ালার বন্টনে সন্তুষ্ট, সেই বড় ধনী।\n\n৩৪\n\nতিনি আরো ইরশাদ করেন, কিয়ামত দিবসে অহবানকারী বলবেন, হে ধৈর্যধারণকারীগণ! তাঁরা দাঁড়াবেন এবং তাঁদের বলা হবে তোমরা কিসের ওপর ধৈর্যধারণ করেছ। তাঁরা উত্তরে বলবেন, আমরা আল্লাহ রব্বুল আলামীনের আনুগত্যের উপর ধৈর্যধারণ করেছিলাম। এরপর তাঁদের বলা হবে। তোমরা সত্য বলেছ এবং জান্নাতে প্রবেশ কর।\n\n৩৫\n\nইমাম বাক্বির রাদ্বিয়াল্লাহু তায়ালা আনহু বলেন, আমার পিতা ইমাম জয়নুল আবেদীন রাদ্বিয়াল্লাহু তায়ালা আনহু আমাকে অসিয়ত করেছেন, তোমরা পাঁচ শ্রেণীর লোকের সংস্রবে যাবে না। আমি জানতে চাইলাম এরা কারা। জবাবে বলেন, এরা হল জঘন্য অপরাধী, কৃপণ, মিথ্যুক, জাহেল এবং আত্মীয়তার সম্পর্ক ছিন্নকারী।\n\n৩৬\n\nতিনি আরো ইরশাদ করেন, হে ইরাকবাসী! তোমরা আমাদের ইসলামকে ভালবাসার মত ভালবাস, মূর্তিকে ভালবাসার মত নয়,যা আমাদের জন্য লজ্জার কারণ হয়।\n\n৩৭\n\nপবিত্র ওফাত শরীফঃ\n\nসাইয়্যেদুনা হযরত ইমাম জয়নুল আবেদীন আলী ইবনে হুসাইন রাদ্বিয়াল্লাহু তায়ালা আনহু নির্ভরযোগ্য বর্ণনা মতে, ৯৯ হিজরি সনের ১৪ই রবিউল আউয়াল মতান্তরে ১৮ মুহাররাম রাতে আল্লাহর প্রেমে ওফাত প্রাপ্ত হন এবং তাঁকে জান্নাতুল বাক্বী শরীফে সমাহিত করা হয়।\n\n৩৮\n\nউলামায়ে কিরামের মন্তব্যঃ\n\n১.  ইমাম যুহরী আলাইহির রাহমাহ বলেন- وَمَا رَأَيْتُ أَحَداً كَانَ أَفْقَهَ مِنْهُ و لَمْ أُدْرِكْ مِنْ أَهْلِ البَيْتِ أَفَضْلَ مِنْ عَلِيِّ بنِ الحُسَيْنِ “আমি তার চেয়ে বড় ফিকহবিদ আর কাউকে দেখিনি। আহলে বায়তের মধ্যে হযরত আলী বিন হুসাইন রাদ্বিয়াল্লাহু তায়ালা আনহুমা থেকে শ্রেষ্ঠতর আর কাউকে আমি পাইনি”।\n\n২.  হযরত যাইদ বিন আসলাম আলাইহির রাহমাহ বলেন-مَا رَأَيْتُ فِيْهِم مِثْلَ عَلِيِّ بنِ الحُسَيْن “আহলে বায়তের মধ্যে হযরত আলী বিন হুসাইনের মত আমি কাউকে দেখিনি”।\n\n৩.  ইমাম মালিক রাদ্বিয়াল্লাহু তায়ালা আনহু বলেন-   لَمْ يَكُنْ فِي أَهْلِ البَيْتِ مِثْلُه “আহলে বায়তের মধ্যে তাঁর মত কেউ ছিল না”।\n\n৪.  হযরত ইহ্ইয়া বিন সায়িদ আলাইহির রাহমাহ বলেন- َكَانَ أَفَضْلَ هَاشِمِيٍّ أَدْرَكْتُهُ “আমার পাওয়া হাশেমী বংশের ব্যক্তিদের মধ্যে তিনি ছিলেন শ্রেষ্ঠতর”।\n\n৫.  আল্লামা আবু বকর ইবনুল বারক্বী আলাইহির রাহমাহ বলেন- وَكَانَ أَفَضْلَ أَهْلِ زَمَانِهِ“তিনি ছিলেন তার সময়ের শ্রেষ্ঠতর ব্যক্তি”।\n\n৬.  হযরত সায়িদ ইবনুল মুসাইয়্যিব রাদ্বিয়াল্লাহু তায়ালা আনহু বলেন- مَا رَأَيْتُ أَوْرَعَ مِنْهُ “আমি তাঁর চেয়ে পরহিজগার ব্যক্তি কাউকে দেখিনি”।\n\n৭.  আল্লামা আবু হাযিম মাদানী আলাইহির রাহমাহ বলেন- مَا رَأَيْتُ هَاشِمِيّاً أَفْقَهَ مِنْ عَلِيِّ بنِ الحُسَيْنِ “আমি হযরত আলী বিন হুসাইন রাদ্বিয়াল্লাহু তায়ালা আনহুমা থেকে শ্রেষ্ঠতর হাশেমী ফিকাহবিদ কাউকে দেখিনি”।\n\n৮.  ইমাম যাহাবী আলাইহির রাহমাহ বলেন- كَانَ أَهْلاً لِلإِمَامَةِ العُظْمَى؛ لِشَرَفِهِ، وَسُؤْدَدِهِ، وَعِلْمِهِ، وَتَأَلُّهِهِ، وَكَمَالِ عَقْلِهِ “পরিপূর্ণ বুদ্ধি, উপযুক্ততা, জ্ঞান-গরিমা, নেতৃত্বের উপযুক্ততা, আর মর্যাদার কারণে তিনি ছিলেন ইমামতে কুবরার উপযুক্ত ব্যক্তিত্ব।”\n\n৯.  ইমাম যাহাবী আরো বলেন-  َكَانَ عَلِيُّ بنُ الحُسَيْنِ ثِقَةً، مَأْمُوْناً، كَثِيْرَ الحَدِيْثِ، عَالِياً، رَفِيْعاً، وَرِعاً “হযরত আলী বিন হুসাইন রাদ্বিয়াল্লাহু তায়ালা আনহুমা ছিলেন নির্ভরযোগ্য, বিশ্বস্ত, অধিক হাদিছ বর্ণনাকারী , সুউচ্চ মর্যদাবান, খোদাভীরু”।\n\n১০. আল্লামা ইয্লী আলাইহির রাহমাহ বলেন- عَلِيُّ بنُ الحُسَيْنِ مَدَنِيٌّ، تَابِعِيٌّ، ثِقَةٌ “হযরত আলী বিন হুসাইন রাদ্বিয়াল্লাহু তায়ালা আনহুমা হলেন মদীনার নির্ভরযোগ্য তাবেয়ী”।৩৮\n\nতথ্য সূত্রঃ\n\n১। হযরত আব্দুর রহমান ইবনুজ জাওজী, সিফাতুস সাফওয়া, দারুল মারিফাহ, বৈরুত, ২য় সংস্করণ, ১৩৯৯ হিজরী, খ. ২য়, পৃ. ৯৯।\n\n২। শামছুদ্দীন মুহাম্মদ আল যাহাবী, ছিয়ারু আলামিন নুবালা, মুয়াস্সাসাতুর রিসালা, বৈরুত, ৩য় সংস্করণ, ১৪০৫ হিজরী, খ. ৪র্থ, পৃ. ৩৮৭।\n\n৩। হযরত মোস্তাফা রেযাখান, মলফুজাতে আলা হযরত ইমাম আহমদ রেযাখান, মুহাম্মদ আলী। ইসলামী কুতুব খানা, ৪র্থ সংস্কারণ, ২০০১ইং, ১ম ভাগ, পৃ. ১৪৩।\n\n৪। হযরত আব্দুর রহমান,চৌহরভী, মুহাইয়্যেরুল উকুল ফী বয়ানে আওছাফে আক্বলিল উকুল মজমুয়ায়ে ছলাতুর রছুল (দ:),আনজুমানে রহমানিয়া আহমদিয়া সুন্নিয়া, চট্টগ্রাম, ৩য় সংস্করণ ১৯৮২ইং, খ. ৩০তম, পৃ. ৪৪।\n\nশাহ ওয়ালীউল্লাহ মুহাদ্দেছ দেহলভী, আল কাউলুল জমীল বা শরহে  শিফাঈল আলীল, প্রকাশনা ও তারিখ বিহীন, জসীম বুক ডিপো, মাটিয়া মহল জামে মসজিদ, দিল্লী , পৃ. ১৯৬।\n\n৫। ইমাম বায়হাক্বী, লুবাবুল আনসাব ওয়াল আলক্বাব, প্রকাশনা ও তারিখ বিহীন, খ. ১ম ,পৃ. ১০৩। ইবনে সাদ, আত্ব-ত্বাবক্বাতুল কুবরা, দারু ছাদির, বৈরুত, তারিখ বিহীন, খ. ৫ম, পৃ. ২১১ ।\n\n৬। আল্লামা আব্দুর রহমান জামী, শাওয়াহিদুন নুবুওয়্যাহ, ইসলামিক পাবলিকেশন, দিল্লী, তারিখ বিহীন পৃ. ৩১০-৩১১।\n\n৭। ইমাম বায়হাক্বী, প্রাগুক্ত।\n\n৮। কবি গোলাম মুস্তাফা, বিশ্বনবী, আহমদ পাবলিশিং হাউস, ঢাকা, ২০০৬ইং, ২১ তম সংস্করণ খন্ড ১ম পৃ. –   ৩১-৩১।\n\n৯। ইমাম বায়হাক্বী, প্রাগুক্ত।\n\n১০। হযরত আব্দুর রহমান চিশতী, মিরাতুল আছরার, মাকতাবায়ে জামে নূর, দিল্লী ১৪১৮ হিজরী, পৃ. ২০৭।\n\n১১। ইমাম বায়হাক্বী, প্রাগুক্ত, খ. ১ম, পৃ. ২২।\n\n১২। ইমাম যাহাবী, তারিখুল ইসলাম, দারুল কুতুব আল আরবী, বৈরুত, ১৪০৭ হিজরী,১ম সংস্করণ, খ.৬ষ্ট, পৃ. ৪৩৮। হযরত আব্দুর রহমান চিশতী, প্রাগুক্ত।\n\n১৩। আল্লামা আব্দুর রহমান জামী, প্রাগুক্ত, পৃ. ৩০৯।\n\n১৩। শামছুদ্দীন মুহাম্মদ আল যাহাবী, ছিয়ারু আলামিন নুবালা, প্রাগুক্ত,খ.৪র্থ,পৃ.৩৮৭।\n\n১৩। প্রাগুক্ত।\n\n১৪। আল্লামা আব্দুর রহমান জামী, প্রাগুক্ত, পৃ. ৩১০-৩১১।\n\n১৫। হযরত আব্দুর রহমান ইবনুজ জাওজী, প্রাগক্ত, পৃ. ৯৩।\n\n১৬। আল্লামা ইবনু কাছীর, আল বিদাইয়া ওয়ান নিহাইয়া।"
  },
  {
    "1": "ইসলামী ফিকহের বিস্ময় ইমামে আযম আবূ হানিফা",
    "2": "ইসলামী ফিকহের বিস্ময় ইমামে আযম আবূ হানিফা।  \n\n🖋মাওলানা আহমদুল্লাহ ফোরকান খান কাদেরী \n\nইমাম আবূ হানীফা রহমাতুল্লাহি তা‘আলা আলায়হি হচ্ছেন ইমামুল আইম্মা  অর্থাৎ ইমামগণের ইমাম। বর্তমান যুগের আহলে হাদীস নামধারী গুটিকয়েক কুয়োর ব্যাঙ ছাড়া সকল যুগের সকল মাযহাবের মুফতি, মুহাদ্দিস ও মুফাস্সিরগণের কাছে তিনি অত্যন্ত শ্রদ্ধেয় ও বরেণ্য। আমরা নির্ভরযোগ্য ও সুবিখ্যাত কয়েকটি কিতাব থেকে ইমামে আযমের অতুলনীয় ইলমের কয়েকটি ঝলক দেখবো। মজার ব্যাপার হচ্ছে- ওই কিতাবগুলোর লেখকগণ সকলেই শাফেয়ী মাযহাবের। পূর্বেই বলে রাখি এ লেখাটি ইমাম আবূ হানীফার জীবনীমূলক কোন নিবন্ধ নয়। তদুপরি এই লেখা বা নিম্নে বর্ণিত কয়েকটি ছোট ঘটনা থেকে ইমামে আ’যমের রহমাতুল্লাহি তা‘আলা আলায়হি মর্যাদা ও ইলমের গভীরতা আন্দাজ করা সমুদ্রতটে দাঁড়িয়ে পানির পরিমাপ করার মতোই দুঃসাধ্য।\n\nইমামে আ’যমের আলোচনা করতে গিয়ে হাফিয ইবনে কাসীর লিখেনঃইমাম শাফেয়ী (رحمة الله) বলেছেন,\n\n‘‘ইলমে ফিকহের অন্বেষণকারীগণ ইমাম আবূ হানীফার পোষ্যবর্গ বা সন্তান তুল্য।’’ (১)\n\nআবদুল্লাহ বিন দাঊদ আল হুরাইবী বলেন, ‘‘প্রত্যেক মানুষের (মুসলমানের) উচিত, নামায পড়ে ইমাম আবূ হানীফার জন্য দোয়া করা – মুসলিম উম্মাহর জন্য ফিকহ ও সুন্নাহর ভান্ডার সংরক্ষণ করার জন্য।’’ (২)\n\nখতীব বাগদাদী বর্ণনা করেন, ‘‘ইমাম আবূ হানীফা রাত্রি বেলায় নামাজ (তাহাজ্জুদ) পড়তেন। প্রতি রাতে কুরআন তিলাওয়াত করতেন যে,  সে সময় এমন কান্নাকাটি করতেন প্রতিবেশীরা (আতঙ্কিত হয়ে) তাঁর জন্য দোয়া করতো। চল্লিশ বছর যাবৎ এশার নামাযের ওযূ দিয়ে ফজরের নামায পড়েছেন। যে স্থানে তাঁর ইন্তেকাল হয়েছে  সেখানে সাত হাজার বার কুরআন করীম খতম করেছেন।’’(৩)\n\nইবনে কাসীর আরো লিখেন, ‘‘ইমামে আযমের ইন্তিকালের পর এত বেশী লোকের সমাগম হয়েছিল যে, তাঁর জানাযা হয়েছিল ছয়বার। (উল্লেখ্য, একাধিক জানাযা পূর্ব নির্ধারিত ছিল না। মানুষের অত্যধিক ভিড়ের কারণে একই স্থানে পরপর ছয়বার নামায পড়তে হয়েছিল)। (৪)\n\nইমাম আবূ হানীফা (রহ) এর পৌত্র ইসমাঈল বিন হাম্মাদ বিন আবূ হানীফা (رحمة الله) বলেন,\n\n‘‘ইমাম আ’যমের পিতা সাবিত শৈশবে হযরত আলী রাদ্বিয়াল্লাহু তা‘আলা আনহুর কাছে (স্বীয় পিতার সাথে) গিয়েছিলেন। তখন হযরত আলী রাদ্বিয়াল্লাহু তা‘আলা আনহু তাঁর ও তাঁর  বংশের বরকতের জন্য দোয়া করেন। আমাদের বিশ্বাস আল্লাহ তা‘আলা সেই দোয়া কবুল করেছেন।’’(৫)\n\nআবূ ইয়াহয়া হাম্মানী বলেন, ‘‘আমি ইমাম আবূ হানীফাকে বলতে শুনেছি,\n\nএক রাতের একটি স্বপ্ন দেখে আমি আতঙ্কিত হয়ে পড়েছিলাম। দেখলাম, আমি নবী করীম সাল্লাল্লাহু তা‘আলা আলায়হি ওয়াসাল্লাম-এর রওযা মোবারক খনন করছি। পরবর্তীতে আমি বসরায় আসলে এক লোকের মাধ্যমে মুহাম্মদ বিন সীরীনের কাছে উক্ত স্বপ্নের ব্যাখ্যা জিজ্ঞাসা করলাম। তিনি বললেন, এ লোক নবী করীম সাল্লাল্লাহু আলায়হি ওয়াসাল্লাম-এর হাদীসগুলোকে খুঁজে বের করবে।’’ (৬)\n\nইমাম যাহাবী বলেন, ‘‘ইলমে ফিক্বহ ও ফিক্বহের সুক্ষ্মাতিসুক্ষ্ম বিষয়ের ইমামত তথা অনুসরণীয় হবার হকদার হচ্ছেন এ ইমাম। এটা এমন বিষয় যাতে কোন সন্দেহ নেই।’’\n\nতিনি আরো বলেন, ‘‘ইমাম আযমকে (رضي الله عنه) বিষপান করিয়ে দেড়শত হিজরীতে ৭০ বছর বয়সে শহীদ করা হয়েছে। বাগদাদে তাঁর মাজার শরীফ ঝাঁকঝমকপূর্ণ। উপরে বড় গম্বুজ রয়েছে। (৭)\n\nএবার আমরা ইমাম আ’যমের কয়েকটি ইলমী মাস‘আলার তাৎক্ষণিক সমাধান দেখবোঃ\n\n।। এক।।\n\nমুগীস বিন বুদাইল বলেন, বাদশাহ মানসূর ইমাম আ’যমকে প্রধান বিচারপতির পদ গ্রহণ করার প্রস্তাব দিলেন। ইমাম অস্বীকার করলেন। বাদশাহ বললেন, ‘যে দেশে আমরা (ক্ষমতায়) আছি সেখানে আপনি এ পদ গ্রহণ করতে অস্বীকার করছেন?’’ তিনি বললেন, ‘‘আমি এ পদের যোগ্য নই। ’’ মানসূর বললেন, ‘‘আপনি মিথ্যা বলছেন।’’\n\nইমাম বললেন, ‘‘আমীরুল মু’মিনীন নিজেই ফায়সালা করলেন আমি কাযী পদের  জন্য উপযুক্ত নই। কারণ আমি যদি মিথ্যাবাদী হই তাহলে মিথ্যাবাদী কখনো কাযী পদের জন্য যোগ্য হতে পারে না। আর আমি যদি সত্যবাদী হই  তাহলে আমি তো বলেই দিয়েছি যে আমি এ পদের উপযুক্ত নই।’’ (৮)\n\n।। দুই।।\n\nএকবার ইমামে আ’যম মসজিদে বসা ছিলেন। এ সময় বেশ কিছু নাস্তিক খোলা তরবারী নিয়ে ইমামকে ঘিরে ফেললো। তারা বললো, ‘‘আপনি আমাদের প্রশ্নের জবাব  দেবেন। এরপর যা খুশি করুন। প্রশ্নটি ছিল, ‘‘এ মহাবিশ্বের যদি কোন স্রষ্টা বা নিয়ন্ত্রক থাকে তাহলে তার প্রমাণ দিন।’’\n\nইমাম জবাব দিলেন, ‘‘ওই ব্যক্তি সম্পর্কে তোমাদের কি অভিমত, যে বলে, ‘আমি উত্তাল সাগরে একটি জাহাজ দেখেছি। জাহাজটি ছিল যাত্রী ও মালামালে পরিপূর্ণ। সাগরের পানি এবং বাতাস ছিল ঝঞ্ঝাবিক্ষুদ্ধ ও ভয়াল। আমি দেখলাম বিশাল জাহাজটি আপন গতিপথে সুন্দরভাবে এগিয়ে চলছে। জাহাজের নেই কোন চালক; নেই কোন নিয়ন্ত্রক।’ এখন বলো, ‘এটা কি সম্ভব – বা বিশ্বাসযোগ্য?’ তারা বললো, ‘‘না। এটা সম্ভব নয়।’’ তখন ইমাম বললেন, ‘‘যদি একটি জাহাজ কোন কাপ্তান বা নিয়ন্ত্রক ছাড়া নিজে নিজে চলতে না পারে তাহলে প্রতি মুহূর্তে পরিবর্তনশীল এ পৃথিবী প্রতিকূল পরিস্থিতি, বৈচিত্রময় পরিবেশ, সুবিশাল পরিসর সত্ত্বেও কোন ¯্রষ্টা ও রক্ষক ছাড়া এমন সুশৃঙ্খলভাবে  কিভাবে চলতে পারে?’’\n\nইমামে আ’যমের যুক্তি শুনে সমস্ত নাস্তিক কান্নাকাটি শুরু করলো। তরবারি খাপে রেখে তাওবা করলো। অর্থাৎ ঈমান আনলেন। (৯)\n\n।। তিন।।\n\nআরেকদিন একই ধরণের  প্রশ্নের উত্তরে তিনি বললেন, ‘‘অনেক সময় পিতা আশা করেন পুত্র সন্তানের; কিন্তু ভুমিষ্ঠ হয় কন্যা সন্তান। আবার কন্যাপ্রার্থী মা বাবার ঘরে আসে পুত্র সন্তান। এ থেকেই বুঝা যায় সন্তান জন্ম দেয়ার ব্যাপারে পিতা মাতা একজন স্রষ্টার মুখাপেক্ষী।’’ (১০)\n\n।। চার।।\n\nএকবার মদীনাবাসী একদল লোক ইমামে আ’যমের সাথে মুনাযারা তথা বিতর্ক করার জন্য এসেছিলেন। বিতর্কের বিষয় ছিল, ‘‘ইমামের পিছনে মুক্তাদীর ক্বিরাআত’’। তাদের মত ছিল ইমামের পিছনে মুক্তাদীর ক্বিরাতের পক্ষে। ইমামে আযমের অভিমত হচ্ছে ইমামের পিছনে মুক্তাদীর ক্বিরাআত জায়েয নয়। তারা সকলেই ইমামকে ভৎসনা করতে লাগলেন। ইমাম বললেন, ‘‘আপনাদের সবার সাথে একসাথে বিতর্ক করা সম্ভব নয়। আপনাদের মধ্য থেকে সবচেয়ে বিজ্ঞ লোককে নির্বাচন করুন। আমি তার সাথে বিতর্ক করবো।’’ তারা সকলে একজনের দিকে ইঙ্গিত করলেন। হযরত ইমাম প্রশ্ন করলেন, ‘‘ইনি কি আপনাদের মধ্যে সবচেয় জ্ঞানী?’’ তারা বললেন, ‘‘হ্যাঁ।’’\n\nইমাম বললেন, ‘‘উনার সাথে বিতর্ক কি সবার সাথেই বিতর্ক?’’\n\nতারা বললেন, ‘‘হ্যাঁ।’’\n\nইমাম বললেন, ‘‘উনি কোন দলীল পেশ করলে তা কি সকলের দলীল?’’\n\nতারা বললেন,  ‘‘হ্যাঁ।’’\n\nইমাম এবার বললেন, ‘‘আমি যদি তাঁর মতামতকে খন্ডন করি বা তাঁর মতের বিপক্ষে দলীল উপস্থাপন করি এবং তিনি যদি মেনে নেন তবে কি সকলেই মেনে নিবেন বা তাঁর কথা বলার সময় আপনারা চুপ থাকবেন?’’\n\nতারা বললেন, ‘‘হ্যাঁ।’’\n\nতখনই ইমামে আ’যম বললেন, ‘‘ঠিক এ কারণেই আমরা নামাযে ইমামের পেছনে ইক্বতিদা করলে ইমামের ক্বিরায়াতের সময় সকলে চুপ থাকি। একজন ইমামের ক্বিরাআতকে সকল মুক্বতাদির ক্বিরাআত হিসেবে গণ্য করি। এ ক্ষেত্রে ইমামই সকল মুক্বতাদীর পক্ষে প্রতিনিধিত্ব করেন।’’\n\nতখন সবাই ইমামে আযমের যুক্তি মেনে নিলেন। (১১)\n\nইমামে আ’যমের যুক্তিভিত্তিক জবাব পড়ে পাঠকের মনে প্রশ্ন জাগতে পারে যে, এ মাসআলায় হানাফী মাযহাবের পক্ষে কুরআন হাদীসের কোন দলীল কি নেই? পাঠকের  কৌতুহল মেটানোর জন্যই নিম্নে দলীল উপস্থাপন করা হলো।\n\nহানাফী মাযহাবের ইমামদের মতে জামায়াতে নামায আদায়কালে মুক্বতাদীর ক্বিরাআতের প্রয়োজন নেই। এ মতের পক্ষে কুরআনের দলীল হচ্ছে,\n\nوَ اِذَا قُرِیَٔ الۡقُرۡاٰنُ فَاسۡتَمِعُوۡا لَہ وَ اَنۡصِتُوۡا  لَعَلَّکُمۡ تُرۡحَمُونَ\n\n‘‘আর যখন ক্বোরআন পাঠ করা হয় তখন তোমরা কান লাগিয়ে শ্রবণ করো এবং চুপ থাকো যাতে তোমাদের উপর রহমত করা হয়।’’ [সূরা আরাফঃ২০৪] উক্ত আয়াতের বিধান হলো ইমাম যখন নামাজের মধ্যে ক্বোরআন তিলাওয়াত করবেন তখন মুক্বতাদীরা শুনবে – যদি ক্বিরাআত উচ্চস্বরে হয়; যেমন মাগরিব, এশা ও ফজরের নামায। আর ইমাম নিম্ন স্বরে তিলাওয়াত করলে মুক্বতাদীরা শুনতে না পেলেও চুপ থাকবে যেমন যোহর ও আসরের নামায। উভয় ক্ষেত্রেই মুক্বতাদী ক্বিরাআত থেকে বিরত থাকবে। এ ব্যাপারে হানাফী মাযহাবের পক্ষে বেশকিছু হাদীসও রয়েছে। (১২)\n\n।। পাঁচ।।\n\nএক ব্যক্তি তার স্ত্রীকে বললো, ‘‘আল্লাহর শপথ!আমার শপথের পর তুমি যদি আমার সাথে আগে কথা না বলো তাহলে আমি তোমার সাথে কখনো কথা বলবো না।’’ সঙ্গে সঙ্গে স্ত্রীও আল্লাহর নামে শপথ করে বললো,\n\n‘‘আমিও যদি তোমার সাথে আগে কথা বলি তবে আমার সমুদয় সম্পদ সদকা করে দেবো।’’\n\nদুজনে শপথ করার পর পড়লো মহাবিপদে। এবার কে আগে কথা বলবে। মাসআলাটি  শুনে সম্মানিত ফক্বীহ্গণ স্তব্ধ হয়ে গেলেন। কেউই এর সমাধান করতে পারলেন না। বলতে পারলেন না কে আগে কথা বললে শপথ ভঙ্গ হবে না। সেকালের বিখ্যাত ফক্বীহ ও মুজতাহিদ হযরত সুফিয়ান সাওরী রহমাতুল্লাহি তা‘আলা আলায়হি বললেন, যে আগে কথা বলবে তার শপথ ভঙ্গ হবে। তাকে শপথের কাফফারা দিতে হবে। অবশেষে মাসয়ালাটি ইমামে আযমের কাছে পেশ করা  হলো। ইমাম আ’যম স্বামীকে বললেন,\n\n‘‘যাও তুমি তোমার স্ত্রীর সাথে কথা বলো; তোমাদের কারো শপথ ভঙ্গ হবে না।’’ ইমামে আ’যমের রায় শুনে সুফিয়ান সাওরী রহমাতুল্লাহি তা‘আলা আলায়হি রাগান্বিত হয়ে তাঁর কাছে গিয়ে বললেন, ‘‘আপনি কি হারামকে হালাল করছেন?’’\n\nইমামে আযম বললেন,\n\n‘‘আমি হারামকে হালাল করছিনা। এ মাসআলার এটাই সমাধান। আর তা একেবারেই সহজ। কারণ স্বামী শপথ করেছিল আগে কথা বলবে না। এরপর স্ত্রী যখন শপথ করলো তখন স্ত্রী আগে কথা বলে ফেললো। এখন স্বামী কথা বললে শপথ ভঙ্গ হওয়ার প্রশ্নই আসে না।’’\n\nএ জবাব শুনে সুফিয়ান সাওরী (رحمة الله) হতবাক হয়ে গেলেন।  বললেন, ‘‘আপনাকে আল্লাহ তা‘আলা এমন একধরনের ইল্ম দান করেছেন, যা আমাদের সকলের অজানা।’’(১৩)\n\n।। ছয়।।\n\nএক লোকের ঘরে  কিছু চোর ঢুকেছিল। যাওয়ার সময় ঘরের মালিক থেকে এ কথার শপথ নিল, যদি সে চোরের নাম বা পরিচয় বলে দেয়, তবে তার  স্ত্রীর উপর তিন তালাক পতিত হবে।\n\nপরদিন সকালে তিনি দেখলেন চোরেরা তার ঘর থেকে চুরি করা মাল বিক্রি করছে – কিন্তু তিনি শপথের কারণে কিছুই বলতে পারছেন না। প্রতিবেশীরা ঘরের মালিকের কাছে চোরের পরিচয় জিজ্ঞেস করলে তিনি বললেন, ‘‘আমি যদি চোরের নাম বা পরিচয় বলে দেই তাহলে আমার স্ত্রী তালাকপ্রাপ্তা হয়ে  যাবে।’’ এমতাবস্থায় চোরকে ধরা বা শাস্তি দেয়া দুস্কর হয়ে পড়লো। এ মামলার বিচার করা কারো পক্ষে সম্ভব হলো না। পরিশেষে, লোকটি ইমামে আ’যমের দ্বারস্থ হলো। তিনি ঐ এলাকার মসজিদের ইমাম সহ সকল মহল্লাবাসীকে মসজিদের ভিতর একত্রিত করলেন। লোকটি তার হারানো মাল ফিরে পাক এটা সকলে চায় কিনা জিজ্ঞেস করলে সবাই সাঁয় দিলো। ইমাম আবূ হানীফা লোকটিকে বললেন,’’ আমি একজন একজন করে মসজিদ থেকে বের করবো। জিজ্ঞেস করবো, এ লোকটি কি চোর? তখন চোর না হলে তুমি বলবে – ‘‘না।’’ আর যদি চোর হয় তাহলে হ্যাঁ বা না কিছুই বলার প্রয়োজন নেই – চুপ থাকবে। আর তাতেই নাম পরিচয় কিছু বলা ছাড়া বা চোরের দিকে কোন রকম ইঙ্গিত করা ছাড়া সহজেই চোরকে সনাক্ত করা সম্ভব হবে।’’\n\nএ কৌশলে খুব সহজে চোর ধরা পড়লো; লোকটাও তার মাল ফেরত পেলো। (১৪)\n\n।। সাত।।\n\nএকব্যক্তি শপথ করে বসলো – সে রমযান মাসে দিনের বেলায় স্ত্রী সহবাস করবে। শপথ করেই পড়লো বিপদে। শপথ পূরণ করবে কিভাবে? দ্বারস্থ হলো মুফতি ফক্বীহগণের। কেউ শপথ পূর্ণ করার কোন সমাধান দিতে পারলেন না। কারণ শপথ পূর্ণ করতে গেলে দুজনকেই রোযা ছেড়ে দিতে হবে। আবার শপথ পূর্ণ না করলে কাফফারা দিতে হবে। অনন্যোপায় হয়ে হাজির হলো ইমামে আযমের দরবারে। তিনি কাল বিলম্ব না করেই জবাব দিলেন, তুমি তোমার স্ত্রীকে নিয়ে সফর করো। যেহেতু সফরকালীন রোযা না রাখার সুযোগ আছে (সফর থেকে ফিরে এসে কাযা করলেই চলে), তাই সফরকালীন চাইলে দিনের বেলায় সহবাস করতে কোন বাধা নেই। (১৫)\n\n।। আট।।\n\nইমাম আবূ হানীফা (রহ) এর ছাত্র ইমাম আবূ ইউসুফ (رحمة الله) একবার সিদ্ধান্ত নিলেন স্বীয় উস্তাযের ইলমী মজলিস ছেড়ে নিজে আলাদা মজলিস প্রতিষ্ঠা করবেন। তিনি তাই করলেন। বিষয়টি ইমাম আবূ হানীফার নজরে আসে। তিনি একজন লোককে একটি মাসয়ালা শিখিয়ে আবূ ইউসুফের কাছে পাঠালেন। মাসয়ালাটি হচ্ছে – ‘‘এক লোক দর্জির কাছে একটি কাপড় সেলাই করার জন্য দিল। কিছুদিন পর কাপড় আনতে গেলে সে বললো,আমার কাছে তোমার কোন কাপড় নেই। এর কিছুদিন পর দর্জি কাপড় ফেরত দিল। এখন প্রশ্ন হচ্ছে দর্জি সেলাইয়ের পারিশ্রমিক পাবে কিনা?’’\n\nইমাম আবূ ইউসুফ বললেন, ‘‘পাবে।’’\n\nলোকটি বললো, ‘‘উত্তর সঠিক হয়নি।’’\n\nআবূ ইউসুফ বললেন, ‘‘সে পারিশ্রমিক পাবে না।’’\n\nলোকটি বললো, ‘‘এবারও উত্তর সঠিক হয় নি।’’\n\nআবূ ইউসুফ বললেন, ‘‘তাহলে এর সমাধান কি?’’\n\nলোকটি বললো, ‘‘এর জবাব আপনার উস্তায ইমাম আবূ হানীফার কাছে রয়েছে।’’\n\nকাল বিলম্ব না করে ইমাম আবূ ইউসুফ উস্তাযের কাছে হাজির হলেন। ইমাম আবূ হানিফা (رحمة الله) বললেন, ‘‘যদি দর্জি কাপড় সেলাই করার পর আত্মসাত করে, তবে সেলাইয়ের পারিশ্রমিক পাবে না। কারণ সে কাপড়টি নিজের জন্যই সেলাই করেছে বলে ধরা হবে।\n\nআর যদি আত্মসাত করার পর ফেরত দেয়ার সিদ্ধান্ত নিয়ে সেলাই করে তখন সে পারিশ্রমিক পাবে। কারণ তখন সে কাপড়টি মালিকের জন্যই সেলাই করেছে বলে বিবেচিত হবে।’’\n\nইমামে আ’যমের জবাব শোনার সঙ্গে সঙ্গে ইমাম আবূ ইউসুফ নিজের ভুল বুঝতে পেরে আলাদা মজলিস করার চিন্তা বাদ দিলেন। পূর্বের ন্যায় ইমামে আ’যমের মজলিসের একজন ছাত্র হিসেবে থাকাই নিজের জন্য গর্বের বিষয় মনে করলেন। (১৬)\n\n।। নয়।।\n\nভ্রান্ত জাহান্নামী ফিরকা শিয়াদের এক লোকের আক্বীদা ছিল, হযরত ওসমান বিন আফ্ফান (رضي الله عنه) (নাঊযুবিল্লাহ) একজন ইহুদী ছিলেন। একদিন ইমাম আ’যম তার কাছে গিয়ে বললেন, ‘‘আমি তোমার মেয়ের জন্য বিবাহের প্রস্তাব নিয়ে এসেছি। পাত্র খুবই ভদ্র, সম্পদশালী,ক্বুরআনের হাফিয, দানশীল, তাহাজ্জুদগুযার ও আল্লাহর ভয়ে রোদনকারী।’’\n\nলোকটি বললো, ‘‘এটুকুই যথেষ্ট ; আমি তার সাথে মেয়ের বিয়ে দিতে রাজী।’’\n\nইমাম বললেন, ‘‘তবে পাত্রের একটি বৈশিষ্ট্য (?) আছে। সে ইহুদী।’’\n\nলোকটি বললো, ‘‘সুবহানাল্লাহ! কি আশ্চর্য! আপনি আমাকে ইহুদীর সাথে মেয়ের বিয়ে দিতে বলছেন?’’\n\nইমামে আযম বললেন, ‘‘তুমি কি তার সাথে বিয়ে দেবে না?’’\n\nলোকটি  বললো, ‘‘কিছুতেই না।’’\n\nইমামে আ’যম বললেন, ‘‘নবী করীম (ﷺ) তো (তোমার আকীদামতে)  একজন ইহুদীর কাছে নিজের দুজন কণ্যার বিবাহ দিয়েছেন (না‘ঊযু বিল্লাহ)। তাহলে তোমার অসুবিধা কোথায়?’’\n\nলোকটি তৎক্ষণাত নিজের ভুল বুঝতে পারলো। হযরত ওসমান যিন নূরাঈনের (رضي الله عنه) ব্যাপারে নিজের ভ্রান্ত আক্বীদা থেকে তাওবা করে নতুন করে ঈমান আনলো। (১৭)\n\n।। দশ।।\n\nএকবার মদীনা মুনাওয়ারায় সাইয়িদুনা ইমাম মুহাম্মদ বাক্বির রাদ্বিয়াল্লাহু আনহুর সাথে ইমাম আবূ হানিফার (رضي الله عنه) সাক্ষাৎ হলো। ইমাম বাক্বির (رضي الله عنه) বললেন, ‘‘আপনার ব্যাপারে অভিযোগ আছে – আপনি আমার নানাজান রাসূলুল্লাহর (ﷺ) রেখে যাওয়া দ্বীন ও হাদীসগুলোকে ‘কিয়াস’ বা যুক্তি দ্বারা পরিবর্তন করছেন। অর্থাৎ, আপনি ক্বিয়াসকে প্রাধান্য দিচ্ছেন।’’ ইমাম আবূ হানিফা বললেন, ‘‘এটা আমার বিরুদ্ধে অপবাদ। আপনার কদমে আমার আরয হচ্ছে, আপনি আমাকে যেখানে বসার জন্য সম্মতি দেবেন আমি সেখানেই উপস্থিত হয়ে এ অভিযোগের জবাব দেব। কারণ আমি আপনাকে তেমন সন্মান করি যেভাবে নবীজিকে (ﷺ)  সাহাবায়ে কিরাম সন্মান করতেন।’’ ইমাম বাক্বির (رضي الله عنه) এক জায়গায় বসলেন। ইমাম আবূ হানীফা তাঁর সামনে বিনয়ের সাথে বসলেন। বললেন, ‘‘আমি আপনার কাছে তিনটি প্রশ্ন আরয করবো – মেহেরবানী করে প্রশ্নগুলোর জবাব দেবেন।’’\n\nপ্রথম প্রশ্নঃ\n\n‘‘কে বেশী দুর্বল- পুরুষ নাকি নারী?’’\n\nইমাম বাক্বির বললেন, ‘‘নারী।’’\n\nইমাম আবূ হানিফা বললেন, ‘‘ছেলে ও মেয়ের উত্তরাধিকারী হিসেবে প্রাপ্য অংশ কতটুকু?’’\n\nইমাম বাক্বির (رضي الله عنه)বললেন, ‘‘পুরুষের জন্য নারীর দ্বিগুণ।’’\n\nএবার ইমামে আযম বললেন, ‘‘হুজুর! এটা আপনার নানাজানের (ﷺ) প্রদত্ত আইন। আমি যদি আল্লাহ ও রাসূলের(ﷺ) বিধানের উপর কিয়াসকে প্রাধান্য দিতাম, তবে নারীকে পুরুষের দ্বিগুণ সম্পদ প্রদানের কথা বলতাম।  কারণ নারী পুরুষের তুলনায় দুর্বল।’’\n\nদ্বিতীয় প্রশ্নঃ\n\n‘‘নামায ও রোযার মধ্যে কোনটি উত্তম?’’\n\nইমাম বাক্বির (رضي الله عنه) বললেন, ‘‘নামায।’’\n\nইমাম আবূ হানিফা বললেন, ‘‘আমি যদি কিয়াস বা যুক্তিকে প্রাধান্য দিয়ে আপনার নানাজানের দ্বীনকে পরিবর্তন করতাম তবে হায়েয থেকে পবিত্র হওয়া নারীদের রোযা নয়, নামায ক্বাযা করার নির্দেশ দিতাম।’’\n\nতৃতীয় প্রশ্নঃ\n\n‘‘কোনটা বেশী নাপাক – প্রস্রাব নাকি বীর্য?’’\n\nইমাম বাক্বির (رضي الله عنه) জবাব দিলেন, ‘‘প্রস্রাব।’’\n\nইমাম আবূ হানিফা বললেন, ‘‘যদি আমি কিয়াসকে প্রাধান্য দিতাম তবে মানুষকে প্রস্রাব করে গোসল করার ও বীর্যপাতের পর ওযু করার নির্দেশ দিতাম। কিন্তু এমন অন্যায় থেকে আমি আল্লাহর কাছে পানাহ চাই।’’\n\nইমাম আবূ হানীফার কথা শেষ হতেই ইমাম বাক্বির (رضي الله عنه) উঠে দাড়িয়ে তাঁর সাথে ‘মুআনাকা’ (আলিঙ্গন)\n\nকরলেন ; তাঁর কপালে চুম্বন করলেন। (১৮)\n\nউল্লেখ্য, ইসলামের কোন বিধান অযৌক্তিক নয়। আল্লাহ তায়ালার হিকমাত অসীম।\n\nকিন্তু মানুষের চিন্তাশক্তি  সীমিত বলে কোন একটি বিধান সীমিত জ্ঞানে বোধগম্য নাও  হতে পারে। তাই ইসলামের সকল বিধান নির্দ্বিধায় মেনে নেওয়ার নামই ঈমান।\n\nতথ্যসুত্রঃ\n\n১)হাফিয ইমাদুদ্দীন ইসমাঈল ইবনে কাসীর শাফেয়ী, আল বিদায়া ওয়ান নিহায়া (আরবী),১০ম খন্ড,পৃষ্ঠা ৮৭,প্রকাশনায়ঃ  মাকতাবাতুছ ছফা,কায়রো, মিশর।\n\n২) প্রাগুক্ত\n\n৩) প্রাগুক্ত\n\n৪) প্রাগুক্ত\n\n৫) হাফিয শামসুদ্দীন মুহাম্মাদ আয যাহাবী শাফেয়ী, সিয়ারু আ’লামিন নুবালা (আরবী), ৬ষ্ঠ খন্ড, পৃষ্ঠা ৩৯৫,প্রকাশনায়ঃ মুয়াস্সাসাতুর রিসালাহ, বৈরুত,লেবানন।\n\n৬) প্রাগুক্ত, পৃষ্ঠা ৩৯৮\n\n৭) প্রাগুক্ত,পৃষ্ঠা ৪০৩\n\n৮) প্রাগুক্ত, পৃষ্ঠা ৪০২\n\n৯) ইমাম ফখরুদ্দীন মুহাম্মাদ রাযী শাফেয়ী, মাফাতিহুল গায়ব (আত্ তাফসীরুল কাবীর- আরবী), ১ম খন্ড, ২য় অংশ,পৃষ্ঠা ১০০ ,প্রকাশনায়ঃ আল মাকতাবাতুত্ তাওফীকিয়্যাহ,কায়রো,মিশর।\n\n১০) প্রাগুক্ত, পৃষ্ঠা ১০১\n\n১১) প্রাগুক্ত, পৃষ্ঠা ১৯৪\n\n১২) সহীহ মুসলিম,হাদীস নং ১৩২৬ , ৯৩২ ; সুনান নাসাঈ , হাদীস নং ৯২৯, ৯৩০; সুনান বায়হাক্বী, হাদীস নং ৩০১১।\n\n১৩)ইমাম রাযী, মাফাতিহুল গায়ব (আরবী), ১ম খন্ড, ২য় অংশ ,পৃষ্ঠা নং১৯৬।\n\n১৪) প্রাগুক্ত\n\n১৫) প্রাগুক্ত\n\n১৬)মুহাম্মাদ আবূ যাহরা, আবূ হানীফা :হায়াতুহু ওয়া আসরুহু ওয়া আরা-উহু ওয়া ফিকহুহ (আরবী), পৃষ্ঠা ৭৭, প্রকাশনায়ঃ দারুল ফিকর আল আরবী,কায়রো, মিশর।\n\n১৭) প্রাগুক্ত, পৃষ্ঠা ৫৯\n\n১৮) প্রাগুক্ত, পৃষ্ঠা ৬৯।"
  },
  {
    "1": "ইমাম আহমাদ ইবন হাম্বল সম্পর্কে পূর্ববর্তী মুহাদ্দিসদের অভিমত",
    "2": "ইমাম আহমাদ ইবন হাম্বল সম্পর্কে পূর্ববর্তী মুহাদ্দিসদের অভিমত :-\n\n\n১. ইমাম আলী ইবন আল মাদীনী (মৃঃ ২৩৪ হিজরি) বলেছেনঃ “আল্লাহ তা’আলা রাসুলুল্লাহ(সাল্লাল্লাহু আলাইহি ওয়া সাল্লাম) এর পর দুই জন ব্যাক্তির মাধ্যমেই ইসলামকে প্রতিষ্ঠিত করেছেন, একজন হলেন আবু বকর(রাদিয়াল্লাহু আনহু) অপরজন হলেন আহমাদ ইবন হাম্বল”  [তবকাত আল-হানাবিলাহ, পৃঃ ১/৩১]\n\n২.  ইমাম আব্দুল ওয়াহহাব আল ওয়াররাক বলেনঃ “আমি ইমাম আহমাদ ইবন হাম্বলের মত আর কাউকে দেখিনি, তাকে জিজ্ঞাসা করা হল আপনি অন্যের চেয়ে ইমাম আহমাদের মাঝে জ্ঞান বা মর্যাদার বেশী পেয়েছেন কি? তিনি বললেনঃ ইমাম আহমাদ এমন একজন ব্যাক্তি যাকে ৬০,০০০ (ষাট হাজার) প্রশ্ন করা হল, তিনি সকল প্রশ্নের জবাবে হাদ্দাছানা ওয়া আখবারানা অর্থাৎ শুধু হাদীস হতে জাবাব দিয়েছেন অন্য কিছু বলেন নি”  [তবকাত আল-হানাবিলাহ, পৃঃ ১/৯]\n\nবিঃ দ্রঃ  ৬০,০০০ (ষাট হাজার) প্রশ্নের জবাব ইমাম আহমাদ শুধু মাত্র হাদীস হতে দিয়েছেন, অন্য কিছু বলেন নি, এ থেকেই ইমাম আহমাদের জ্ঞান সম্পর্কে বুঝা যায়।\n\n৩. ইমাম আবু হাতীম মুহাম্মাদ বিন ইদ্রীস আর-রাযী (মৃঃ ২৭৭ হিজরি) বলেছেনঃ “সহীহ ও যইফ(দুর্বল) হাদীস সম্পর্কে আহমাদ ইবন হাম্বল খুব ভাল বুঝতেন” [Al-Jarh wat ta’deel: 1/302]\n\n৪. ইমাম আবু হাতীম আরো বলেছেনঃ “যদি তুমি কোন মানুষকে দেখ আহমাদ ইবন হাম্বলকে ভালবাসতে তাহলে যেনে রেখ সে একজন সুন্নাহ এর অনুসারী” [Al-Jarh wat ta’deel: 1/308]\n\nইমাম আবু হাতীম, আহমাদ ইবন হাম্বলকে আলী ইবন আল-মাদীনী থেকেও বড় ফকীহ বলে ঘোষণা দিয়েছেন। [Al-Jarh wat ta’deel: 1/209]\n\n৫. ইমাম আবু রাজা কুতাইবা বিন সা’ইদ (মৃঃ ২৪০ হিজরি) বলেছেনঃ “আহমাদ ইবন হাম্বল হলেন পুড় পৃথিবীর ইমাম” [Al-Jarh wat ta’deel: 1/295]\n\n৬. ইমাম আবু রাজা কুতাইবা আরো বলেছেনেঃ “যদি আহমাদ ইবন হাম্বল সাক্ষ্য দিয়ে থাকেন ছাওরী,মালিক,আওযাই এবং লাইছ ইবন সা’দ এর যুগের তাহলে তিনি(ইমাম আহমাদ) তাদের থেকেও উচ্চতর”\n\n(আব্দুল্লাহ বিন আহমাদ বিন শাবওয়াইহ বলেন) আমি আবু রাজা কুতাইবাকে জিজ্ঞাসা করলামঃ “আহমাদ ইবন হাম্বলকে কি তাবেয়ীদের সাথে তুলনা করা হত?”\n\nতিনি(ইমাম আবু রাজা কুতাইবা) জবাবে বললেনঃ “(হ্যাঁ, তাকে(ইমাম আহমাদ) তুলনা করা হত) প্রখ্যাত তাবেয়ীদের সাথে”     [Al-Jarh wat ta’deel: 1/293,2/69]\n\nবিঃ দ্রঃ\n\nউপরে উল্লেখিত ছাওরী হলেন সুফিয়ান ছাওরী যিনি প্রখ্যাত ইমাম ও মুজতাহিদ ছিলেন।\n\nউপরে উল্লেখিত মালিক হলেন ইমাম মালিক যিনি প্রখ্যাত ইমাম ও মুজতাহিদ ও মালিকি মাযহাবের প্রতিষ্ঠাতা।\n\nউপরে উল্লেখিত আওযাই হলেন প্রখ্যাত ইমাম ও মুজতাহিদ ইমাম আওযাই।\n\nউপরে উল্লেখিত লাইছ ইবন সা’দ হলেন ইমাম ও মুজতাহিদ এবং লাইছী মাযহাবের প্রবর্তক।\n\n৭. ইমাম আবু রাজা কুতাইবা আরো বলেছেনেঃ “আহমাদ ইবন হাম্বল আর এখানে নেই, দ্বীনের(ধর্মের) চাড়া মরে গেছে” [Hilyat al-Awliyaa: 9/168]\n\n৮. ইমাম আবু রাজা কুতাইবা আরো বলেছেনেঃ “আস-সাওরী এখানে নেই, ন্যায়পরায়নতা মরে গেছে; আহমাদ(ইমাম আহমাদ ইবন হাম্বল) এখানে নেই, মানুষেরা দ্বীনের(ধর্মের) মধ্যে বিদ’আত প্রবেশ করিয়ে ফেলবে”  [Taareekh Baghdaad: 4/417]\n\n৯. ইমাম আবু উবাইদ আল-কাসীম বিন সালাম (মৃঃ ২২৪ হিজরি) বলেছেনঃ “জ্ঞান চার জনের মধ্যে শেষ হয়েছে(আহমাদ,ইবন আল-মাদীনী,ইবন মঈন এবং আবু বকর ইবন আবী শায়বাহ), আহমাদ ইবন হাম্বল তাদের মধ্যে সবচেয়ে বড় ফকীহ ছিলেন”    [Al-Jarh wat ta’deel: 1/293]\n\n১০. আবু ছাওর ইবরাহীম বিন খালীদ আল-ফকীহ (মৃঃ ২৪০ হিজরি) বলেছেনঃ “আহমাদ ইবন হাম্বল বড় ফকীহ ছিলেন সুফিয়ান ছাওরী থেকে”  [Al-Jarh wat ta’deel: 1/293]\n\n১১. ইমাম আলী ইবন আব্দুল্লাহ আল-মাদীনী (মৃঃ ২৩৪ হিজরি) বলেছেনঃ “আমাদের সঙ্গীদের মধ্যে আবু আব্দুল্লাহ আহমাদ ইবন হাম্বল(ইমাম আহমাদ) থেকে বড় হাফীয অন্য কেউ নেই”   [Al-Jarh wat ta’deel: 1/295; 2/69]\n\n১২. ইমাম ইবন আল-মাদীনী আরো বলেছেনঃ “আহমাদ ইবন হাম্বল আমাদের নেতা(ইমাম)”  [Hilyat al-Awliyaa: 9/165,171 ; Taareekh Baghdaad: 4/417 ; Manaaqib Ahmad: page-109]\n\n১৩. আমর বিন মুহাম্মাদ বিন বুকায়র আল-নাকীব (মৃঃ ২৩২ হিজরি) বলেছেনঃ “যদি আহমাদ ইবন হাম্বল হাদীস বর্ণনার ক্ষেত্রে আমাকে সঙ্গতি দেয়, তাহলে আমি ভ্রুক্ষেপ করি না যে কে আমার বিরধিতা করছে”   [Al-Jarh wat ta’deel: 1/296]\n\n১৪. মুহাদ্দিস কবীর ইমাম আহমাদ বিন সিনান আল-ওয়াসিতি (মৃঃ ২৫৯ হিজরি) বলেছেনঃ “ইয়াযীদ বিন হারুন(মৃঃ ২০৬ হিজরি) কে আহমাদ ইবন হাম্বল থেকে অন্য কাউকে বেশী প্রশংসা করতে আমি দেখি নি। যখন তিনি আমাদের নিকট কোন হাদীস বর্ণনা করতেন তখন তাকে(ইমাম আহমাদ) তার(ইয়াযীদ বিন হারুন) সাথে বসাতেন; এবং যখন আহমাদ অসুস্থ হলেন, তার(ইমাম আহমাদ) সুস্থ হওয়ার খবর নেওয়ার জন্য  ইয়াযীদ বিন হারুন তার(ইমাম আহমাদ) কাছে গমন করতেন” [Al-Jarh wat ta’deel: 1/297]\n\n১৫. আসমা উল রিজাল এর একজন প্রখ্যাত ইমাম, ইমাম ইয়াহইয়া ইবন মঈন (মৃঃ ২৩৩ হিজরি) বলেছেনঃ “মানুষেরা বলে যে আহমাদ ইবন হাম্বল এর মত আমার হওয়া উচিত, না আল্লাহর শপথ! আমি আহমাদ ইবন হাম্বল এর মত হতে পারব না”   [Al-Jarh wat ta’deel: 1/298]\n\n১৬. আবু আল আব্বাস মুহাম্মাদ বিন আল হুসাইন বিন আব্দুর রাহমান আল-আনমাতি (মৃঃ ২৯৩ হিজরি) বলেছেনঃ “আমরা একটি জনসমাবেশে ছিলাম যেখানে ইয়াহইয়া ইবন মঈন, আবু খাইথামাহ জুহাইর বিন হারব, প্রধান আলেমদের একটি দল উপস্থিত ছিল।  তারা আহমাদ ইবন হাম্বল এর প্রশংসা করছিলেন এবং তার গুনাবলী ব্যক্ত করছিলেন, তাই একজন বললোঃ ‘এসব কথা বলার ক্ষেত্রে সীমা অতিক্রম করবেন না।’ ইয়াহইয়া ইবন মঈন বললেনঃ ‘আহমাদ ইবন হাম্বল এর বেশী প্রশংসা করা কি\n\nনিন্দামূলক কাজ? এমনকি যদি আমরা তার প্রশংসা করা শুরু করি আমাদের সকল সমাবেশে তার পরও আমরা তার সম্পূর্ণ গুনাবলী বর্ণনা করে শেষ করতে পারব না’”  [Hilyat al-Awliyaa: 9/169, 170 ; Taareekh Baghdaad: 4/421]\n\n১৭. মুহাদ্দিস আবু জা’ফর মুহাম্মাদ বিন হারুন আল-মাখরামি (মৃঃ ২৬৫ হিজরি) বলেছেনঃ  “যদি তুমি কাউকে দেখ যে সে আহমাদ ইবন হাম্বলকে হীন করছে তাহলে যেনে রাখ সেই ব্যক্তি একজন পথভ্রষ্ট বিদ’আতী”  [Al-Jarh wat ta’deel: 1/309]\n\n১৮. ইমাম ইবরাহীম বিন ইসহাক বিন ইবরাহীম বিন বাশীর আল-হারবী (মৃঃ ২৮৫ হিজরি) বলেছেনঃ “সা’ঈদ ইবন আল-মুসাইয়াব তার জমানায় ইমাম ছিলেন, সুফইয়ান ছাওরী তার জমানায় ইমাম ছিলেন, এবং আহমাদ ইবন হাম্বল তার জমানায় ইমাম ছিলেন”  [Hilyat al-Awliyaa: 9/167 ; Taareekh Baghdaad: 4/417]\n\nতিনি আরো বলেছেনঃ “আমি আহমাদ ইবন হাম্বল কে দেখেছি; নারীরা তার(আহমাদ ইবন হাম্বল) মত কাউকে জন্ম দেওয়া থেকে বঞ্চিত”  [Taareekh Baghdaad: 7/73]\n\n১৯. যখন ইমাম মুহাম্মাদ বিন ইয়াহইয়া আল-নিসাবুরী আল-ধাহলী (মৃঃ ২৫৮ হিজরি) শুনেছিলেন ইমাম আহমাদ ইবন হাম্বল এর মৃত্যুর খবর, তখন তিনি বলেছিলেনঃ “বাগদাদের সকল মানুষ তাদের গৃহে দুঃখিত আহমাদ ইবন হাম্বল এর জন্যে”  [Hilyat al-Awliyaa: 9/170]\n\n২০. ইমাম আবু আল-ওয়ালীদ হিশাম বিন আব্দুল মালিক আত-তিয়ালসি আল-বাহিলী আল-বাসারী (মৃঃ ২২৭ হিজরি) বলেছেনঃ “বাসরাহ এবং কুফাতে আহমাদ ইবন হাম্বল থেকে অন্য কেউ আমার বেশী প্রিয় নয়”  [Hilyat al-Awliyaa: 9/171 Chain Hasan ; Taareekh Dimashq: 5/299 Chain Hasan]\n\n২১. প্রখ্যাত ইমাম এবং ফাকীহ, আবু মুহাম্মাদ ইশহাক বিন ইবরাহীম বিন মাখলাদ আল-হানধালী আল-মারওয়াযী, ইশহাক বিন রাহওয়াহ নামে পরিচিত (মৃঃ ২৩৮ হিজরি) বলেছেনঃ “যদি আহমাদ ইবন হাম্বল এখানে না থাকতেন, এবং তার জীবন বিসর্জন না দিতেন তাহলে (আমি মনেকরি) ইসলাম বিলুপ্ত হয়ে যেত”  [Hilyat al-Awliyaa: 9/171, Chain Hasan]\n\n২২. মুহাদ্দিস আবু আল-হাসান ইদরীস বিন আব্দুল করীম আল-হাদ্দাদ আল-মাকরী আল-বাগদাদী (মৃঃ ২৯২ হিজরি) বলেছেনঃ “আমি আমাদের উলামাদের দেখেছি, যেমন হাইথাম বিন খারিজাহ, মুস’আব আয-যুবাইরি, ইয়াহইয়া ইবন মঈন, আবু বকর বিন আবী শাইবাহ, উসমান বিন আবী শাইবাহ, মুহাম্মাদ বিন আব্দুল মালিক বিন আবী আশ-শাওারীব, আলী ইবন আল-মাদীনী, উবাইদুল্লাহ ইবন উমার আল-কাওারেরী, আবু খায়থামা জুহাইর বিন হারব, আবু মা’মার আল-কাতী’ঈ, মুহাম্মাদ বিন জাফর আল-ওয়ারকানী, আহমাদ বিন মুহাম্মাদ বিন আয়্যুব শাহীব আল-মাঘাআযি, মুহাম্মাদ বিন বাক্কার আর-রায়্যাআন, আমর বিন মুহাম্মাদ আল-নাকীদ, আবু আর-রাবী আল-যাহিরানী, এবং আর অনেক জ্ঞানী ও ফকীহ। তারা সকলে আহমাদ ইবন হাম্বল এর প্রশংসা করতেন। তারা তাকে(আহমাদ ইবন হাম্বল) জালীল উল-ক্বাদর বলে বিবেচনা করতেন এবং তাকে সম্মান করতেন। তারা তার তারীফ করতেন, তারা প্রায়ই তাকে(আহমাদ ইবন হাম্বল) তাদের সালাম সমর্পণ করতে চাইতেন(যখন তার কাছে দেখা করতে যেতেন)”  [Hilyat al-Awliyaa: 9/171 ; Taareekh Baghdaad: 4/416 ; Taareekh Dimashq: 5/312]\n\n২৩. আসমা উল রিজাল রাস্ত্রের ইমাম, আবু সা’ইদ ইয়াহইয়া ইবন সা’ইদ বিন ফারুখ আল-কাত্তান আল-বাসরী (মৃঃ ১৯৮ হিজরি) বলেছেনঃ “আহমাদ ইবন হাম্বল এবং ইয়াহইয়া ইবন মঈন এর মত অন্য কেউ কখনই আমাদের কাছে আসে নাই”  [Hilyat al-Awliyaa: 9/165, Chain Hasan]\n\nতিনি আরও বলেছেনঃ “বাগদাদ থেকে এমন কেউ কখনই আমার কাছে আসে নাই, যে আহমাদ বিন হাম্বল থেকে আমার কাছে বেশী প্রিয়”  [Taareekh Dimashq: 5/295, Chain Hasan]\n\n২৪.  আল মুহাদ্দিস আল-সুদুক, ইমাম আবু আল-কাসীম আব্দুল্লাহ বিন মুহাম্মাদ বিন আব্দুল আযীয আল-বাঘায়ি (মৃঃ ৩১৭ হিজরি) বলেছেনঃ “আহমাদ ইবন হাম্বল আমাদের বর্ণনা করেছেন, তিনি পুড় পৃথিবীর ইমাম”  [Al-Kaamil by ibn Adee: 1/128, Chain Hasan]\n\n২৫. আবু আল হাসান আব্দুল ওয়াহহাব বিন আবুল হাকাম বিন নাফী’ আল-ওয়াররাক আল-বাগদাদী (মৃঃ ২৫১ হিজরি) বলেছেনঃ “তিনি(আহমাদ ইবন হাম্বল) তার যুগের সবচেয়ে জ্ঞানী মানুষ ছিলেন”  [Taareekh Baghdaad: 4/418,419 Chain Hasan ; Narrated ibn al-Jawzee in Manaaqib Al-Imaam Ahmad: p. 142]\n\n২৬. মুহাদ্দীস কবীর, আহমাদ বিন ইবরাহীম বিন কাসীর বিন যায়দ আদ-দাউরাকী আন-নুকরী আল-বাগদাদী (মৃঃ ২৪৬ হিজরি) বলেছেনঃ “যদি তুমি কাউকে আহমাদ ইবন হাম্বল সম্পর্কে দুর্বল(মন্দ) কিছু বলতে শুন তাহলে সেই ব্যক্তির ইসলাম(দ্বীন) আছে কিনা তা সন্দেহ কর”  [Taareekh Baghdaad: 4/420 Chain Hasan Garib ; Manaaqib Al-Imaam Ahmad of ibn al-Jawzee: p.494,495]\n\n২৭. ইমাম আবু আব্দুল্লাহ মুহাম্মাদ ইবন ইদরীস বিন আব্বাস আশ-শাফিঈ আল-মুতলাবী আল-মাক্কী আল-মিসরি {ইমাম শাফিঈ নামে পরিচিত, তিনি শাফিঈ মাযহাবের ইমাম,মুজতাহীদ} (মৃঃ ২০৪ হিজরি) বলেছেনঃ “আমি বাগদাদ থেকে বের হয়ে আহমাদ ইবন হাম্বল থেকে বড় কোন ফকীহ, বড় কোন কঠোর তপস্বী, বেশী আল্লাহ ভীরু এবং বেশী জ্ঞানী আর কাউকে পাই নি”  [Ma’rifah Uloom ul-Hadeeth By Haakim: p. 72 H. 140, Chain Hasan ; Taareekh Baghdaad: 4/419 ; Taareekh Dimashq: 5/298 ; Manaaqib Al-Imaam Ahmad of ibn al-Jawzee: p. 107]\n\n২৮.  ইমাম শাফিঈ, ইমাম আহমাদ কে বলেছেনঃ “হে আবু আব্দুল্লাহ! আপনি আমাদের থেকে বেশী সহীহ বর্ণনা(হাদীস এর বর্ণনা) জানেন, তাই যদি কোন সহীহ বর্ণনা থাকে তাহলে আমাকে জানাবেন(বর্ণনাটির সম্পর্কে) যাতে আমি এটি(বর্ণিত হাদীস) অনুসরন করতে পারি”  [Hilyat al-Awliyaa: 9/170]\n\n২৯. আবু নাসর আল-ফাথ বিন শাখরাফ বিন দাওদ বিন মুযাহীম আল-আবিদ (মৃঃ ২৭৩ হিজরি) বলেছেনঃ “এবং ইবন হাম্বল(আহমাদ ইবন হাম্বল) তার সময়ের (সবচেয়ে বড় আলেম ছিলেন)”\n\nএটি শুনে, আবু আব্দুল্লাহ আল-হারিছ বিন আসাদ আল-মুহাসিবী আল-বাগদাদী (মৃঃ ২৪৩ হিজরি) বলেছেনঃ “আহমাদ ইবন হাম্বল অনেক কষ্ট সহ্য করেছেন যা সুফইয়ান আছ-ছাওরী এবং আল-আওযায়ী এর সাথে ঘটেনি”  [Hilyat al-Awliyaa: 9/167 Chain Hasan ; Manaaqib Al-Imaam Ahmad of ibn al-Jawzee: p. 121 Chain Hasan]\n\n৩০. হাফিজ আবু ইয়া’লা আল-খালীল বিন আব্দুল্লাহ বিন আহমাদ বিন খালীল আল-খালেলী আল-কুযওয়াইনী (মৃঃ ৪৪৬ হিজরি) ইমাম আহমাদ সম্পর্কে বলেছেনঃ “এবং তিনি(আহমাদ ইবন হাম্বল) তার সময়ের সবচেয়ে বড় ফকীহ ও ন্যায়নিষ্ঠ ব্যাক্তি ছিলেন”  [Al-Irshaad fi Ma’rifah Uloom ul-Hadeeth: 2/597 T.302]\n\n৩১. আবু আল-হাসান আলী বিন ইসমাইল বিন ইশহাক বিন সালীম আল-আশ’আরী (আবুল হাসান আশ’আরী নামে পরিচিত) (মৃঃ ৩২৪ হিজরি) বলেছেনঃ “আমাদের অভিমত এবং যেই আকীদা আমরা অনুসরন করি তা হল দৃঢ় ভাবে ধরা আল্লাহর কিতাব এবং রাসুল মুহাম্মাদ(সাল্লাল্লাহু আলাইহি ওয়া সাল্লাম) এর সুন্নাহ, যা সাহাবীদের থেকে বর্ণিত হয়েছে তা, তাবেয়ী এবং হাদীসের আইম্মা থেকে আমরা আশ্রয় গ্রহন করি। এবং আমরা তাও অনুসরন করি যা আবু আব্দুল্লাহ আহমাদ বিন মুহাম্মাদ বিন হাম্বল (ইমাম আহমাদ ইবন হাম্বল) বলেছেন- আল্লাহ তার চেহারাকে উন্নীত করুক এবং তার মর্যাদা বৃদ্ধি করুক এবং তাকে সবচেয়ে ভাল বিনিময় দান করুক। যদি কোন ব্যাক্তি তার (ইমাম আহমাদ ইবন হাম্বল) কথার বিরুদ্ধে যায় তাহলে আমরা সেই ব্যক্তির কাছ থেকে বিরত থাকব, কারন তিনি (ইমাম আহমাদ ইবন হাম্বল) ছিলেন ইমাম আল-ফাযেল, এবং রা’ঈস আল-কামীল। আল্লাহ তার (ইমাম আহমাদ ইবন হাম্বল) মাধ্যমে সত্যকে স্পষ্ট করেছেন এবং পথভ্রষ্টতাকে দূরীভূত করেছেন। তিনি (ইমাম আহমাদ ইবন হাম্বল) মানহাযকে (পথকে) স্পষ্ট করেছেন (মানুশের জন্য) এবং ধ্বংস করেছেনঃ বিদ’আতীদের\n\nবিদ’আতকে, পথভ্রষ্টদের পথভ্রষ্টতাকে, সন্দিহানদের সন্দেহকে। আল্লাহ তার দয়া দেখাক এই মুকাদ্দাম ইমামকে এবং শ্রেষ্ঠ বন্ধুকে এবং সকল মুসলিম আইম্মাদের।”  [Al-Ibaanah An Usool ad-Diyaanah: p.8]\n\n৩২. হাফীজ আমীর আবু নাসর আলী বিন হিবাতুল্লাহ (ইবন মাকুলা নামে পরিচিত) (মৃঃ ৪৭৫ হিজরি) বলেছেনঃ “তিনি (ইমাম আহমাদ ইবন হাম্বল) বর্ণনায় ইমাম ছিলেন এবং জুহদে বিশিষ্ট ছিলেন এবং ন্যায়পরায়ণ ছিলেন; সাহাবী ও তাবেয়ীদের মাযহাব সম্বন্ধে তিনি সবথেকে বেশী জানতেন”  [Al-Ikmaal: 2/563 ; Taareekh Dimashq: 5/287, Chain Saheeh up to Ibn Makoola]\n\n৩৩. হাফীয আবু ফারজ আব্দুর রাহমান বিন আলী বিন মুহাম্মাদ ইবন আল-জাওজী (মৃঃ ৫৯৭ হিজরি) বলেছেনঃ “তিনি(ইমাম আহমাদ ইবন হাম্বল) ছিলেন একজন ইমাম… তিনি(ইমাম আহমাদ ইবন হাম্বল) তার মধ্যে হাদীস,ফিকাহ,জুহদ এবং ন্যায়পরায়ণতা সংরক্ষন করে রেখেছিলেন”  [Al-Muntazim fi Taareekh al-Malook: 11/286]\n\n৩৪. ইমাম আবু বকর আহমাদ ইবন আলী বিন ছাবীত আল-খাতীব আল-বাগদাদী (মৃঃ ৪৬৩ হিজরি) বলেছেনঃ “তিনি (ইমাম আহমাদ ইবন হাম্বল) মুহাদ্দিসদের ইমাম ছিলেন, দ্বীনের(ইসলাম) সাহায্যকারী ছিলেন, সুন্নাতের রক্ষক ছিলেন, দুঃখে ধৈর্যশীল ছিলেন”  [Taareekh Baghdaad: 4/412 T.2317]\n\n৩৫. আসমা উল রিজাল এর প্রখ্যাত ইমাম, হাফিজ মুহাম্মাদ বিন আহমাদ বিন উছমান আয-যাহাবী (ইমাম যাহাবী নামে পরিচিত) (মৃঃ ৭৪৮ হিজরি) ইমাম আহমাদ সম্পর্কে বলেছেনঃ “এটি বাস্তবতা যে তিনি (ইমাম আহমাদ ইবন হাম্বল) একজন ইমাম ছিলেন, এবং এটি সত্য যে তিনি ছিলেন শায়খ উল ইসলাম”  [Siyar A’laam al-Nabula: 11/177]\n\n৩৬. হাফীজ আবু আল-ফাজল আহমাদ বিন আলী ইবন হাজার আল-আসকালানী (ইবন হাজার আসকালানী নামে পরিচিত) (মৃঃ ৮৫২ হিজরি) বলেছেনঃ “আহমাদ ইবন মুহাম্মাদ ইবন হাম্বল… তিনি আইম্মাদের মধ্য থেকে একজন ছিলেন, তিনি ছিলেন ছিকাহ,হাফিজ,ফাকীহ,হুজ্জাহ(দলীল)”  [Taqreeb at-Tahdheeb: 96]\n\n৩৭. মুসা বিন উবায়দুল্লাহ বিন ইয়াহইয়া খাকান (মৃঃ ৩২৫ হিজরি) ইমাম আহমাদের প্রশংসায় বলেছেনঃ “তুমি দেখবে যে (প্রত্যেক) বিদ’আতী আহমাদের (ইমাম আহমাদ ইবন হাম্বল) প্রতি ঘৃণা পোষণ করে, এবং তোমার জানা উচিত যে (প্রত্যেক) ন্যায়নিষ্ঠ ব্যক্তি ইবন হাম্বলকে (ইমাম আহমাদ ইবন হাম্বল) ভালোবাসে”  [Manaaqib Al-Imaam Ahmad of ibn al-Jawzee: p. 431]\n\n৩৮. শামস উদ-দ্বীন মুহাম্মাদ বিন মুহাম্মাদ আল-জাজরী (মৃঃ ৮৩৩ হিজরি) বলেছেনঃ “তিনি(ইমাম আহমাদ ইবন হাম্বল) ছিলেন শায়খ উল-ইসলাম এবং সুন্নাহ’র শাইখ, এবং তিনি (ইমাম আহমাদ ইবন হাম্বল) সেই ব্যাক্তি যিনি এই উম্মাহকে(মুসলিম উম্মাহ) দয়া করেছেন”  [Al-Mus’ad Al-Ahmad fi Khatm Musnad Al-Imaam Ahmad, With Tahqeeq of Ahmad Shaakir: 1/35]\n\n৩৯. ইমাম হাজ্জাজ বিন আবী ইয়াকুব ইউসুফ বিন হাজ্জাজ আশ-শা’ইর আছ-ছাকাফী আল-বাগদাদী (মৃঃ ২৫৯ হিজরি) বলেছেনঃ “আমি একবার আহমাদের (ইমাম আহমাদ ইবন হাম্বল) কপালে চুমু দিলাম এবং বললাম, ‘হে আবু আব্দুল্লাহ! তুমি সুফইয়ান(ইমাম সুফইয়ান ছাওরী) এবং মালিকের(ইমাম মালিক) পর্যায়ে পৌঁছে গেছ’”  [Manaaqib Ahmad: p.134]\n\n৪০. ইমাম আহমাদ বিন হাম্বল এর শিক্ষক, হাফিজ আবু বকর আব্দুর রাজ্জাক বিন হাম্মাম বিন নাফি আল-হুমায়রি আস-সানা’আনী (মৃঃ ২২১ হিজরি) (মুসান্নাফে আব্দুর রাজ্জাক এর লেখক) বলেছেনঃ “আহমাদ বিন হাম্বল এর মত কেউ আমাদের কাছে কখনও আসে নাই”  [Manaaqib al-Imaam Ahmed by Ibn Al-Jawzee: p.69 Chain Hasan]\n\n৪১.  হাফিয ইবন হিব্বান(মৃঃ ৩৫৪হিজরি) বলেছেনঃ “সে(ইমাম আহমাদ ইবন হাম্বল) ছিলেন হাফিজ,ফকীহ,অসাধারন। আল্লাহ উম্মাতে মুহাম্মাদ কে তার(ইমাম আহমাদ) মাধ্যমে সাহায্য করেছেন। তিনি একটি আশ্রয়স্থল এর মত ছিলেন এবং মানুষেরা তার মধ্যে আশ্রয় খুজতো” [Ath-Thiqaat Of Ibn Hibban: vol.8 p. 18/19]\n\n৪২. মুহাম্মাদ ইবন সা’দ ইবন মুনী আল-হাশমী আল-বাসরী আল-বাগদাদী (মৃঃ ২৩০ হিজরি) বলেছেনঃ “সে(ইমাম আহমাদ) নির্ভরযোগ্য,যথাযথ,সত্যবাদী,কাসীরুল হাদীস(প্রচুর হাদীস বর্ণনাকারী)” [Tabaqaat ibn sa’d: 7/354]\n\nবিভিন্ন গ্রন্থে ইমাম আহমদ (রহ) থেকে বর্নিত হাদিস সংখ্যা :\n\n★ সহীহ বুখারী তে ইমাম আহমাদ ইবন হাম্বল থেকে বর্ণিত হাদীস রয়েছে ৫ টি, সেগুল হলঃ আরবী সহীহ বুখারী এর ৩৭৭,২১০৮,৪৪৭৩,৫১০৫,৫৮৭৯ নং হাদীস।\n\n★ সহীহ মুসলিম এ ইমাম আহমাদ ইবন হাম্বল থেকে বর্ণিত হাদীস রয়েছে ১৯ টি, সেগুল হলঃ আরবী সহীহ মুসলিম এর ৪২০/১৬৬, ৫১৯/২১৫, ১১১৭/৫০২, ১৩১৩/৫৮১, ১৬৪৪/৭১০, ৩০৯৫/১২৮৪, ৩১৩৯/১২৯৮, ৩৯৬২/১৫৫১, ৪৩৭৭/১৬৭৬, ৪৫৭৪/১৭৫৬, ৪৬৯৬/১৮১৪, ৪৯৯৬/১৯৩৪, ৫৪৪৫/২০৮১, ৫৪৭৯/২০৯২, ৫৬০৪/২১৩৯, ৫২১০/২১৪৩, ৬০১৩/২৩০৯, ৬২৫৬/২৪২১, ৬৩০৯/২৪৪৯ নং হাদীস।\n\n★ সুনানে আবু দাউদ এ ইমাম আহমাদ ইবন হাম্বল থেকে বর্ণিত হাদীস রয়েছে ১০ টি, সেগুল হলঃ আরবী সুনানে আবু দাউদ এর ৩৮৫,৫১৭,১৪২৮,১৮৩৭,১৯০৭,১৯৫১,২০১৬,২৩৭০,২৩৭৪,৪০০০ নং হাদীস।\n\n★ সহীহ ইবন খুজাইমাহ এ ইমাম আহমাদ ইবন হাম্বল থেকে বর্ণিত হাদীস রয়েছে ১ টি, তা হলঃ আরবী সহীহ ইবন খুজাইমাহ ১/৫৯ হাদীস ১১২।\n\n★ ইমাম ইবন হিব্বান এর সহীহ(আল-ইহসান) গ্রন্থে ইমাম আহমাদ ইবন হাম্বল থেকে বর্ণিত হাদীস রয়েছে ২৪ টি। [সেগুলর নম্বর আমি উল্লেখ করছি না]\n\n★ ইমাম আবু আব্দুল্লাহ মুহাম্মাদ ইবন ইসমাইল আল-বুখারী(রাহিমাহুল্লাহ) , আসমা উল রিজাল শাস্ত্রে ইমাম আহমাদ ইবন হাম্বল এর কথাকে দলীল হিসাবে গ্রহন করেছেন। [Kitab ad-Du’afa Of Imaam Bukhari- 80,110,240,260,355 ; Al-Tareekh Al-Kabeer 7/291]"
  },
  {
    "1": "মুসলিম শরীফ ও ইমাম মুসলিম (রহঃ) এর জীবনবৃত্তান্ত",
    "2": "মুসলিম শরীফ ও ইমাম মুসলিম (রহঃ) এর জীবনবৃত্তান্ত\n\nসহীহ মুসলিম (আরবি: صحيح مسلم‎‎) হাদিস বিষয়ক একটি সুপ্রসিদ্ধ গ্রন্থ। এটি কুতুব আল-সিত্তাহ অর্থাৎ হাদীস বিষয়ক প্রধান ছয়টি গ্রন্থের দ্বিতীয় গ্রন্থ।\n\nলেখকঃ মুসলিম বিন হাজ্জাজ\n\nধারাবাহিকঃ সিহাহ সিত্তাহ\n\nধরনঃ হাদিসের সংকলন\n\nবর্ণনাঃ\n\n‘সহীহ মুসলিম’ হাদিসের অন্যতম একটি গ্রন্থের নাম। ইমাম মুসলিম ইবনে হাজ্জাজ ইবনে মুসলিম আল কুশাইরী হলেন এই মহান গ্রন্থের সংকলক।\n\nতার অন্যান্য সংকলনের মধ্যে সহীহ মুসলিম হলো সবচেয়ে প্রসিদ্ধ ও গ্রহনযোগ্য। মুসলিম হাদীস বিশারদদের সর্বসম্মত সিদ্ধান্ত অনুযায়ী কোরআন মাজীদের পর পৃথিবীর বুকে বিশুদ্ধতম দ্বিতীয় গ্রন্থ হলো ‘সহীহ মুসলিম’। শক্তিশালি পরিকল্পনার পাশাপাশি অত্যন্ত যত্নের সাথে গুছিয়ে ইমাম মুসলিম তৈরি করেছেন সংকলনটি। উক্ত কর্মটি সম্পন্ন করতে তার সময় লেগেছে প্রায় পনের বছর। এই গ্রন্থ সংকলনে তার সুনির্দিষ্ট পরিকল্পনা ও সযত্ন সুন্দর বিন্যাসকে বিবেচনা করে তার যুগের পশ্চিমা বহু মুহাদ্দিস সহীহ মুসলিমকে সহীহ বুখারী’র উপর প্রাধান্য দিয়ে তাকে ‘শ্রেষ্ঠ হাদীস গ্রন্থ’ হিসেবে মন্তব্য করেছেন। তাদের অন্যতম একজন হাফিজুল হাদীস আবু আলী নায়সাবুরী বলেন: ‘আসমানের নিচে ইলমে হাদীস সংক্রান্ত ইমাম মুসলিমের কিতাব অপেক্ষা বিশুদ্ধতম কোন কিতাব নাই।’\n\nহাদিসের এ গ্রন্থ সংকলনের ক্ষেত্রে ইমাম মুসলিম তার একান্ত আস্থাভাজন ছাত্রদের সহযোগিতাও নিয়েছেন। তার ছাত্র আহমদ বিন সালামা বলেন, ‘ইমাম মুসলিমের সাথে তার ‘সহীহ’ সংকলনের ক্ষেত্রে আমি পনেরো বছর কাজ করেছি, এতে প্রায় ১২ হাজার হাদীস রয়েছে (পুনরুক্তসহ)। পুনরুক্ত বাদ দিলে হাদীসের সংখ্যা হবে প্রায় ৪০০০।’ ইমাম মুসলিম তার মুখস্ত তিন লক্ষাধিক হাদীস থেকে বাছাই করে বিশুদ্ধ হাদীসের এ সংকলনটি তৈরি করেছেন।\n\nইমাম মুসলিম (রহঃ) এর জিবনীঃ\n\nজন্মঃ\n\nআল-ইমাম আল-হাফেজ হুজ্জাতুল ইসলাম আবুল হুসাইন মুসলিম ইবনুল হাজ্জাজ আল-কুশিয়ারী আন-নায়সাবুরী ২০২/৮১৭ মতান্তরে ২০৬/৮২১ অথবা ২০৪/৮১৯ সনে খুরাসানের অন্তর্গত নায়সাবুরে জন্মগ্রহণ করেন । তিনি নির্ভেজাল আরব বংশজাত । তার পরিবারের আদি বাসস্থান নায়সাবুর । শৈশবকাল হতেই তিনি হাদীস শিক্ষায় আত্মনিয়োগ করেন ।\n\nমুসলিম ইবনুল হাজ্জাজ\n\nمسلم بن الحجاج\n\nউপাধিঃ ইমাম মুসলিম\n\nজন্মঃ ৮১৫ পরে\n\nনিশাপুর, খোরাসান\n\n(বর্তমান ইরান)\n\nমৃত্যুঃ মে ৮৭৫ সমাধি স্থান নাসারাবাদ (নিশাপুরের একটি শহর)\n\nযুগঃ ইসলামের স্বর্ণযুগ আব্বাসিয় খিলাফতকাল\n\nপেশাঃ মুসলমান আলিম, হাদিস সংকলনকারী\n\nসম্প্রদায়ঃ সুন্নী মুসলমান\n\nমূল আগ্রহঃ হাদিসশাস্ত্র\n\nলক্ষণীয় কাজঃ সহীহ মুসলিম\n\nযাদের দ্বারা প্রভাবিত হয়েছেনঃ\n\n১/ইসহাক ইবন রাহওয়ে, \n\n২/ইমাম বুখারী\n\nসফরসমুহঃ \n\nহাদীস শিক্ষার উদ্দেশে তৎকালীন মুসলিম জাহানের সবগুলি কেন্দ্রেই গমন করেন। বিশেষতঃ ইরাক, হিজায, মিশর প্রভৃতি অঞ্চল ব্যাপকভাবে ভ্রমণ করে তথায় অবস্থানকারী হাদীসের শ্রেষ্ঠ উস্তাদ ও মুহাদ্দিসের নিকট হতে হাদীস শিক্ষা ও সংগ্রহ করেন । তিনি এ সকল স্থানের ইমাম বুখারীর (মৃত্যুঃ ২৫৬ হিঃ) অনেক উস্তাদ এবং অন্যদের নিকট থেকেও হাদিস শ্রবণ ও গ্রহণ করেন । ইমাম মুসলিম সর্বপ্রথম ২১৮/৮১৩ সনে হাদিসের দারসে বসতে শুরু করেন । ইয়াহইয়া আত-তামীমী আন-নায়সাবুরী, আল-কা’নাবী, আহমাদ ইবনে ইউনুস, ইসমা’ঈল ইবনে আবী উইয়াস, সা’ঈদ ইবনে মানসূর, আউন ইবনে সাল্লাম, আহমাদ ইবনে হাম্বল – এ সকল প্রখ্যাত হাদিসবিদ ছাড়া আরও অনেকের নিকট তিনি হাদিসের পাঠ গ্রহণ করতেন। তাছাড়া ইমাম শাফি’ঈ-এর শাগরিদ হারমালা এবং প্রখ্যাত মুহাদ্দিস ইসহাক ইবনে রাহুইয়াহ-র নিকট থেকেও তিনি হাদিস শোনেন । তিনি একাধিকবার বাগদাদ সফর করেন । তাঁর সর্বশেষ বাগদাদ সফর ছিল হিজরী ২৫৯ সনে । বাগদাদের হাদিসবিদরা তাঁর নিকট থেকে শ্রুত হাদিস বর্ণনা করেছেন।\n\nউস্তাদঃ ইমাম বুখারী  (রহঃ)\n\nইমাম বুখারী নায়সাবুরে আসলে ইমাম মুসলিম তাঁকে উস্তাদ হিসেবে বরণ করে নেন। তাঁর হাদিস বিষয়ক বিশাল জ্ঞানভান্ডার হতে মুসলিম যথেষ্ট মাত্রায় গ্রহণ করেন। এই শহরে এক সময় ইমাম বুখারীর বিরুদ্ধে প্রবল প্রচারণা শুরু হয়। ইমাম মুসলিম তখন বুখারির পক্ষ অবলম্বন করেন। এ প্রসঙ্গে একটি বিশেষ ঘটনার কথা বিভিন্ন গ্রন্থে বর্ণিত হয়েছে। ‘‘একদিন ইমাম মুসলিম তাঁর হাদিসের উস্তাদ মুহাম্মাদ ইবনে ইয়াহইয়ার দারসে অন্যান্য শিক্ষার্থীদের সাথে উপস্থিত আছেন । সহসা উস্তাদ ঘোষণা করেন, ‘বিশেষ একটি মাসয়ালায় যে ব্যক্তি বুখারির মতের সাথে একমত তাঁর উচিত আমার মজলিস ত্যাগ করা’। ইমাম মুসলিম সাথে সাথে মজলিস ত্যাগ করে ঘরে চলে আসেন এবং এই উস্তাদের নিকট হতে শ্রুত ও গৃহীত হাদিসসমূহের পাণ্ডুলিপি ফেরত পাঠিয়ে দেন । তিনি এই উস্তাদের সূত্রে হাদিস বর্ণনা সম্পূর্ণরূপে ত্যাগ করেন’’।\n\nশাগরিদগণঃ\n\nইমাম মুসলিম ছিলেন ‘উলূমে হাদিসের এক বিশাল সাগর’। বিশ্বের সকল হাদিস বিশারদ তাঁকে এ বিষয়ের একজন শ্রেষ্ঠ ইমাম বলে ঐকমত্য পোষণ করেছেন। তাঁর যুগের বড় বড় মুহাদ্দিসগণ তাঁর নিকট হাদিস শিক্ষা করেছেন। তাঁর প্রখ্যাত শাগরিদদের মধ্যে ইবরাহীম ইবনে আবী তালিব, ইবন খুযাইমা, সাররাজ, আবু আওয়ানা, আবু হামেদ ইবনে শারকী, আবু হামেদ আহমাদ ইবনে হামাদান, ইবরাহীম ইবনে মুহাম্মাদ, মাককী ইবনে আবাদান, আব্দুর রাহমান ইবনে আবি হাতেম, মুহাম্মাদ ইবনে মাখলাদ, ইমাম তিরমিযী, মুসা ইবনে হারুন, আহমেদ ইবনে সালমা, ইয়াহইয়া ইবনে সায়েদ প্রমুখের নাম বিশেষ উল্লেখযোগ্য। তারা সকলে হাদিস শাস্ত্রে ইমাম মুসলিমের শ্রেষ্ঠত্ব স্বীকার করে তাঁর সূত্রে হাদিস বর্ণনা করেছেন। অবশ্য ইমাম তিরমিযী ইমাম মুসলিমের সূত্রের মাত্র একটি হাদিস বর্ণনা করেছেন।\n\nইমাম মুসলিম রচিত গ্রন্থসম\n\nইমাম মুসলিমের মহামূল্য রচনাবলীও তাঁর পাণ্ডিত্যের কথা অকাঠ্যভাবে প্রমাণ করে । তাঁর গ্রন্থাবলীর অধিকাংশই হাদিস ও তৎসম্পর্কিত বিষয়ে প্রণীত।\n\nইমাম মুসলিম রচিত গ্রন্থসমূহ –\n\nতাঁর বিখ্যাত হাদিস সংকলণ “আস-সাহীহ” ছাড়াও নিম্নলিখিত গ্রন্থাবলীর কথা ইতিহাসে পাওয়া যায়ঃ-\n\n১. আল-মুসনাদ আল-কাবীর\n\n২. কিতাব আল-জামি ‘আলা আল-আবওয়াব\n\n৩. কিতাব আল-আসমা’ ওয়া আল-কুনা’\n\n৪. কিতাব আল-তাময়ীয\n\n৫. কিতাব আল-ইফরাদ\n\n৬. কিতাব আল-আকরান\n\n৭. কিতাবু সুওয়ালাতিহি আহমাদ ইবনে হাম্বল\n\n৮. কিতাব আল ‘ইলাল ওয়া কিতাব আল-ওয়াহদান\n\n৯. কিতাবু হাদিসে ‘আমার ইবনে শূ’আইব\n\n১০. কিতাব আল-ইনতিফা বি-উহুব আল-সিবা’\n\n১১. কিতাবু মাশায়িখ শু’বা\n\n১২. কিতাবু মাশায়িখ মালিক ওয়া কিতাবু মাশায়িখ আল-সাওরী\n\n১৩. কিতাবু মান লায়সা লাহু ইল্লা রব্বিন ওয়াহিদ\n\n১৪. কিতাব আল-মুখাদরামিন\n\n১৫. কিতাব আওলাদ আল-সাহাবা\n\n১৬. কিতাবু আওহাম আল-মুহাদ্দিসীন\n\n১৭. কিতাব আল-তাবাকাত\n\n১৮. কিতাবু আফরাদ আল-শামিয়্যীন ।\n\nতিনি সাহাবীদের জীবনী বিষয়ক \"মুসনাদ আল-কাবীর” রচনায় হাত দিলেও তা শেষ করে যেতে পারেননি । একমাত্র ‘আস-সাহীহ’ ছাড়া তাঁর রচনার আর কোনটিই বর্তমানে পাওয়া যায় না। এই কিতাবগুলো পৃথিবীর শ্রেষ্ট বিশ্ববিদ্যালয় আল আযহার বিশ্ববিদ্যালয়ের লাইব্রেরীতে সংগ্রহ আছে। \n\nমৃত্যুঃ \n\nইমাম মুসলিম ২৬১/৮৭৫ সনের ২৫শে রজব রোববার নায়সাবূরে ইন্তেকাল করেন। নায়সাবূরের শহরতলী নাসরাবাদে ২৬শে রজব সোমবার তাঁকে দাফন করা হয়। তাঁর জন্মের সন সম্পর্কে মতভেদ থাকায় মৃত্যুকালে তাঁর সঠিক বয়স সম্পর্কেও মতপার্থক্য দেখা যায়। ইবনে হাজার আসকালানী মুসলিমের মৃত্যুর কারণ সম্বন্ধে একটি বিবরণ প্রদান করেছেন। ইমাম মুসলিমের জন্য হাদিস বিষয়ক একটি আলোচনা সভার আয়োজন করা হয়। সেই মজলিসে একটি হাদিস আলোচিত হয়। হাদিসটি ইমাম মুসলিমের জানা ছিল না। মজলিস শেষে বাড়ি ফিরে রাতে এক ঝুরি খুরমা সামনে নিয়ে হাদিসটি তালাশ করতে বসেন। একটি একটি করে খুরমা মুখে দিচ্ছেন আর হাদিসটি অনুসন্ধান করছেন। এভাবে সকাল হয়ে যায়, খুরমাও শেষ হয় এবং হাদিসটিও তিনি পেয়ে যান। এই অতিরিক্ত খুরমা ভক্ষণই তাঁর মৃত্যুর বাহ্যিক কারণ।\n\nইমাম মুসলিম সম্বন্ধে অনান্য মুসলিম মনিষীর বক্তব্যঃ\n\nহাকেম বলেন, ‘ইমাম মুসলিম ছিলেন দীর্ঘাকৃতির। মাথার চুল ও দাড়ি ছিল সাদা । পাগড়ির একটি দিক দু’কাধের মাঝখানে ছেড়ে দিতেন। তিনি ছিলেন কাপড়ের ব্যবসায়ী’। ইমাম মুসলিমের প্রতিভা ও যোগ্যতার অকপট স্বীকৃতি দিয়েছেন তাঁর যুগের ও পরের বহু মনিষী ।\n\nইমাম মুসলিমের উস্তাদ মুহাম্মাদ ইবনে আবদিল ওয়াহহাব আল-ফাররা বলেনঃ ‘ইমাম মুসলিম মানব জাতির মধ্যে অন্যতম আলিম য় ইলমের সংরক্ষণকারী । আমি তাঁর সম্পর্কে শুধু ভাল ছাড়া আর কিছু জানি না ।’\n\nআবু বাকর আল-জারূদিও ঠিক একই মন্তব্য করেছেন ।\n\nমাসলামা ইবনে কাসিম বলেন, ‘অত্যন্ত নির্ভরযোগ্য উঁচু মর্যাদার একজন ইমাম তিনি’ ।\n\nইবনে আবী হাতেম বলেন, ‘আমি তাঁর সূত্রে হাদিস লিখেছি। তিনি অন্যতম বিশ্বস্ত হাফেজে হাদিস। হাদিস বিষয়ে তাঁর গভীর জ্ঞান। আমার পিতাকে তাঁর সম্পর্কে প্রশ্ন করা হলে তিনি বলেনঃ ‘অত্যন্ত সত্যবাদী’। তিনি আরও বলেছেনঃ ‘হাফেজে হাদিস বলতে চারজনকেই বুঝায়। তারা হলেনঃ আবু যূর’আ, মুহাম্মাদ ইবনে ইসমা’ঈল, আদ-দারিমী ও ইমাম মুসলিম’।\n\nইবনুল আখরাম বলেন, ‘আমাদের এই শহর তিনজন হাদিস বিশারদ সৃষ্টি করেছেঃ তাঁরা হলেনঃ মুহাম্মাদ ইবনে ইয়াহইয়া, ইব্রাহীম ইবনে আবী তালিব ও ইমাম মুসলিম’ ।\n\nইসহাক ইবনে মানসূর একবার ইমাম মুসলিমকে লক্ষ্য করে বলেন, ‘যতদিন আল্লাহ্‌ তা’আলা আপনাকে মুসলমানদের জন্য জীবিত রাখবেন আমরা কল্যাণ থেকে বঞ্চিত হবো না’।\n\nআহমাদ ইবনে সালমা বলেন, ‘আমি আবু যুর’আ আবু হাতেমকে হাদিসের বিশুদ্ধতা নির্ণয়ের ক্ষেত্রে তাদের যুগের অন্যান্য মাশায়িকদের ওপর ইমাম মুসলিমকে প্রাধান্য দিতে দেখেছি’।\n\nহাফেজ আবু কুরাইশ বলেছেন, ‘পৃথিবীতে হাফেজে হাদিস মাত্র চারজন। ইমাম মুসলিম তাদের একজন’ ।\n\nইবনে খাল্লিকান ইমাম মুসলিমকে ‘সাহিহ গ্রন্থের অধিকারী, হাদিসের অন্যতম ইমাম ও হাফেজ এবং মুহাদ্দিসকুলের এক প্রধান স্তম্ভ বলে উল্লেখ করেছেন’।"
  },
  {
    "1": "ইমাম কুরতুবি (রহঃ) এর সংক্ষিপ্ত পরিচিতি",
    "2": "ইমাম কুরতুবি (রহঃ) এর সংক্ষিপ্ত পরিচিতি\n\nকরডোবার সেই ইমাম কুরতুবি (রহঃ)।\n\n✍️ইমরান বিন বদরী।\n\n➖➖▪️➖➖\n\nইসলামের স্বর্ণযুগে ইউরোপে নির্যাতিত মুসলিম পরিবারের অন্যতম সন্তান ইমাম কুরতুবি রহমাতুল্লাহি আলাইহ। পুরো নাম ইমাম আবু আবদুল্লাহ আল কুরতুবি (أبو عبدالله القرطبي‎‎)। ইসলামের সৌন্দর্য ও কল্যাণে আকৃষ্ট হয়ে সাহারা মরুভূমি ছাড়িয়ে বিশ্বের বিভিন্ন দেশে ইসলামী শাসন ব্যবস্থা কায়েমের যে জোয়ার ওঠে সেই জোয়ারের ঢেউ ছড়িয়ে পড়েছিলো ইউরোপের মাটিতেও৷\n\n৮ম শতাব্দীতে উত্তর আফ্রিকার উমাইয়া খলিফা ওয়ালিদের গভর্নর মুসা বিন নুসাইরের নির্দেশনায় বীর সেনাপতি তারিক বিন জিয়াদের নেতৃত্বে স্পেনে কায়েম হয় মুসলিম শাসন৷ মুসলমানদের নিরলস প্রচেষ্টায় স্পেন জ্ঞান-বিজ্ঞান, সাহিত্য-সংস্কৃতি ও সভ্যতার ক্ষেত্রে বিস্ময়কর উন্নতি লাভ করে৷ করডোবা খিলাফতের সময় আন্দালুস জ্ঞানের আলোকে পরিণত হয় এবং করডোবা ইউরোপসহ ভূমধ্যসাগরীয় অঞ্চল ও মুসলিম বিশ্বের অন্যতম সাংস্কৃতিক ও অর্থনৈতিক কেন্দ্রে পরিণত হয়। জাবির ইবনে আফলা, আবু ইশাক ইবরাহিম আল জারকালি, আবুল কাসিম আল জাহরাউয়ি, ও ইবনে জুহরদের ত্রিকোণমিতি, জ্যোতির্বিজ্ঞান, শল্যচিকিৎসা, ওষুধ ও অন্যান্য নানা বিষয় সংক্রান্ত গবেষণার ফলে ইসলামি ও পশ্চিমা সমাজে অগ্রগতি অর্জন করে। আন্দালুস ইউরোপ ও ভূমধ্যসাগর অঞ্চলের প্রধান শিক্ষাকেন্দ্রের অন্যতম পরিগণিত হয় এবং তা মুসলিম ও খ্রিষ্টান বিশ্বের মধ্যে সাংস্কৃতিক ও বৈজ্ঞানিক আদানপ্রদানের স্থল হয়ে উঠে। দীর্ঘ সাতশত আশি বছর মুসলিম শাসন অব্যাহত থাকে স্পেনে৷ মুসলিম ইতিহাসের দীপ্তিময় এক বিজয় পরবর্তী করুণ এক ইতিহাসের সাক্ষী আইবেরীয় অঞ্চলের রক্তমাখা এ স্পেনের মাটি। পরবর্তীতে ততকালীন ইউরোপে যখন শিক্ষা সমৃদ্ধিতে এগিয়ে যাওয়া মুসলিম শাসকদের পরাজয়ের লাল বাতি জ্বলা আরম্ভ করেছিলো তখন এই কুরতুবি ছিলেন একজন টগবগে যুবক। অত্যাচারীদের অত্যাচারে যখন মুসলমানরা নির্যাতিত হয়েছিলো সেই অত্যাচারে কুরতুবির পরিবারও নির্যাতনের স্বীকার হয়েছিল। অল্প বয়সে দেখেছিল কিভাবে তাঁর বাবাকে ঐ পাপিষ্ঠরা নির্মমভাবে হত্যা করেছিল। জ্ঞানের আলোয় আলোকিত স্পেনের আন্দালুসিয়া রাজ্যের করডোবায় জন্মনেয়া এই কুরতুবি ততকালীন একজন বিখ্যাত মুফাসসির, মুহাদ্দিস ও ফকিহদের অন্যতম ছিলেন।করডোবা জন্ম বলেই উনি কুরতুবি বা করডোবার অধিবাসী হিসেবে পরিচিত।\n\nসাধারণত উত্তর আফ্রিকার দেশগুলোতে ইমাম মালিক রহমাতুল্লাহি আলাইহির অনুসারী বেশি বলে স্পেনের অধিকাংশ মুসলমান মালিকি মাঝহাবে বিশ্বাসী। কাজী আয়াজ রাহমাতুল্লাহি যিনি শিফা শরীফের মুসান্নেফ তিনি সহ ইমাম কুরতুবিও মালিকি মাজহাবের অনুসারী ছিলেন। পবিত্র কুরআনে করীমের উল্লেখযোগ্য তাফসীর গুলির মাঝে ইমাম কুরতুবির \u0027তাফসীর আল কুরতুবি\u0027 অত্যধিক পরিচিত, যেটা ২০ খন্ডে সমাপ্ত করা হয়েছে। আর সেই বিশাল তাফসীরকে স্পেনীশ ভাষায় রূপদান করেন স্পেনের গ্রানাডার জনাব জাকারিয়া মাসা।\n\nকৃষক বাবার ছেলে ইমাম কুরতুবি তরুণ বয়সে পাত্র তৈরিতে মাটি আনার কাজে নিয়োজিত ছিলেন। ইউরোপীয় অঞ্চলে জ্ঞান বিজ্ঞানের শহর করডোবায় তিনি তাঁর শিক্ষা সমাপ্ত করলেও ১২৩৬ সালের দিকে করডোবা মুসলমানদের হাত ছাড়া হয়ে গেলে তিনি মুসলিম অধ্যুষিত দেশ মিশরের আলেক্সান্দ্রিয়া চলে যান। সেখানে তিনি ইলমে হাদিস ও ইলমে তাফসীরের উপর আরো অত্যধিক জ্ঞানার্জন করেন। মুহাজির এই কুরতুবিই পরিশেষে সভ্যতার প্রাচীণ শহর কায়রোর দক্ষিণে মিনিয়ায় স্থানীভাবে বসবাস শুরু করেন। এবং সেখানে তিনি তাঁর বাকী জীবন লেখালেখির মাধ্যমে অতিবাহিত করেছেন। ইমাম কুরতুবি ১২৭৩ সালে মিনিয়ায় মৃত্যুবরণ করেন। মুনিয়ার আবিল খুসাব নামক স্থানে তাঁকে দাফন করা হয়।"
  },
  {
    "1": "গাউসে পাক রাদ্বিয়াল্লাহু তাআলা আনহুর মুহিউদ্দীন নামের সার্থকতা",
    "2": "গাউসে পাক রাদ্বিয়াল্লাহু তা‘আলা আনহুর ‘মুহিউদ্দীন’ নামের সার্থকতা।\n\n🖋মাওলানা মুহাম্মদ আবদুল মান্নান \n\nসাইয়্যেদুনা গাউসুল আ’যম শায়খ আবদুল ক্বাদির জীলানী রাদ্বিয়াল্লাহু তা‘আলা আনহু’র অগণিত ‘লক্বব’ (উপাধি তথা গুণবাচক নাম) রয়েছে। তন্মধ্যে একটি বরকতমন্ডিত লক্বব হচ্ছে, ‘মুহিউদ্দীন’ (দ্বীন-ইসলামকে পুনর্জীবিতকারী) এ নামে নামকরণের কারণ খোদ্ হুযূর গাউসে আ’যম রাদ্বিয়াল্লাহু তা‘আলা আনহু এভাবে বর্ণনা করেছেন, তাঁকে কেউ আরয করলো, ‘হুযূর, আপনার লক্বব (উপাধি) ‘মুহিউদ্দীন’ কিভাবে দেওয়া হয়েছে?’’ তিনি বললেন, ‘৫১১ হিজরীতে আমি বাগদাদে একবার খালি পায়ে যাচ্ছিলাম। রাস্তায় আমি একজন অসুস্থ হাড্ডিসার ফ্যাকাশে রংঙের লোক পড়ে থাকতে দেখতে পেলাম। সে আমাকে ‘আস্সালামু আলায়কুম’ বলে আমার নাম ধরে ডাক দিলো এবং তার নিকটে যেতে অনুরোধ করলো। আমি যখন তার নিকটে গেলাম, তখন সে আমাকে টেনে তুলতে বললো। আমি তার অনুরোধ রক্ষা করলাম; কিন্তু কী দেখলাম? দেখতে দেখতে লোকটির শরীর সুস্থ হতে লাগলো। আর গায়ের রং ও আকৃতি একেবারে সুস্থ-সুঠাম বলে মনে হতে লাগলো।\n\nআমি হঠাৎ এ পরিবর্তন দেখে ভয় পেয়ে গেলাম। সে আমাকে বললো, ‘আপনি কি আমাকে চিনেছেন?’ আমি বললাম, ‘নাতো!’ তখন সে বলতে লাগলো, ‘‘আমি হলাম ‘দ্বীন-ইসলাম’। আপনি আমাকে ইতোপূর্বে যেমনি দেখেছিলেন, আমি বর্তমান সমাজে তেমনি অতি শোচনীয় অবস্থায় ছিলাম; কিন্তু আল্লাহ্ তা‘আলা আপনার প্রচেষ্টায় আমাকে নতুন করে জীবন দান করেছেন।’’\n\nএটা কোন অলীক-অমূলক কথা নয়; বরং বাস্তব কথাই। কারণ, হুযূর গাউসে আ’যম রাদ্বিয়াল্লাহু তা‘আলা আনহু এ ধরাধামে তাশরীফ আনার পূর্বে দ্বীন-ইসলামের অবস্থা অতি দুর্বল হয়ে গিয়েছিলো। এরপর তাঁর শুভ আবির্ভাবের ফলে, তাঁরই মাধ্যমে তা যেভাবে উন্নতির চরম শিখরে পৌঁছেছিলো, সেটার বর্ণনা ইতিহাসের পাতাগুলো উল্টালে বুঝা যাবে। এ নিবন্ধে আমি সে সম্পর্কে সংক্ষেপে আলোচনা করার প্রয়াস পাচ্ছিঃ অদৃশ্য জ্ঞানের অধিকারী বিশ্বনবীর ভবিষ্যদ্বাণী\n\nহুযূর সরওয়ার-ই আলম সাল্লাল্লাহু তা‘আলা আলায়হি ওয়াসাল্লাম এরশাদ করেছেন, (হিজরী) পঞ্চম শতাব্দির কাছাকাছি সময়ে (৪৭০/৭১হি.) আমার উম্মতের উপর মহাবিপদের একটি চাক্কি ঘুরবে। যদি তারা তা থেকে রক্ষা পেয়ে বেরিয়ে আসতে পারে; তবে আবার কিছু কালের জন্য স্থায়িত্ব লাভ করবে। [সূত্র. ফয়যুল বারী, কৃত. আনোয়ার শাহ্ কাশমীরী]\n\nবিভিন্ন ঘটনায় এ সত্যতা প্রমাণিত\n\nসুতরাং ওই শতাব্দিতে উম্মতের উপর ওই চাক্কি ঘুরেছিলো। ইতিহাস এর জ্বলন্ত সাক্ষী। ওই যুগে ইসলামের উপর অবনতি ও অধঃপতনের সূচনা ব্যাপকাহারে হয়েছিলো। যদিও বাহ্যিকভাবে ইসলামী রাষ্ট্রগুলোর অবস্থানের পরম্পরা সুদূর স্পেন থেকে আরম্ভ করে এদিকে ভারত পর্যন্ত বিস্তৃত ছিলো; কিন্তু অভ্যন্তরীণ অবস্থাদি অত্যন্ত শোচনীয় ছিলো। ইসলামী দুনিয়ার কেন্দ্রীয় শক্তি অর্থাৎ খিলাফত (শাসন ক্ষমতা) বাগদাদে অতিমাত্রায় দুর্বল হয়ে পড়েছিলো। এর বাইরে চতুর্দিকে দেউলিয়াপনা বিরাজ করছিলো। রাজনৈতিক ও সামাজিক দিক দিয়ে সর্বত্র বিশৃঙ্খলা বিরাজিত ছিলো। আল্লামা ইবনে জাওযীর লিখিত ‘আল-মুনায্যাহ্’-এ এবং ভারতের শিবলী নো’মানী ও সুলায়মান নদভীর লিখিত ইতিহাস বিষয়ক কিতাব (গ্রন্থ)গুলোতে ওই সময়কার ইসলামী রাষ্ট্রগুলোর যে চিত্র ফুটে উঠেছে, তা থেকে বুঝা গেলো যে, ব্যভিচার, পাপাচার, রাজনৈতিক অস্থিরতা এবং চারিত্রিক অধঃপতন চরম সীমানায় পৌঁছে গিয়েছিলো। যেমন-\n\nস্পেন: স্পেনে উমাইয়া বংশের আমীর আবদুর রহমানের প্রতিষ্ঠিত সরকারের কেন্দ্রীয় কাঠামো ভেঙ্গে পড়েছিলো। ইউরোপের খ্রিস্টান রাজ্যগুলো সুযোগের সন্ধানে ও অপেক্ষায় ছিলো- মুসলমানদের ক্ষমতা নিঃশেষ করে নিজেদের শাসন ক্ষমতা প্রতিষ্ঠা করতে।\n\nবায়তুল মুক্বাদ্দাস\n\nবায়তুল মুক্বাদ্দাসের উপর খ্রিস্টানদের কর্তৃত্ব প্রতিষ্ঠার পর তারা ইরাক্ব ও হিজাযের উপর হামলা করার প্রস্তুতি নিচ্ছিলো, এমন মনে হচ্ছিলো যেন খ্রিস্টানগণ গোটা বিশ্ব থেকে মুসলমানদের সম্মিলিত শক্তিকেও নিশ্চিহ্ন করার জন্য আদাজল খেয়ে লেগেছিলো।\n\nমধ্যপ্রাচ্য\n\nমধ্যপ্রাচ্যের বিরাজিত আব্বাসী রাষ্ট্রের অস্তিত্ব ক্রমশ: নামমাত্র হয়ে যাচ্ছিলো, সালজূক্বী ও অন্যান্য অধীনস্থ সুলতানগণ পরস্পর গৃহযুদ্ধে জড়িয়ে পড়েছিলেন। যে সুলতানেরই ক্ষমতা বৃদ্ধি পাচ্ছিলো বাগদাদে তাঁর নামেই খোৎবা পাঠ আরম্ভ হয়ে যেতো।\n\nআফগানিস্তান ও ভারতবর্ষ\n\nআফগানিস্তান ও ভারতের উত্তর পশ্চিম অঞ্চলে সুলতান মাহমূদ গযনভীর উত্তরসূরীদের পতন শুরু হয়েছিলো। এখানকার হিন্দু রাজা-মহারাজাগণ তাদের পূর্ববর্তী পরাজয় ও অবমাননার প্রতিশোধ নেওয়ার জন্য শলা-পরামর্শ করছিলো।\n\nমিশর\n\nমিশরে, আল্লামা জালাল উদ্দীন সুয়ূতী আলায়হির রাহমাহ্ তাঁর ‘তারীখুল খোলাফা’য় সালতানাৎ-ই বাতেনিয়া ওবায়দিয়াকে ‘দৌলতে খবীসাহ্’ (নাপাক রাজ্য) বলে আখ্যায়িত ওই সম্প্রদায়টি ‘ইলহাদ ও বে-দ্বীনী’ মতবাদ ব্যাপকভাবে প্রচার-প্রসারে লিপ্ত হলো। বস্তুত: এ সম্প্রদায়ের নেতারা ইসলামের যে পরিমাণ ক্ষতি করে ছিলো,তা প্রসিদ্ধ ও সর্বজন বিদিত।\n\nচারিত্রিক অধঃপতন\n\nএতদ্ব্যতীত মুসলমানদের চারিত্রিক অবস্থানও অধঃপতিত হয়ে গিয়েছিলো। আমির-ওমারা শ্রেণী বিলাসিতায় মগ্ন হয়ে পড়েছিলো। উদাহরণ স্বরূপ, মধ্য প্রাচ্যের এ মাঝারি পর্যায়ের ধনাঢ্য ব্যক্তি ইবনে মারওয়ান সম্পর্কে বর্ণিত যে, তার হেরম (আন্দর মহল)-এ গান-বাদ্যকারী ও নর্তকী দাসীদের সংখ্যা ছিলো পাঁচ শতের কাছাকাছি। ইমাম শাফে’ঈ আলায়হ্রি রাহমাহর বর্ণনামতে, কর্ডোবার মু’তামাদ নামের এক আমীর (ধনবান সরকারী কর্মকর্তা)-এর নিকট এমন আটশ নারী ছিলো। স্পেনের পর্দারূপী রুমাল পরিহিত সুলতানদের শাসনামলে ‘ইসলামী পর্দাপ্রথা’ও নিঃশেষ হয়ে গিয়েছিলো। পুরুষেরা নেকাব (পর্দারূপী রুমাল) পরতে আরম্ভ করলো, আর তাদের নারীরা বে-পর্দা, খোলা মুখে ও খোলামাথায় চলাফেরা করছিলো। মদ্যপান ও যিনা-ব্যভিচার ব্যাপক হারে চলছিলো। সাধারণ লোকদের কথা কি বলবো, আমীর-ওমারা, সুলতান-বাদশাহ্গণ, এমনকি জ্ঞানী লোকেরাও আভিজাত্যের গর্ব-অহংকার আর আরাম-আয়েশের শিকার হয়ে গিয়েছিলো।\n\nধর্মীয় অঞ্চলে মতভেদ ও হানাহানি\n\nধর্মীয় ও রূহানী অঙ্গনের সূরতে হাল মন্দ থেকে মন্দতর পর্যায়ে পৌঁছে গিয়েছিলো। ক্বারামিত্বাহ্, বাত্বেনিয়া, শিয়া-রাফেযী ও মু’তাযিলা ফির্ক¡ার ওলামা-ই সূ’ (মন্দ আলিমগণ)-এর ফিৎনাগুলো এবং অগণিত সংখ্যায় মাথাচাড়া দেওয়া বিভিন্ন ফির্ক্বা ইসলামের তদানীন্তনকালীন কেন্দ্রীয় শহর বাগদাদে এক অরাজকতাপূর্ণ পরিস্থিতি সৃষ্টি করে রেখেছিলো, প্রতিদিন অগণিত ওলামা-মাশাইখ, নেতৃস্থানীয় ও ধনাঢ্য মুসলমান ‘বাতেনিয়াহ্’ ফির্ক্বার নানা ষড়যন্ত্র ও খঞ্জর-তরবারির আঘাতের শিকার হচ্ছিলেন। সালজূক্বী শাসনের প্রসিদ্ধ মন্ত্রী (উজির) নিযামুল মুল্ক তূসী এবং পরে ৪৮৫ হিজরীতে সালজূক্বী শাসক মালিক শাহ্ও ওই খোদা তা‘আলার না-ফরমান ইত্যাকারীদের হাতে শাহাদত বরণ করেছিলেন। অন্যদিকে গ্রীক দর্শন পৃথকভাবে ইসলামী আক্বাইদ ও দৃষ্টিভঙ্গিগুলোকে মূল থেকে উপড়ে ফেলে দিতে ও সেগুলোকে অকার্যকর করার মতো অপকর্মে লিপ্ত হয়েছিলো। ইসলামী বহু আলিমও ওইগুলো দ্বারা প্রভাবিত হয়ে পূতঃপবিত্র দ্বীন-ইসলাম থেকে ক্রমান্বয়ে দূরে সরে যেতে লাগলেন। এসব কারণেই মি. গ্যাবন ও অন্যান্য ইউরোপীয় ঐতিহাসিক ওই যুগকে ইসলামী দুনিয়ার এক অন্ধকারাচ্ছন্ন যুগ বলে গণ্য করেছেন।\n\nইমাম গাযালী আলায়হ্রি রাহমাহ্ ‘তাঁর ইহ্য়াউল উলূম’-এ তাঁর নিজের যুগ সম্পর্কে লিখেছেন-এ যুগের মুসলমানগণ শিয়া-সুন্নী এবং হাম্বলী-আশা‘ইরা পারস্পরিক তর্ক্ব-মুনাযারাহ্য় লিপ্ত হয়ে পড়েন। এটা অনায়াসে পরস্পর গালি-গালাজ, এমনকি খুন-খারাবী পর্যন্ত গড়িয়ে যেতো। মোটকথা, দেশের সামাজিক অবস্থাদি এমন পর্যায়ে পৌঁছে গিয়েছিলো, যার আশঙ্কা খোদ্ আমাদের নবী আলায়হিস্ সালাতু ওয়াস্সালাম করেছিলেন এবং উম্মতকে সতর্ক করে দিয়েছিলেন।\n\nপ্রতিকার\n\nমিশরের সর্বশেষ অবস্থা\n\nমিশরের বাত্বেনিয়া সরকারেরও হুযূর গাউসে পাকের যুগে পতন হয়ে শেষ পর্যন্ত ৫৬৭ হিজরীতে অর্থাৎ হুযূর গাউসে পাকের ওফাতের পর পাঁচ বছরের মধ্যে অস্তিত্বের খাতা থেকে ভুল বর্ণের ন্যায় নিশ্চিহ্ন হয়ে গেছে এবং তদস্থলে সুলতান নূর উদ্দীন যঙ্গী এবং তারপর সুলতান সালাহ্ উদ্দীন আইয়ূবী রাজত্বের তখতের উপর আবির্ভূত হয়। তাঁরা কেন্দ্রীয় খিলাফতের সাথে সম্পর্ক কায়েম করে নিজ নিজ রাজ্যকে ইসলামী ঐক্যের রজ্জুতে গেঁথে আব্বাসীয় খলীফার নামে খোৎবা পড়াতে আরম্ভ করলেন। আর আপন আপন সময়ে ইউরোপের সম্মিলিত খ্রিস্টীয় ক্ষমতা (তথাকথিত ক্রুসেড)কে কয়েকটা যুদ্ধে শোচনীয়ভাবে পরাজিত করে বায়তুল মুক্বাদ্দাসকে আযাদ করে নেন। ইমাম ইয়াফে‘ঈ ও ইবনে আসীর তাঁদের ইতিহাস-গ্রন্থগুলোতে ওই দ্বীনদার শাসকদের প্রশংসায় অতি বিস্তারিত বর্ণনা দিয়েছেন।\n\nএ যুগগুলোতেই গযনী বংশের ধ্বংসপ্রাপ্ত রাজত্বের স্থলে ঘুরী বংশের বাদশাহ্গণ এক নতুন ও প্রশস্ততর ইসলামী রাষ্ট্র প্রতিষ্ঠার জন্য প্রচেষ্টা চালাচ্ছিলেন। এবং তাতে সফলকামও হন। এতে হযরত গাউসুল আ’যমের অতি ঘনিষ্টজন ও প্রিয়পাত্র এবং ফয়যপ্রাপ্ত হযরত খাজা মু‘ঈন উদ্দীন চিশ্তী আজমীরীরও হাত ছিলো। এর পরে তাঁর খলীফাগণ ও শীষ্যগণ এবং মাশাইখে চিশ্ত আহলে বেহেশ্ত, মাশাইখে সুহরুওয়ার্দিয়া, হযরত শায়খ বাহাউদ্দীন যাকারিয়া, শাহ্ সদর উদ্দীন, আবুল ফাতাহ্ শাহ্ রুক্নে আলম মুলতানী, সাইয়্যেদ জালাল উদ্দীন বোখারী আউচী, মাখদূম-ই জাহানিয়া জাহান-গাশ্ত আউচী, জনাব ‘লা’ল-শাহবায ক্বলন্দর সিন্দী প্রমুখ বুযুর্গ এ উপমহাদেশে নিকটে ও দূরে নিজ নিজ বিরামহীন প্রচেষ্টা দ্বারা লোকজনকে ইসলামের সুশীতল ছায়াতলে এনে ধন্য করেছেন।\n\nযেন হুযূর গাউসে আ’যম এবং তাঁর প্রত্যক্ষ ও পরোক্ষ ফয়য প্রাপ্তগণের প্রচেষ্টায় না শুধু দ্বীন ইসলাম নতুন জীবন লাভ করেছে, বরং যেমন পূর্বে আরয করা হয়েছে, সেটার রূহানী প্রতিরোধী ক্ষমতা এ পর্যন্ত জাগ্রত ও মজবুত হয়ে গেছে যে, এসব দেশে ইসলাম প্রদীপ নিভে যাবার স্থলে শুধু সমুজ্জ্বলই থাকেনি,বরং শুধু পাঁচশ বছরের অভ্যন্তরে, অর্থাৎ- ৬৮০ হিজরী পর্যন্ত সময়সীমায়, খোদ্ ওই সব লুঠেরা (তাতারীগণ)-কে ইসলামের গণ্ডিতে নিয়ে আসার ক্ষেত্রে সফলকাম হয়েছিলো।\n\nউল্লেখ্য, এ যুদ্ধের জয় ছিনিয়ে আনা কোন রাজকীয় সেনা-বাহিনী কিংবা পার্থিব কোন ক্ষমতা প্রয়োগ করে সম্ভব হয়নি, বরং ওই সৃষ্টির সেরা বাদশাহ্ ও যুগশ্রেষ্ঠ ক্বুত্বব, এ বিশ্বে খোদার প্রতিনিধি, কিতাব (ক্বোরআন)-এ ওয়ারিস,নায়েবে রসুল (সাল্লাল্লাহু তা‘আলা আলায়হি ওয়াসাল্লাম গাউসে আ’যম দস্তগীরের রূহানী ক্ষমতা প্রয়োগের কারামত বা অলৌকিক ক্ষমতাই ছিলো। এর ফলশ্রুতিতে ইসলামের শত্রুরা ইসলাম গ্রহণ করে, ইসলামের অনন্য খিদমত আনজাম দিয়েছেন।\n\nতাতারী শাহ্যাদা\n\nতাতারীদের ইসলাম গ্রহণের ঘটনাও অত্যন্ত চিত্তাকর্ষক। ইতিহাস গ্রন্থগুলোতে বর্ণিত হয়েছে- তাতারীদের কর্তৃত্ব প্রতিষ্ঠার পর সিলসিলাহ্-ই আলিয়া কাদেরিয়ার এক খোরাসানী বুযুর্গ অদৃশ্য থেকে আদিষ্ট হয়ে হালাকু খানের পুত্র নাগুদার খানের নিকট পৌঁছেন। তখন তিনি শিকার করে ফিরে আসছিলেন। আর নিজের শাহী মহলের দরজায় এক দরবেশকে দেখে ঠাট্টা-বিদ্রুপের ভঙ্গিতে বলতে লাগলেন, ‘‘হে দরবেশ! তোমার দাড়ির লোমগুলো কি উত্তম, না আমার কুকুরের লেজ?’’ তিনি জবাবে বললেন, ‘‘আমিও আমার মালিকের কুকুর। যদি আমি প্রাণপণ প্রচেষ্টা ও বিশ্বস্ততার সাথে তাঁকে খুশী করতে পারি, তবে আমার দাড়ির লোমগুলো উত্তম, অন্যথায় আপনার কুকুরের লেজ উত্তম, যা আপনার আনুগত্য করে এবং আপনার জন্য শিকার করার মতো সেবা সম্পাদন করে।’’ তাগুদার খানের মনে তাঁর কথাগুলো অতিমাত্রায় রেখাপাত করলো এবং তাঁকে নিজের নিকট অতিথি হিসেবে রেখে তাঁর শিক্ষা ও দীক্ষা এবং ইসলাম প্রচারের প্রভাবে প্রভাবান্বিত হয়ে নেপথ্যে ইসলাম কবুল করে নিলেন; কিন্তু তাও এ ধারণায় প্রকাশ করেন নিজে, তিনিও প্রতিকূল অবস্থাদিকে সামনে রেখে, ধীরে ধীরে সুকৌশলে আপন সম্প্রদায়কে মানবিকভাবে এ নতুন ধর্ম (ইসলাম) কবুল করার জন্য তাদেরকে প্রস্তুত করতে পারবেন।\n\nওই দরবেশ তো এরপর তাঁর জন্মভূমিতে চলে গেলেন, কিন্তু যেহেতু তাঁর জীবদ্দশার মেয়াদকাল পূর্ণ হয়ে গিয়েছিলো, সেহেতু তিনি মহান রবের ডাকে সাড়া দিয়ে এ ধরাধাম থেকে চলে গেলেন। কিন্তু তাঁর স্থলে তাঁর পুত্র এ হিদায়ত ও দ্বীনী খিদমতে আত্মনিয়োগ করলেন। ফার্সীতে একটি প্রবাদ আছে-\n\nهر چه پدر نتوانست پر تمام نهد \n\n(পিতা যা পূর্ণাঙ্গ করতে পারেন না, তা তাঁর পুত্র পূরণ করে)। কিছু দিন পর তাঁর সাহযাদা পিতার স্থলাভিষিক্ত হয়ে তাঁর ওসীয়ৎ মোতাবেক তাগুদার খানের নিকট পৌঁছলেন। তাগুদার তাঁকে বললেন, ‘‘সম্প্রদায়ের প্রায় সব সরদার তো ইসলামের প্রতি ধাবিত হয়ে গেছে, কিন্তু একজন সরদার, যার পেছনে বিরাট একটি দল রয়েছে, ইসলাম গ্রহণে রাযী হচ্ছে না। হযরত তাগুদার খানকে পরামর্শ দিলেন যেন ওই সরদারকে তাঁর দরবারে দাওয়াত দেন। তিনি তা করলেন। সরদারটি আসলে হযরত তাঁকে ইসলামের দাওয়াত দিলেন। কিন্তু লোকটি বললো, ‘‘আমি এমন একজন সিপাহী, যার গোটা জীবন যুদ্ধ-বিগ্রহে অতিবাহিত হয়েছে। আমি শুধু ক্ষমতা প্রয়োগে বিশ্বাস করি। যদি আপনি আমার অধিনস্থ পলোয়ানকে কুশতীতে ধরাশায়ী করতে পারেন, তবে আমি মুসলমান হয়ে যাবো।’’ একথা শুনে বুযুর্গ ব্যক্তিটি তাতে রাযী হয়ে গেলেন। কিন্তু তাগুদার খান তাঁকে বারণ করলেন। কিন্তু বুযুর্গ তাতে ক্ষান্ত হলেন না। তিনি উক্ত চ্যালেঞ্জ গ্রহণ করলেন। কুশতীর দিন-তারিখ-সময় ও স্থান ঠিক হলো। জনসাধারণের জমায়েতের জন্য আম ঘোষণা দেওয়া হলো। এদিকে তাগুদার খান বুুযুর্গকে বুঝাতে চাইলেন- আপনার প্রতিপক্ষ একজন তাতারী যুবক, পেশায় পলোয়ান। তার মোকাবেলায় আপনি একজন বয়োপ্রাপ্ত দুর্বল কায়ার দরবেশ। এটাতো একদিকে ইন্সাফের পরিপন্থী, অন্যদিকে স্বেচ্ছায় আত্মত্যার নামান্তর। প্রতিপক্ষ সরদারকেও উক্ত শর্ত তুলে নেয়ার জন্য পরামর্শ দেওয়া হলো। কিন্তু সে মানলোনা। সে মনে করলো- এভাবে দরবেশটি হত্যা করতে পারলে ‘এক ঢিলে অনেক পাখীর শিকার হয়ে যাবে- ইসলাম প্রচারের পথ রোধ হবে, কারো এ ধরনের দুঃসাহস দেখানোর পথ বন্ধ হবে, আর খানে আ’যম তাগুদার খানও ভবিষ্যতে এ ধরনের যেনতেন লোকের কথায় কান দেবেন না, ইত্যাদি।\n\nসুতরাং নির্দ্ধারিত তারিখে যথাসময়ে বিশাল জমায়েতে মোকাবেলা হলো। হযরত মঞ্চে যাওয়া মাত্র ওই তাতারী পলোয়ানের মুখে এক চড় (থাপপড়) অতি জোরে মেরে দিলেন। চড়ের আঘাতে তার মাথার খুলি ভেঙ্গে চুরমার হয়ে গেলো। ওলীর মারতো! ওদিকে উপস্থিত লোকদের মধ্যে শোরচিৎকারের রোল পড়ে গেলো। সবাই হতভম্ভ হয়ে গেলো- এ কি হলো? তারা কি জানে যে, এ দরবেশ তো কারো পলোয়ানই ছিলেন? ওলীগণতো খোদারই পলোয়ান হন! কবি বলেন-\n\nترى خاك ميں هے اگر شررتوخيال فقرو غنا نه كر\n\nكه جها ميں نان شعير پر هے مداد قوت حيدرى\n\nঅর্থ: তোমার মাটিতে (দেহে) যদি অগ্নি স্ফুলিংগ থাকে, তাহলে দারিদ্র ও ধনাঢ্যতার কল্পনাও করো না! কারণ- এ জগতে যবের রুটির উপর প্রতিষ্ঠিত- হায়দারী ক্ষমতার ভিত্তি।\n\nঅতএব, এর প্রভাব এভাবে পড়লো যে, শুধু ওই সর্দার তার প্রতিশ্রুতি অনুযায়ী ময়দানে বের হয়ে ওই দরবেশের হাতে চুমু খেয়ে ইসলাম গ্রহণের প্রকাশ্যে ঘোষণা দেননি, বরং উপস্থিত বিশাল জমায়েতের বেশীরভাগ লোক ইসলাম গ্রহণ করেছেন। আর তাগুদার খানও নিজের ইসলাম গ্রহণের প্রকাশ্যে ঘোষণা দিলেন এবং নিজের নাম রাখলেন- ‘আহমদ’। ইতিহাসে তার নাম এটা লিপিবদ্ধ হয়ে যায়। তিনি তাঁর শাসনামলে মিশরের সুলতানদের সাথে তাঁর সম্পর্ককে অধিকতর মজবুত করার চেষ্টা চালিয়ে যান। কিন্তু তাতারী সামরিক জেনারেলগণ সাধারণত: তাঁর ইসলাম গ্রহণকে পছন্দ করেনি এবং বিদ্রোহ করে বসেছিলো। আহমদ তাদের সাথে মোকাবেলা করেও জয়ী হতে পারেননি, বরং শহীদ হয়ে গেছেন।\n\nঐতিহাসিকগণ এ হৃদয় বিদারক ঘটনার পর্যালোচনা করতে গিয়ে বলেছেন, ‘‘এটা ইতিহাসের এক আজব ঘটনা! পিতা অর্থাৎ হালাকু খান তো ইসলাম ও আরবের তাহযীব-তামাদ্দুনকে ধ্বংস করেছে, আর তার পুত্র আহমদ (তাগুদার খান) ওই তাহযীব ও ইসলামের হিফাযতের জন্য নিজের প্রাণটুকুও বিসর্জন দিলেন।!’’\n\nযদিও এ ঘটনার পর তাতারীদের মধ্যে ইসলাম প্রচারের গতি কিছুটা কমে গিয়েছিলো, কিন্তু অন্যদিকে হালাকু খানের এক চাচাতো ভাই বারাকাহ্ (১২৫৬-১২৬৬ খ্রিস্টাব্দ)-ও হযরত শায়খ শামসুদ্দীন বা-খোরীর বরকতময় হাতে ইসলাম গ্রহণ করেছিলেন। আবার এদিকে আহমদ অর্থাৎ তাগুদার খানের ভাতিজার পুত্র গাযান মাহমূদ (১২৯৫-১৩০৪ খ্রিস্টাব্দ)-ও ইসলাম গ্রহণ করেছিলেন। এ কারণে মধ্য-এশিয়ায় নিছক ‘তাতারী রাজ্য’ ‘তাতারী ইসলামী রাজ্য’-এ পরিবর্তিত হয়ে গিয়েছিলো। উল্লেখ্য, এ গাযান মাহমূদের বিরুদ্ধেও তাঁর সামরিক জেনারেলগণ তাঁর ধর্মান্তরের কারণে বিদ্রোহ করেছিলো, কিন্তু তিনি তাদের সকলকে পরাজিত করে বিজয়ী হতে সফল করেছিলা। এর ফলশ্রুতি এলো যে, প্রায় সব তাতারী জনগোষ্ঠী (সম্প্রদায়) ইসলাম করে নিয়েছিলো। কবি বলেন-\n\nهر نبائے كُهنه كآ باداں كنند – اول ا ٓں نبياد را و سراں كنند\n\nঅর্থ: এমনও হয় যে, প্রতিটি পুরাতন দালানকে আবাদ তারাই করেছে, যারা ইতোপূর্বো সেগুলোর বুনিয়াদকে ধ্বংস করেছে।\n\nএমন এক সময়ও ছিলো, যখন তাতারী কাফিরদের প্রাথমিক হামলার সময়, সুলতান আলাউদ্দীন মুহাম্মদ খাওয়ারিযম শাহ্, প্রসিদ্ধ অভিমতানুসারে, একথা বলে নিজের ঘোড়াকে ফিরিয়ে এনেছিলেন, ‘‘হে ফেরেশতাগণ ও আল্লাহর ওলীগণের রূহসমূহের, চেঙ্গিজী সেনাবাহিনীর লোকদের মাথার উপর ছাইয়ে ফেলা ছায়া থেকে একথা বলতে দেখা যাচ্ছে- اَيُّهَا الْكَلفَرَةُ اُقْتُلُوْا الْفَجَرَةَ (হে কাফিররা! এসব পাপীকে হত্যা করো) যার ফলশ্রুতিতে লাখো-কোটি মুসলমানের রক্ত প্রবাহিত হয়েছে, আবার একটা সময় এমনও এসেছে যে, একজন দরবেশ একাকীই নিজের হাতের, খোদাপ্রদত্ত শক্তি প্রয়োগ করে অসংখ্য তাতারীকে ইসলামের সুশীতল ছায়াতলে নিয়ে আসে। এ উভয় অবস্থায় আল্লাহ্ তা‘আলার ইচ্ছাই সময় ও অবস্থানুসারে আপন ব্যবস্থাপনায় শান বা তাজাল্লী প্রদর্শন করেছিলো।\n\nআজ একথা জোর দিয়ে বলা যায় যে, যদি গাউসে আ’যম রাদ্বিয়াল্লাহু তা‘আলা আনহুর ফুয়ূয ও বরকাতের ফোয়ারা জারী না হতো, তাহলে আজ না মসজিদগুলো থাকতো, না মাদ্রাসাগুলো থাকতো, না ইসলাম থাকতো, না মুসলমান। প্রসঙ্গত একথা অতি দুঃখের সাথে বলতে হয় যে, এ মহান উপকারীর উপকারকে ভুলে গিয়ে এক শ্রেণীর মুসলমান নামধারী লোক তাঁর বিরুদ্ধে কেমন আশ্চর্যজনক পদ্ধতিতে তাদের ফাতওয়া উচ্চারণ করছে!\n\nআমাদের এ উপমহাদেশের দিকে দেখুন! হুযূর গাউসে পাকের ফয়য ও বরকতপ্রাপ্ত সিলসিলা ও সিলসিলার সম্মানিত মাশাইখ পাক-বাংলা-ভারতে ইসলামের কেমন খিদমত আঞ্জাম দিয়েছেন! সিলসিলাহ্-ই কাদেরিয়ার পাশাপাশি অন্যান্য হক সিলসিলাগুলোও ইসলামের প্রচার-প্রসারে অংশগ্রহণ করেছেন। হযরত মাওলানা আবদুল কাদির ইরবিলী তাঁর প্রসিদ্ধ কিতাব ‘তাফরীহুল খাত্বির ফী মানাক্বিবিশ্ শায়খ আবদুল ক্বাদির’ এর ৪৮ পৃষ্ঠায় লিখেছেন-\n\nقَالَ الشّيْخُ نُوْرُ اللهِ حفِيْدُ الفَقِيْه الشّيْخُ الْحَسَنُ الْقُطْعِىُّ فِى اللَّطَالِفِ الْقَادِرِيَّةِ اَنَّ شّيْخَ الْوَاصِلِيْنَ مُعِيْنَ الْحَقَّ والدِّيْنَ طَلَبَ الْعِرَاقَ مِنَ الْغَوْثِ الْاَعْظَمِ فَقَالَ لَه اَلْغَوْثُ اَعْطَيْتُ الْعِرَاقُ شِهَابَ الدِّيْنِ عُمَرَ الشَّهْرُوَرْدِىُّ وَاَعْطَيْتُكَ الْهَنُدَ-\n\nঅর্থ: শায়খ নূরুল্লাহ্ ফক্বীহ্ শায়খ হাসান ক্বুতবীর নাতি তাঁর ‘লাত্বাইফুল ক্বাদেরিয়াহ্’য় লিখেছেন- শায়খুল ওয়াসেলীন শায়খ মুঈনুল হক্বক্ব ওয়াদ্দীন (হযরত খাজা গরীব নাওয়ায আলায়হির রাহমাহ্) হুযূর গাউসে আ’যম (রাদ্বিয়াল্লাহু তা‘আলা আনহু)-এর নিকট ইরাক চাইলেন। তখন তিনি বলেন, ‘‘এটাতো শিহাব উদ্দীন ওমর সোহ্রুওয়ার্দীকে দিয়ে দিয়েছি। আপনাকে হিন্দুস্তান দিচ্ছি।’’\n\nযিন্দা কারামত\n\nএটা হুযূর গাউসে আ’যম রাদ্বিয়াল্লাহু তা‘আলা আনহুর যিন্দা কারামত ও চাক্ষুষ সাক্ষী যে, বাংলা-পাক-ভারত উপমহাদেশে সিলসিলাহ্-ই চিশ্তিয়ার অকল্পনীয় উন্নতি হয়েছে। আর ইরাক ও ইরাকের পার্শ¦বর্তী অঞ্চলেগুলোতে সোহ্রুওয়ার্দিয়া সিলসিলার যথেষ্ট উন্নতি হয়েছে। নক্বশবন্দিয়া সিলসিলাহ্ ও হযরত পীরানে পীরের ফয়যপ্রাপ্ত। আর সিলসিলাহ্-ই ক্বাদেরিয়া তো আপাদমস্তক ফয়য। কারণ সেটা স্বয়ং হুযূর শাহানশাহে বাগদাদের-ই প্রবর্তিত। আ’লা হযরত ইমাম আহমদ রেযা বেরলভী রাদ্বিয়াল্লাহু তা‘আলা আনহু বলেন-\n\nمجروبر شهر قرى سهل وخزن دشت و چمن\n\nكون سے چك په پهنچتا نهيں دعوى قيرا-\n\nঅর্থ: জল, স্থল, গ্রাম, নগর, নরম যমীন, শক্ত পাহাড়, মরূভূমি, বাগান- এমন কোন্ ভূ-খণ্ড রয়েছে, যেখানে আপনার (বেলায়তী) শক্তি প্রয়াগের অধিকার দেওয়া হয়নি? (অর্থাৎ সর্বত্র আল্লাহ্ তা‘আলা আপনাকে বিচরণ ও ক্ষমতা প্রয়োগের অনুমতি বা শক্তি দিয়েছেন। [হাদাইকে বখশিশ] তিনি আরো বলেন-\n\nمزدع چشش وبخارا وعراق واجمير\n\nكون سى كشت ه برسا نهيں جهالا تيرا\n\nঅর্থ: চিশত, বোখারা, ইরাক ও আজমীর শরীফ ইত্যাদি যত জায়গা রয়েছে, যেখানে আল্লাহ্ তা‘আলা তাঁর নেক বান্দা সৃষ্টি করেছেন, ওই সব জায়গায়ই হে গাউসে আ’যম, আপনার বদান্যতার ফয়য দ্বারা প্লাবিত (ধন্য) হয়েছে।\n\nহুযূর গাউসে পাকের শুভ আবির্ভাবের ফলে বিশ্বের যেসব দেশে মুসলমানদের কর্তৃত্ব প্রতিষ্ঠা হবার পর তাঁরা দুর্বল হয়ে পড়েছিলেন, তারা আবার সবল হয়ে উঠেছিলেন। তাছাড়া, বিশ্বের অন্যান্য অঞ্চলেও ইসলামের ঝাণ্ডা উড্ডীন হয়েছে। এমনকি হুযূর গাউসে আ’যমের কোন কোন সাধারণ গোলামও খ্রিস্টীয় জগতের কবল থেকে ইসলামের বিজয় ছিনিয়ে এনেছিলেন। এক সাধারণ কাদেরি বান্দা গাযী সালাহ উদ্দীন আইয়ূবীর বীরত্ব ও অবদান ওখানে সবিশেষ প্রণিধানযোগ্য।\n\nগাউসে আ’যম রাদ্বিয়াল্লাহু তা’আলা আনহু ও গাযী সালাহ্ উদ্দীন আইয়ূবী রাহমাতুল্লাহি তা’আলা আলায়হি\n\nহযরত শায়খ আহমদ রেফা’ঈ তাঁর কিতাবে লিখেছেন, সাইয়্যেদুনা গাউসে আ’যম তাঁর কয়েকজন মুরীদকে সাথে নিয়ে দুসনানী এলাকায় দ্বীন প্রচারের জন্য তাশরীফ নিয়ে গেলেন। ইসলাম প্রচারের পরম্পরায় তাঁর সামনে এক লাট-পাদ্রী পড়লো। সে কিছু দিন বাগদাদ এবং মিশরেও ছিলো, সে মুসলমান আলিমদের নিকট কিছু সংখ্যক হাদীসও শুনেছিলো, সে এবার হুযূর গাউসে পাককে সম্বোধন করে বললো, ‘‘আপনার নবী সাল্লাল্লাহু তা‘আলা আলায়হি ওয়াসাল্লাম-এর একটি হাদীস আছে, যাতে তিনি বলেছেন, ‘‘আমার উম্মতের হক্কানী রব্বানী ওলামা (আলিমগণ) বনী ই¯্রাঈলের নবীগণের মত।’’ হুযূর গাউসে পাক বললেন, ‘‘তা তো আছে এ’তে তোমার সন্দেহ কোথায়?’’ পাদ্রী বললো, ‘‘কথা হলো এযে, হযরত ঈসা আলায়হিস্ সালাম ও বনী ই¯্রাঈলের নবী ছিলেন। আর খোদা তা‘আলা তাঁকে এ মু‘জিযা দিয়েছেন যে, তিনি পায়ের আঘাতে মৃতকে জীবিত করতেন। এখন এ হাদীসের আলোকে, আপনিও হুযূর-ই আকরামের উম্মতের একজন আলেম। সুতরাং বনী ই¯্রাঈলের পয়গাম্বরের মতো কাজ করে দেখান!’’ হুযূর গাউসে পাক বললেন, ‘‘নিঃসন্দেহে আমাদের নবীর ওলামা-ই রব্বানী, অর্থাৎ আল্লাহর ওলীগণের এ মর্যাদা ও ক্ষমতা রয়েছে।’’ সুতরাং পাদ্রী তাঁকে পার্শ্ববর্তী এক কবরস্থানে নিয়ে গেলো, সে এক অনেক প্রাচীন কবরের দিকে ইঙ্গিত করলো আর বললো, ‘‘আমি এ মৃতকে জীবিতাবস্থায় দেখতে চাই।’’ হুযূর গাউসে পাক ওই কবরের নিকটে গেলেন আর ওই কবরে পদাঘাত করে বললেন, ‘‘হে কবরবাসী! আল্লাহ্র হুকুমে উঠে দাঁড়িয়ে যা! আর এ লোককে বলে দে সে যা শুনতে চায়।’’ তাৎক্ষণিকভাবে ওই কবর খুলে গেলো আর মৃত লোকটি বাইরে এসে দাঁড়িয়ে গেলো। লোকটি উচ্চস্বররে বললো, ‘‘আস্ সালামু আলায়কুম!” আর বললো, ‘‘ক্বিয়ামত কি এসে গেছে?’’ হুযূর গাউসে পাক বললেন, ‘‘ না। এ পাদ্রীর দাবী অনুসারেই এমনটি করা হয়েছে। তাকে বলো, তুমি কোন যুগের লোক!’’\n\nতখন লোকটি বলতে লাগলো, ‘‘আমি হযরত দানিয়াল আলায়হিস্ সালাম-এর যুগের লোক। আমি তাঁরই উম্মত ও অনুসারী ছিলাম।’’ তারপর তিনি লোকটিকে বললেন, ‘‘তুমি পুনরায় কবরে চলে যাও, তোমাকে ক্বিয়ামত পর্যন্ত ওখানে থাকতে হবে। সে কবরে ফিরে গেলো। আল্লাহ্র নির্দেশে কবর বন্ধ হয়ে গেলো। শাহানশাহে বাগদাদের এ কারামত দেখে ওই পাদ্রী এবং তার সমগ্র কুর্দী সম্প্রদায় ইসলাম গ্রহণ করে নিলো। শুধু তা নয়, তারা পরবর্তীতে ইসলামের জন্য বড় বড় বিজয় নিয়ে আসে। বায়তুল মুক্বাদ্দাসের বিজয়ী সুলতান সালাহ্ উদ্দীন আইয়ূবী ওই কুর্দী সম্প্রদায়ের লোক ছিলেন। তাঁর পিতা ওই সময় ইসলাম গ্রহণ করে হুযূর গাউসে পাকের হাতে বায়‘আত গ্রহণ করেছিলেন, যিনি পরে সিরিয়ার যঙ্গী সুলতানগণের অতি বড় সামরিক অফিসার হয়েছিলেন। তিনি একবার বাগদাদে হাযির হযে তাঁর দশ বছর বয়সী পুত্র সালাহ্ উদ্দীন আইয়ূবীকে তাঁর বরকতময় দরবারে পেশ করেছিলেন, আর আরয করেছিলেন, ‘‘হযরত! আমার এ সন্তানের মাথায় হাত রেখে দো’আ করুন যেন সে ইসলামের বড় মুজাহিদ হয় এবং বিজয়ী হয়।’’ সুতরাং হুযূর গাউসে আ’যম রাদ্বিয়াল্লাহু তা‘আলা আনহু তাঁর (সালাহ্ উদ্দীন আইয়ূবী) মাথায় হাত মুবারক রেখে দো’আ করেছেন। আর সুসংবাদ দিলেন-ইন্শা-আল্লাহ্ এ সন্তান বিশ্ব ইতিহাসের এক প্রসিদ্ধ ব্যক্তি হবে। আল্লাহ্ তা‘আলা তার হাতে খুব বড় বড় ইসলামী বিজয়ী সম্পন্ন করাবেন।’’\n\nসুতরাং বিশ্ব-ইতিহাস দেখেছে- সালাহ্ উদ্দীন আয়ূবী, যিনি সুলতান নূর উদ্দীন যঙ্গীর পর সুলতান নিয়োজিত হয়েছেন, আর তিনি কতবড় ইসলামী বিজয়ী ছিলেন! বায়তুল মুক্বাদ্দাস তাঁরই হাতে বিজিত হয়েছিলো। ইউরোপের বড় বড় খ্রিস্টান বাদশাহ্দের সৈন্য-বাহিনী তাঁর ধর্মীয় যোদ্ধা সুলভ দাপটের সামনে টিকে থাকতে পারেনি। সুলতান সালাহ্ উদ্দীন আয়ূবী ক্রুসেড-যুদ্ধে সমগ্র ইউরোপকে পরাস্ত করেছিলেন। এটা হুযূর গাউসে আ’যমেরই কারামত্ তাঁর দো‘আরই ফসল। জয়ের পর সমগ্র নকশা বদলে গিয়েছিলো। মুসলমান জাতির শির উচুঁ হয়েগিয়েছিলো।\n\nমোটকথা, হুযূর গাউসে আ’যমের ফয়স প্রাপ্ত হয়ে গোটা বিশ্বে কাদেরিয়া, চিশ্তি, নক্বশবন্দিয়া ও মুজাদ্দেদিয়া তরীক্বার পীর-মাশাইখ ও প্রকৃত অনুসারীরা ধর্মীয়, মাসাজিক ও রাজনৈতিক অঙ্গনগুলোতে অসাধারণ অবদান রেখে আসছেন। ক্বিয়ামত পর্যন্ত ইন্শা-আল্লাহ্-এর প্রভাব বলবৎ ও অব্যহাত থাকবে। সুতরাং হুযূর শাহানশাহে বাগদাদের উপাধি ‘মুহিউদ্দীন’-এর সার্থকতা। আজ মধ্যাহ্ন সূর্যের চেয়েও সমুজ্জ্বল। তাঁর সিলসিলা ও আদর্শ বিশ্বমাঝে যতই অনুসৃত থাকবে। ততই বিশ্ব সমাজের জন্য উপকারী।"
  },
  {
    "1": "অসাধারণ ক্ষমতার ধারক- গাউসে পাক",
    "2": "অসাধারণ ক্ষমতার ধারক: গাউসে পাক। \n\n🖋মাওলানা মুহাম্মদ জিল্লুর রহমান হাবিবী\n\nমাহবুবে সুবহানী কুতবে রব্বানী শাহবাযে লা-মকানী পীরানে পীর দস্তগীর আবদুল ক্বাদের জিলানী রাদ্বিয়াল্লাহু তা‘আলা আনহু আল্লাহ্ প্রদত্ত অসাধারণ বেলায়তী শক্তির অধিকারী। মানবতার মুক্তির দূত রাহমাতুল্লিল আলামীন সরকারে দো-আলম সাল্লাল্লাহু তা‘আলা আলায়হি ওয়াসল্লামের ওফাত শরীফের সাড়ে চারশতাধিক বছর পর এ ধরাধামে অসাধারণ আধ্যাত্মিক শক্তি সম্পন্ন হাদী বা পথ প্রদর্শক হিসেবে হুযূর শাহানশাহে বাগদাদ আবির্ভূত হন। তাঁর আবির্ভাবের প্রাক্কালে বিশ্বে এমন অবস্থা বিরাজ করছিল যে, ইসলামের সূর্য প্রায় ডুবু ডুবু হয়ে ছিলো, মুসলিম সমাজে বহুবিধ মতবাদের আবির্ভাব ঘটতে থাকলো। সমাজিক ও রাষ্ট্রীয় ক্ষেত্রে ইসলাম ও ঈমানের আলো হতে মানুষ দ্রুত সরে যাচ্ছিলো। ঠিক এমনি ক্রান্তিকালে রাব্বুল আলামীন দয়া পরবশ হয়ে মানুষকে সঠিক পথের দিশা দেওয়ার নিমিত্তে গাউসে পাক রাদ্বিয়াল্লাহু তা‘আলা আনহু’র শুভ আবির্ভাব ঘটালেন। ফলে খোদাপ্রদত্ত দ্বীন-ইসলাম নব জীবন পেয়ে সঞ্জিবীত হয়ে উঠলো, এবং দিগ-দিগন্তে ইসলামের বিজয় পতাকা উড্ডীন হতে লাগলো। তাঁর বেলায়তী শক্তির প্রভাব আজ অবধি বিশ্বময় বিরাজমান। এ নিবন্ধে এ প্রসেঙ্গে কিছুটা আলোকপাত করার প্রয়াস পাচ্ছি-\n\nহযরত শায়খ হাম্মাদের মাযার যিয়ারত\n\nগাউসুল আ’যম হযরত আবদুল ক্বাদের জীলানী রাদ্বিয়াল্লাহু তা‘আলা আনহু ৫২৯ হিজরীর জিলহজ্ব মাসের ২৭ তারিখ বুধবার ‘শূনীজী’ কবরস্থানে যিয়ারত করতে গেলেন। তাঁর সাথে বহু ফক্বীহ ও ফক্বীর দরবেশ ছিলেন। তখন তিনি হযরত শায়খ হাম্মাদের মাযারের নিকট অনেক্ষণ যাবৎ দাড়িঁয়ে রইলেন। এ পর্যন্ত যে, সূর্যের উত্তাপ বৃদ্ধি পেতে থাকলো, লোকেরা পেছনে দাড়িঁয়ে রইলেন। অতঃপর তিনি এমতাবস্থায় ফিরে এসেছেন যে, তাঁর চেহারার উপর খুশির চিহ্ন দেখা যাচ্ছিল।\n\nপরবর্তীতে তাঁর দীর্ঘক্ষণ দাড়িঁয়ে থাকার কারণ সম্পর্কে আরয করা হলে, তিনি বলেন, আমি বাগদাদে ১৫ শা’বান ৪৯৯ হিজরীতে জুমার দিনে শায়খ হাম্মাদ দরবেশের দলের সাথে এ জন্য বের হয়েছিলাম যে, জুমার নামায রাস-ফাহ্ জামে মসজিদে আদায় করবো। আমি শায়খ হাম্মাদের সাথে ছিলাম। যখন আমরা নদীর সেতুর উপর পৌঁছলাম, তখন শায়খ আমাকে ধাক্বা মেরে পানিতে ফেলে দিলেন। তখন প্রচঙ্গ শীতের মৌসুম ছিলো। আমি পানিতে পড়ার সময় বললাম, ‘বিসমিল্লাহি নাওয়াইতুল গোসলা।’ অর্থাৎ বিসমিল্লাহ্ বলে আমি গোসলের নিয়ত করে নিলাম। আমার গায়ে পশমের জুব্বা ছিলো আর আমার আস্তিনে (পকেটে) কিতাবের কিছু অংশ ছিলো। তখন আমি কিতাবের অংশগুলো হাতে নিয়ে নিলাম আর আমার হাত উচুঁ করে নিলাম, যাতে সেগুলো ভিজে না যায়। তাঁরা আমাকে রেখে চলে গেলেন। আমি নদী থেকে উঠলাম এবং জুব্বাটি মুছড়িয়ে নিলাম। তারপর তাঁদের পেছনে গিয়ে মিলিত হলাম। তবে আমি ঠান্ডায় খুব কষ্ট অনুভব করছিলাম। অতঃপর তার মুরীদগণ আমার পেছনে আসলো যেন আমাকে আরো কষ্ট দেয়। তিনি তাদেরকে ধমক দিয়ে বললেন, ‘‘আমি তাঁকে পরীক্ষা করার জন্য কষ্ট দিয়েছি; কিন্তু আমি তাঁকে এমন এক পাহাড়সম পেয়েছি, যা আপন জায়গা থেকে নড়ে না।’’\n\nএবার গাউসে পাক রাদ্বিয়াল্লাহু তা‘আলা আনহু বলেন, নিশ্চয়ই আজ আমি শায়খ হাম্মাদ দরবেশ রাহমাতুল্লাহি তা‘আলা আলায়হিকে মাযারে দেখলাম যে, তাঁর গায়ে মনি-মুক্তা খচিত পোষাক এবং তাঁর মাথার উপর ইয়াকুতের তাজ শোভা পাচ্ছে। তাঁর বাম হাতে রয়েছে স্বর্ণের কংকন আর দু’পায়ে রয়েছে স্বর্ণের জুতা; কিন্তু তাঁর ডান হাত অবশ। আমি জিজ্জেস করলাম-এর কারণ কী? এ কেমন কথা? তিনি জবাবে বললেন ‘‘এটা হচ্ছে ওই হাত, যা দ্বারা আমি আপনাকে নদীতে ফেলে দিয়েছিলাম। তিনি আরয করলেন, হযরত! আপনি কি আমার এ অপরাধ ক্ষমা করবেন?’’ আমি বললা, ‘‘হাঁ।’’ তিনি বললেন, আপনি আল্লাহর দরবারে দো’আ করুন, তিনি যেন আমার এ হাত ঠিক করে দেন। অতঃপর আমি আল্লাহ্র দরবারে দো’আ করতে লাগলাম। আর ওই সময় পাঁচ হাজার ওলী আপন আপন মাযারে ছিলেন, তাঁরা ‘আমিন’ বলছিলেন। আমার দো’আর সাথে সাথে তাঁরাও সুপারিশ করতে লাগলেন। শেষ পর্যন্ত আল্লাহ্ তা’আলা তাঁর হাত ঠিক করে দিয়েছেন এবং ওই হাতে তিনি আমার সাথে মোসাফাহা করেছেন। তাঁর খুশি পূর্ণতা লাভ করলো। আর আমিও এ জন্য আজ আনন্দিত। যখন একথা বাগদাদে প্রসিদ্ধ হয়ে গেলো, তখন শায়খ হাম্মাদের মুরীদ ও ভক্তগণ যাঁরা বাগদাদে ছিলেন, সবাই একত্রিত হলেন এবং গাউসে পাকের দরবারে হাযির হলেন- শায়খ হাম্মাদের ব্যাপারে যা বলেছেন, তাঁর সত্যতা যাচাইয়ের জন্য। তাঁরা সবাই মাদ্রাসায় সমবেত হলেন; কিন্তু তাঁর শান বা মহত্বের কারণে কেউ কথা বলতে সাহস করেনি। তিনি নিজেই তাঁদেরকে তাদের উদ্দেশ্যের কথা বলেছিলেন। আর তিনি তাদেরকে বললেন, ‘তোমরা দু’জন শায়খকে বেছে নাও, যাঁরা নিজেদের মূখে তোমাদেরকে আমি যা বলেছি তা সম্পর্কে বলে দেবেন। তারা শায়খ আবু ইয়াকুব ইউসুফ ইবনে আইউব হামদানী এবং শায়খ আবূ মুহাম্মদ আবদুর রহমান ইবনে শোয়াইব কুর্দীকে এ জন্য বেছে নিলেন। এ দু’জন হযরত কাশফ কারামত ও উন্নত অবস্থার ধারক ছিলেন।\n\nতাঁরা গাউসে পাককে বললেন, ‘‘আমরা আপনাকে বিষয়টিতে আগামী জুমাবার পর্যন্ত অবকাশ দিলাম, যেন তাদের মুখে এর সত্যতা প্রকাশ পায়।’’ তিনি বললেন, তোমরা এখান থেকে উঠবে না, যতক্ষণ না তোমরা বিষয়টি জানতে পারবে। এটা বলতে না বলতে মাদ্রাসার বাইরে শোর-চিৎকার শুরু হয়ে গেলো। কারণ শায়খ ইউসুফ হামদানী চলে এসেছেন। তাও এমতাবস্থায় যে, তাঁর পা দুটি খোলা ছিল এবং খুব দ্রুতবেগে দৌঁড়ে আসছিলেন। এসে বলতে লাগলেন, আল্লাহ্ পাক আমার জন্য এক্ষুণি শায়খ হাম্মাদকে প্রকাশ করে দিলেন আর আর তিনি আমাকে বলেছেন, ‘‘হে ইউসুফ! তাড়াতাড়ি গাউসে পাকের দরবারে তাঁর মাদ্রাসায় যাও এবং সমবেত সকলকে বলে দাও, শায়খ আবদুল ক্বাদের আমার সম্পর্কে তোমাদেরকে যা বলেছেন; সত্য বলেছেন। শায়খ ইউসুফ আপন কথা পূর্ণ করতে পারেননি, ইত্যবসরে শায়খ আবদুর রহমান কুর্দীও এসে গেছেন। তিনিও একই কথা বললেন। তখন উপস্থিত সকলে গাউসে পাক রাদ্বিয়াল্লাহু তা‘আলা আনহু’র নিকট ক্ষমা চাইলেন। সুবহানাল্লাহ্! দেখুন, আল্লাহ্ তা‘আলা গাউসে পাককে কেমন বেলায়তী শক্তি দিয়েছেন। [বাহজাতুল আসরার] প্রাচ্য ও পাশ্চাত্যে তিনি অনন্য\n\nশেখ আরিফ আবূ আমর ওসমান সরিফীনী এবং শায়খ সালেহ আবু মুহাম্মদ আবদুল হক্ব হারীমী বর্ণনা করেন, আমরা গাউসুল আ’যম আবদুল ক্বাদের জীলানী রাদ্বিয়াল্লাহু তা‘আলা আনহুকে বলতে শুনেছি, তিনি কুরসির উপর বসা ছিলেন। তিনি ঘোষণা করেন, হে পৃথিবীবাসী! প্রাচ্যে থাকো কিংবা পাশ্চাত্যে! হে আসমানবাসী! আল্লাহ্ তা‘আলা ইরশাদ করেছেন, ‘‘এবং তিনি এমন সব বস্তুও সৃষ্টি করেন, যেগুলো সম্পর্কে তোমরা জানো না।’’\n\n[সূরা নাহল: আয়াত নম্বর ৮] গাউসে পাক রাদ্বিয়াল্লাহু তা‘আলা আনহু বলেন, আমি তাঁদেরই অন্তর্ভুক্ত, যাঁদের সম্পর্কে তোমরা জানো না। ওহে! পৃথিবীর পূর্ব ও পশ্চিমের অধিবাসীরা, আমার নিকট এসো এবং শিখো। হে ইরাকবাসীরা! সকল আবস্থা আমার নিকট ওহী সব কাপড়ের ন্যায়, যেগুলো আমার ঘরে ঝুলছে। ওইগুলো থেকে যেটা আমার ইচ্ছা পরে থাকি। আমার ব্যাপারে তোমাদের সতর্ক থাকতে হবে, অন্যথায় আমি তোমাদের বিরুদ্ধে এমন সৈন্যদল নিয়ে আসবো; যার মোকাবেলা তোমরা করতে পারবে না।\n\nহে বৎস! হাজার বছর পর্যন্ত একটি মাত্র সফর করো আমার কথা শোনার জন্য। হে বৎস! বেলায়াত এখানে রয়েছে, মর্যাদা এখানে রয়েছে। আমার মজলিশে আলখেল্লাসমূহ (অলীগণের বিশেষ পোষাক) বিতরণ করা হয়। এমন কোন অলী নেই, যিনি আামার মসজলিশে উপস্থিত হননি। জীবিত ওলীগণ সশরীরে আর ওফাতপ্রাপ্তগণ তাঁদের রূহসহকারে উপস্থিত হন।\n\n[বাহজাতুল আসরার] গাউসে পাকের শরীরে মাছি বসতো না\n\nশেখ আবূ আবদুল্লাহ্ মুহাম্মদ ইবনে হাজর হোসাইনী বর্ণনা করেন, আমার পিতা আমাকে বলেছেন, আমি গাউসে পাকের দরবারে তাঁর খেদমতে দীর্ঘ তের বৎসর নিয়োজিত ছিলাম। আমি কোন দিন তাঁর নাক বা গলা দিয়ে পানি বের হতে দেখিনি এবং তের বছরে তাঁর শরীরে কখনো মাছি বসতে দেখিনি। কোন দুনিয়াদার ব্যক্তির সম্মানার্থে তাঁকে দাঁড়াতে দেখিনি। আমি অনেক বাদশাহকে তাঁর দরবারে আসতে দেখেছি, তাঁরা তাঁর সাথে চাটাইতে বসতেন।\n\nএকবার তিনি তৎকালীন বাগদাদের খলীফাকে লিখলেন, ‘‘আবদুল ক্বাদের তোমাকে এ নির্দেশ দিচ্ছে যে, তোমার জন্য এটা পালন করা জরুরি। ’’ এ নির্দেশ বাদশাহ্র কাছে পৌঁছলে, তিনি তা পরিপূর্ণভাবে পালন করেন। গাউসে পাকের নিকট একদা এক ব্যক্তি আরয করলো, ‘‘কোন জিনিস দ্বারা আপনার কাজ প্রতিষ্ঠিত হয়? তিনি বললেন, সত্যবাদিতা দ্বারা। তিনি বলেন, আমি জীবনে কখনো মিথ্যা বলিনি।’’\n\nএ ঘটনা খুবই প্রসিদ্ধ- গাউসে পাক তাঁর আম্মাজানের কাছে বাগদাদ যাবার অনুমতি চাইলে, তিনি তাঁকে অনুমতি দেন এবং তাঁর জামার ভিতরে চল্লিশটি স্বর্ণমুদ্রা সেলাই করে দেন। পথে ডাকাত দলের হাতে আক্রান্ত হন এবং মায়ের নসীহত মোতাবেক সত্য কথা বলেছেন। ডাকাত দলের সবাই তাওবা করে ওলী হয়ে গিয়েছিলেন। এটা তাঁর জীবনের প্রসিদ্ধ ঘটনা। [গাউসুল ওয়ারা] ওফাতের পরেও বায়আত\n\nদামেস্কের অধিবাসী জনৈক ধনী ব্যক্তি মনে মনে গাউসে পাক রাদ্বিয়াল্লাহু তা‘আলা আনহুকে খুব ভালবাসতেন এবং শ্রদ্ধা করতেন। একদা অন্তরে বাসনা জাগলো তাঁর সাথে সাক্ষাৎ করে বায়আত গ্রহণ করবেন। কিন্তু দুর্ভাগ্যবশত সংসারের নানা ঝামেলার কারণে ‘আজ যাবে কাল যাবে’ করে সময় ঠিক করতে পারলো না। ইতোমধ্যে তিনি সংবাদ পেলেন যে, হযরত গাউসুল আ’যম শায়খ আবদুল ক্বাদের জীলানী রাদ্বিয়াল্লাহু তা‘আলা আনহু ওফাত বরণ করেছেন। এ সংবাদ শুনে তিনি অত্যন্ত মর্মাহত হলেন।\n\nঅতঃপর ওই ধনী ব্যক্তি সফরসঙ্গী নিয়ে গাউসে পাক রাদ্বিয়াল্লাহু তা‘আলা আনহু’র মাযার শরীফ যিয়ারত করতে বাগদাদের দিকে রওয়ানা হলেন। মাযারে উপস্থিত হয়ে তিনি ধৈর্য হারিয়ে ফেলেন এর অঝোর নয়নে কান্না করতে করতে মাযার শরীফের মাটিতে লুটিয়ে পড়লেন এবং কিছুক্ষণ এমতাবস্থায় থাকার পর সেখানেই ঘুমিয়ে পড়লেন। ক্রমে রাত গভীর হয়ে গেল, কিন্তু লোকটির নিদ্রাভঙ্গ হলো না। তাঁর সঙ্গীগণ অপেক্ষায় রইলেন কখন ঘুম থেকে জাগ্রত হবেন।\n\nএদিকে তিনি স্বপ্নে দেখলেন- গাউসুল আ’যম রাদ্বিয়াল্লাহু তা‘আলা আনহু ওই ভক্তের মনোবাসা পূরণ করার জন্য মাযার পাক থেকে বের হয়ে এসে স্বীয় দক্ষিণ হস্ত ভক্তের দিকে প্রসারিত করে দিলেন। ঠিক সেই মুহূর্তে তাঁর (ভক্তটির) নিদ্রা ভেঙ্গে গেল। তিনি এখন স্বপ্নে নয়, বরং স্বচক্ষে হুযূর গাউসে পাককে স্বশরীরে নিজের সামনে দেখতে পেয়ে একেবারে হতভম্ব হয়ে তাকিয়ে রইলেন। তখন গাউসে পাক রাদ্বিয়াল্লাহু তা‘আলা আনহু আপন হাত মুবারক তার হাতে রেখে, বায়আত করান এবং মা’রিফাতের দীক্ষা দিয়ে বলেন, ‘‘হে আমার রূহানী সন্তান! এবার তোমার মনের আশা পূর্ণ হলো তো?’’ লোকটি যার পর নাই আনন্দিত হলেন আর সবিনয় আরয করলেন, হাঁ। হযরত, আমার বাগদাদ আসা পূর্ণাঙ্গভাবে সার্থক হয়েছে।’’ এও বর্ণিত আছে যে, হুযূর গাউসে পাক রাদ্বিয়াল্লাহু তা‘আলা আনহু ওই ব্যক্তির সকল সফর সঙ্গীকেও বায়’আত করিয়ে মা’রেফাতের দীক্ষা প্রদান করে দিলেন এবং পূনরায় মাযার শরীফের উদ্দেশে অদৃশ্য হলে গেলেন। সুবহানাল্লাহ্! [মু’জিযাতে আম্বিয়া ও কারামাতে আউলিয়া] গাউসে পাকের মজলিশে নবীগণের শুভাগমন\n\nহযরত শায়খ আবু সাঈদ ক্বায়লুভী রাদ্বিয়াল্লাহু তা‘আলা আনহু বর্ণনা করেন, আমি রাসূলে পাক সাল্লাল্লাহু তা‘আলা আলায়হি ওয়াসাল্লাম ও অন্যান্য কয়েকজন নবীকে গাউসে পাকের মজলিশে কয়েকবার দেখেছি। যেভাবে মুনিব তার গোলামকে ধন্য করে, সেভাবে নবীগণও গাউসে কপাকের মজলিশে এসে তাঁকে অনুপ্রাণিত করতেন। আমি এও দেখেছি যে, ফিরিশতাগণ দলে দলে উপস্থিত হতেন; এমনকি জ্বিন ও রেজালুল গায়ব (অদৃশ্য জনে) ও তাঁর মজলিশে আগমন করতেন। আমি হযরত খাদ্বির আলায়হিস্ সালামকেও তাঁর মজলিশে দেখেছি। তিনি আমাকে বলেছেন যে, সফলতা ও কামিয়াবীর জন্য মজলিশে আসা বড় প্রয়োজন।\n\nশায়খ শরীফ আবদুল আব্বাস আহমদ বিন শায়খ আবদুল্লাহ্ হোসাইনী রাহমাতুল্লাহি আলায়হি বর্ণনা করেন, একদা আমি গাউসে পাকের মজলিশে উপস্থিত হয়ে দেখলাম, সেখানে প্রায় দশ হাজার লোক উপস্থিত ছিলেন। শায়খ আলী ইবনে হায়তী গাউসে পাক রাদ্বিয়াল্লাহু তা‘আলা আনহুর মিম্বরের কাছাকাছি বসে ছিলেন, এমতাবস্থায় তাঁর চোখে সামান্য তন্দ্রাভাব এসেছিল। গাউসে পাক লোকদেরকে বললেন, ‘‘তোমরা সবাই চুপ হয়ে যাও।’’ এটা শুনার পর সবাই এমনভাবে চুপ হয়ে গেল যে, তখন মানুষের শ্বাস-প্রশ্বাসের আওয়াজ ছাড়া আর কিছুই শোনা যাচ্ছিল না। অতঃপর তিনি মিম্বর থেকে নেমে আসলে এবং শায়খ আলী হায়তীর সামনে অতি আদব সহকারে দাঁড়িয়ে তাঁর চোখ খুললে তিনি তাঁকে জিজ্ঞেস করলেন, ‘‘তুমি কি নবী করীম সাল্লাল্লাহু তা‘আলা আলায়হি ওয়াসাল্লামকে স্বপ্নে দেখেছ?’’ জবাবে তিনি বললেন, ‘হাঁ! হুযূর, আমি এক্ষুণি হুযূর-ই আকরামের সাক্ষাৎ দ্বারা ধন্য হয়েছি। গাউসে পাক রাদ্বিয়াল্লাহু তা‘আলা আনহু বললেন, হুযূর-ই আকরাম সাল্লাল্লাহু তা‘আলা আলায়হি ওয়াসাল্লাম-এর নূরানী আগমনের কারণেই আমি তোমার সামনে আদব সহকারে দাঁড়িয়ে রয়েছি।’’ শায়খ আলী হায়তী বলেন, ‘‘রাসূলে খোদা সাল্লাল্লাহু তা‘আলা আলায়হি ওয়াসাল্লাম আমাকে নসীহত করেছেন, আমি যেন আপনার মজলিশে হাযির থাকি।’’ এটা শুনে হুযূর গাউসে পাক রাদ্বিয়াল্লাহু তা‘আলা আনহু বললেন, ‘‘যা তুমি স্বপ্নে দেখেছ, তা আমি জাগ্রত অবস্থায় দেখেছি।’’ বর্ণনাকারী বলেন, ওই দিন মজলিশে সাত ব্যক্তি মারা গিয়েছিল। [গাউসুল ওয়ারা] সুবহানাল্লাহি ওয়া বিহামদিহী! দেখুন, এই হচ্ছে আমাদের গাউসে পাক রাদ্বিয়াল্লাহু তা‘আলা আনহুর আধ্যাত্মিক ক্ষমতা! এভাবে অজস্র প্রমাণ রয়েছে হুযূর গাউসে পাকের রূহানী ক্ষমতার পক্ষে। এ নিবন্ধে কয়েকটা মাত্র পেশ কলাম।\n\nমোটকথা, আখেরী নবী রাহমাতুল্লিল আলামীন সাল্লাল্লাহু তা‘আলা আলায়হি ওয়াসাল্লাম-এর পরে নবী করীমের দ্বীনকে পুনর্জীবিত করার জন্য যা কিছু দরকার, তাঁর সব কিছু আল্লাহ্ তা’আলা বেলায়তী রূপ দিয়ে, অসাধারণ ক্ষমতার ধারক বানিয়ে গাউসুল আ’যম শায়খ আবদুল ক্বাদের জীলানী রাদ্বিয়াল্লাহু তা‘আলা আনহুকে এ পৃথিবীতে সৃষ্টি করেছেন। পরিশেষে, মহান রবের দরবারে ফরিয়াদ জানাই- গাউসে পাকের গাউসিয়াতের ছায়া বা কৃপাদৃষ্টি দ্বারা আমাদেরকেও ধন্য করুন। আর আখেরী জমানার ফিৎনা-ফ্যাসাদ থেকে রক্ষা করুন! আ-মী-ন।"
  },
  {
    "1": "সুলতানুল হিন্দ হযরত খাজা মঈনুদ্দীন চিশতী আজমিরী সঞ্জরী (রহঃ) এর সংক্ষিপ্ত জীবনী",
    "2": "সুলতানুল হিন্দ হযরত খাজা মঈনুদ্দীন চিশতী আজমিরী সঞ্জরী (রহঃ) এর সংক্ষিপ্ত জীবনী\n\n\n🚩 পরিচিতিঃ\n\n➖➖➖➖➖\n\n🔺জন্মসনঃ ১১৩৮ ইংরেজিতে (৫৩৭ হিজরী)\n\n🔺জন্ম স্থানঃ মধ্য এশিয়ায় খোরাসানের অন্তর্গত সিস্তান রাজ্যে।\n\n🔺বংশ পরিচিতিঃ\n\n▪ পিতাঃ সৈয়দ খাজা গিয়াস উদ্দীন\n\n▪ মাতাঃ সৈয়দা উম্মুল ওয়ারা মাহেনুর।\n\nমাত্র ১৫ বৎসর বয়সে বাবা মা উভয়কেই হারান।\n\n▪ বংশঃ আওলাদে রাসূল (ﷺ)\n\n▪ পিতৃবংশঃ শেরে খোদা হযরত আলী রাদ্বিয়াল্লাহু আনহুর ১৪তম বংশধর।\n\n▪ মাতৃবংশঃ খাতুনে জান্নাত হযরত ফাতেমা জোহরা রাদ্বিয়াল্লাহু আনহার ১২তম বংশধর।\n\n▪ হাসাঈন কারীমাইনের বংশঃ মাতৃকুল হযরত হাসান রাদ্বিয়াল্লাহু আনহু ও পিতৃকুল হযরত হোসাইন রাদ্বিয়াল্লাহু আনহু থেকে।\n\n▪ আওলাদে গাউসে পাকঃ\n\nপিতৃকূল ও মাতৃকূল উভয় দিক থেকে অলিকুল সম্রাট গাউছুল আজম হযরত বড়পীর (রহঃ) এর বংশধর।\n\n🔺 শিক্ষা জীবনঃ\n\n✔ ৯ বছর বয়সে তরজমাসহ পবিত্র কুরআন শরীফ মুখস্থ করেন।\n\n✔ অতঃপর ১৩ বছর পর্যন্ত পিতার সার্বিক তত্ত্বাবধানে কুরআন, হাদিস, ফিকহ্, উসুল, তাফসীর, আরবী সাহিত্য- ব্যাকরণ, মানতিক, হিকমত দর্শন ইত্যাদি বিষয়ে গভীর ব্যুৎপত্তি লাভ করেন।\n\n✔ শিক্ষকঃ\n\n▪ সাইয়্যেদুনা আবদুল কাদির জিলানী (রহঃ)\u0027র সাহচর্যে ৫৭ দিন অবস্থান করেন।\n\n▪ তিনি প্রখ্যাত মুহাদ্দিস ইমামুল হারামাইন হযরত আবুল মা’আলী (রহঃ) এর নিকট পান্ডিত্য লাভ করেন।\n\n▪ সমরকন্দের প্রখ্যাত আলেম হযরত শরফুদ্দীন\n\n▪ বোখারার প্রখ্যাত মুহাদ্দিস হযরত হুসামুদ্দীন (রহঃ) এর নিকট দীর্ঘ ৫ বছর জ্ঞান অর্জন করেন।\n\n🔺পীরঃ প্রসিদ্ধ সুফি সাধক খাজা উসমান হারুনীর নিকট বায়াত (মুরীদ) হন। তার সেবায় ২০ বছর একাগ্রভাবে নিয়োজিত ছিলেন।\n\n🔺শিষ্যঃ কুতুবউদ্দিন বখতিয়ার কাকী।\n\n🚩 মারফতের গুপ্তভেদ ও হযরত খাজা মঈন উদ্দিন চিশতী (রহঃ) কর্তৃক বর্ণিত, সূরা আল ফতিহার আক্ষরিক নেকী।\n\n➖➖➖➖➖\n\nসূরা ফাতিহায়ঃ\n\nআলহামদু”\u003dশব্দটিতে ৫টি অক্ষর :আছে। পাঠকারীকে ৫ ওয়াক্ত নামাজের মধ্যে কোন ভুল ত্র“টি থাকিলে ক্ষমা করিয়া দেওয়া হয়।\n\nলিল্লাহ”\u003dপর্যন্ত ৮টি অক্ষর : পাঠকারীর জন্য বেহেশতের ৮টি দরজা খুলিয়া দেওয়া হয়।\n\nরাব্বিল আল আমিন”\u003dপর্যন্ত ১৮টি অক্ষর: পাঠকারীকে ১৮ হাজার মাখলুকাতের ইবাদাতের সওয়াব দেওয়া হয়।\n\nআর রাহমান”\u003dপর্যন্ত ২৪টি অক্ষর:পাঠকারীকে ২৪ ঘন্টার কৃত পাপ হইতে রেহাই দেওয়া হয়।\n\nআর রাহিম”\u003dপর্যন্ত ৩০টি অক্ষর: পাঠকারী কিয়ামতের মাঠে ৩০ হাজার বছরের পুলসিরাত বিদ্যুৎ গতিতে অতিক্রম করবে।\n\nমালীকি ইয়াওমিদ্দিন”\u003dপর্যন্ত ৪২টি অক্ষর: পাঠকারীকে ১ বৎসরের পাপ ক্ষমা করা হয়।\n\nইয়া কানাবুদু”\u003dপর্যন্ত ৫০টি অক্ষর: পাঠকারীর সহিত কেয়ামতে ৫০ হাজার বছরের সমতুল্য দিনে কৃপা পূর্ণ ব্যবহার করা হবে।\n\nওইয়াকানাসতাইন”\u003dপর্যন্ত ৬১টি অক্ষর: পাঠকারীকে আসমান, জমিনে ৬১টি রহমতের দরিয়ার প্রতি বিন্দু পানির সমতুল্য সওয়াব দেওয়া হইবে এবং গুনাহ আমল নামা হইতে ধুইয়া ফেলা হইবে।\n\nইহ দিনাস সিরাত্বাল মুসতাকিম”\u003dপর্যন্ত ৮০টি অক্ষর:পাঠকারীকে সরাব পান হইতে বাঁচাইয়া উহার ৮০ দোররা শাস্তি হইতে রক্ষা করিবে।\n\nসিরাত্বল্লাজিনা আন-আমতা আলাইহিম’\u0027\u003dপর্যন্ত ৯৯টি অক্ষর: পাঠকারী আল্লাহ তালার ৯৯ নাম অবলম্বনে সমস্ত জিকিরের সওয়াব রয়েছে।\n\nগাইরিল মাগদুবে আলাইহিম\u0027\u0027\u003dপর্যন্ত ১১৪টি অক্ষর” পাঠকারীকে কোরান শরীফের ১১৪টি সূরা পাঠকারীর সমষ্টির সওয়াব রয়েছে।\n\nওয়ালাদ দোয়ালিন”\u003dপর্যন্ত ১২৪টি অক্ষর। যিনি পাঠ করবেন তিনি ১ লক্ষ ২৪ হাজার পয়গাম্বরের এবাদতের সওয়াব রয়েছে।"
  },
  {
    "1": "আবু নসর মুহাম্মদ আল ফারাবী",
    "2": "আবু নসর মুহাম্মদ আল ফারাবী\n\n(৮৭০ – ৯৫০ খ্রিস্টাব্দ)\n\n🖋শেখ মুহাম্মদ ইব্রাহীম \n\nতুরস্কের মধ্য দিয়ে সির-দরিয়া নামে বিখ্যাত নদী প্রবাহিত হয়ে আরব সাগরে গিয়ে পড়েছে। এই নদীর সঙ্গে আরিস নদীর যেখানে মিলন হয়েছে সেখানেই ফারাব শহর অবস্থিত। চেংগিস খাঁর ধ্বংস লীলার পর ফারাব শহর ধ্বংস প্রাপ্ত হয়। এককালে এই ফারাব ছিল বিশ্ববিখ্যাত জ্ঞানী ও দার্শনিকদের জন্মস্থান। তুর্কীদের সভ্যতা কেন্দ্র এই ফারাব শহরে ৮৭০ খ্রিস্টাব্দের মাঝামাঝি আবু নসর মুহাম্মদ আল ফারাবী জন্মগ্রহণ করেন। তাঁর বাল্যকাল ফারাবে অতিবাহিত হয়। এখানে তিনি বিদ্যাশিক্ষা গ্রহণ করে বুখারায় কিছু দিন কাজীর পদ অলংকৃত করেন। তাঁর অদম্য জ্ঞান স্পৃহা তাঁকে কাজীর পদ পরিত্যাগ করে আরো প্রচুর জ্ঞান সাধনার জন্য তৎকালীন জ্ঞান-বিজ্ঞানের কেন্দ্রভূমি বাগদাদে গমন করতে হয়। এখানে তিনি আরবী ভাষা উত্তমরূপে আয়ত্ব করেন এবং গ্রীক ভাষা রপ্ত করেন। এরপর প্রখ্যাত শিক্ষক আবু বিসর মিতাহ ইবনে ইউনুচের কাছে এ্যারিস্টটলের দর্শন ও তর্কশাস্ত্র অধ্যয়ন করেন। প্রায় সত্তরটি নোট বুকে দর্শনশাস্ত্রের সারাংশ লিপিবদ্ধ করেছিলেন। তিনি আবু বকর ইবনে র্সারাজ নামক বিখ্যাত ভাষাতাত্ত্বিক ও বৈয়াকরণের নিকট আরবী ভাষা ও ব্যাকরণ শিক্ষা লাভ করেন। তৎকালীন শিক্ষার ধারানুযায়ী আল ফারাবী বিখ্যাত পণ্ডিতগণের নিকট অংক, জ্যোতিষশাস্ত্র, পদার্থবিদ্যা, রসায়ন ও চিকিৎসাশাস্ত্রের গভীর জ্ঞান লাভ করেন। এমনকি তিনি সংগীত শাস্ত্রও অধ্যয়ন করেন। আল ফারাবী সর্ববিদ্যা বিশারদ হলেও একজন অন্যতম শ্রেষ্ঠ দার্শনিক হিসেবে অমর হয়ে আছেন। তিনি কিছুকাল পারস্যের হারবান নামক সেবিয়ানদের ধর্ম শিক্ষা কেন্দ্রে অবস্থান করে তাদের ভাষা, দর্শন ও জ্যোতির্বিদ্যায় জ্ঞানলাভ করেন।\n\nআল-ফারাবী সুদীর্ঘ চল্লিশ বছর জ্ঞান-সাধনার প্রাণকেন্দ্র বাগদাদে আবস্থান করেন। এ সময় তিনি একাগ্রচিত্তে এ্যারিস্টটলের তর্কশাস্ত্র ও দর্শনশাস্ত্রের বিস্তৃত ভাষ্য রচনা করেন এবং দর্শন শাস্ত্রে কয়েকটি মৌলিক গ্রন্থ রচনা করেন। বাগদাদে চল্লিশ বছর অবস্থানকালে প্রায় ছয়জন খলীফার আবির্ভাব ঘটে। ঘন ঘন শাসক পরিবর্তনে রাষ্ট্রীয় গোলযোগ সৃষ্টি হওয়ায় নীরব শাস্ত্রপ্রিয় এই জ্ঞানতাপসকে অনেক অসুবিধে ভোগ করতে হয়। এতে করে জ্ঞান-সাধনার ক্ষেত্র বাগদাদ নগরী ত্যাগ করতে তাঁকে বাধ্য করা হয়। বাগদাদ ছেড়ে কিছুকাল জন্মভূমি তুর্কিস্থানে অবস্থান করেন। এই সময় স্থানীয় শাসক আলি সামানের আদেশে আল-ফারাবী ‘আল-তালিম আল-সানী’ নামক গ্রন্থটি রচনা করেন। এখানে উল্লেখ্য, প্রাচ্যের সূধী সমাজে এ্যারিস্টটল ‘মুয়াল্লিম আউয়াল’ অর্থাৎ প্রথম গুরু এবং আল-ফারাবী ‘মুয়াল্লিম সানী’ অর্থাৎ দ্বিতীয় গুরু হিসেবে খ্যাত। এ কারণে আল-ফরাবীর গ্রন্থটির নামকরণ ‘আল্ সানী’ রাখা হয়েছে।\n\nপরে আল ফারাবী তুর্কিস্থান ত্যাগ করে সিরিয়ার দামেস্কে গমন করেন। সেখানে তিনি শাসক আকশীদ তাতারের অনুগ্রহ লাভ করেন। সেখান থেকে ফরাবী মিসর গমন করেন। কয়েক বছর সেখানে অবস্থান করে পুনরায় সিরিয়ার আলেপ্পোতে প্রত্যাবর্তন করেন।\n\n৯৪৫ খ্রিস্টাব্দে আমির সায়েফ উদ্দৌলা সিরিয়ার শাসককে পরাজিত করে আলেপ্পোতে রাজধানী স্থাপন করেন। অতি অল্প সময়ে আলেপ্পো জ্ঞান বিজ্ঞানের কেন্দ্রভূমি হয়ে ওঠে। আমির আল ফারাবীকে তাঁর দরবারে স্থান দেয়ার ইচ্ছা প্রকাশ করলে তিনি তা প্রত্যাখ্যান করে দৈনিক মাত্র চার রৌপ্য দিরহাম ভাতা ও একটি নির্জন শান্তিময় কুঠির প্রার্থনা করেন।\n\nতাঁর এই সামান্য আবেদন মঞ্জুর হয় এবং তিনি জ্ঞানসাধনায় লিপ্ত হন। ৯৫০ খ্রিস্টাব্দে আমীর সায়েফউদ্দৌলা দামেস্কে অভিযান করেন এবং আল ফারাবীকে সঙ্গে নেন।\n\nআল-ফারাবী দর্শন, বিজ্ঞান, চিকিৎসা, ভাষাতত্ত্ব, সংগীত প্রভৃতি বিষয়ে প্রায় শতাধিক গ্রন্থ রচনা করেন। তন্মধ্যে বিশটির মতো গ্রন্থের অস্তিত্ব বিদ্যমান। তাঁর অমূল্য গ্রন্থাবলী প্রাচ্য ও পাশ্চাত্যের বিভিন্ন ভাষায় অনূদিত হয়। বিশ্বের শ্রেষ্ঠ দার্শনিকদের মধ্যে তিনি অন্যতম। তিনি একজন বহু ভাষাবিদ ছিলেন। মুসলিম দার্শনিকদের মধ্যে আল ফারাবী প্রথম। তারপরই ইবনে সিনা ও ইবনে রুশদের নামই উল্লেখ্য। প্লেটো ও এ্যারিস্টটল সম্পর্কে ফারাবীর ভাষ্য তাৎপর্যময়- এজন্য পরবর্তীকালের দার্শনিকদের মধ্যে তাঁর প্রভাব রয়েছে। তিনিই ইসলামের প্রথম বিশ্বকোষ রচয়িতা ও মুসলিম তর্কশাস্ত্রের জন্মদাতা। ইসলামী ধর্মতত্ত্বের আলোচনায় তিনি দর্শনের সঙ্গে ধর্মের তুলনামূলক বিচারকালে ধর্মীয় ওহী, তসবীহ, রিসালাত, জান্নাত-দোযখ, আল-লওহে কালাম, আরশ-কুরশী, তকদীর, তকলীদ প্রভৃতির বিশদ ব্যাখ্যা দান করেন।\n\nআল্ ফারাবী ইসলামের সমাজতান্ত্রিকতার বিষয় চিন্তা করেন। এজন্য তাঁকে প্রাচ্যের শ্রেষ্ঠ ঐতিহাসিক, দার্শনিক সমাজ বিজ্ঞানী ইবনে খলদূনের পথপ্রদর্শক হিসেবে আখ্যায়িত করা হয়।\n\nরাষ্ট্রনীতিতে আল্ ফারাবীর প্রচুর আগ্রহ ছিল এবং এক হিসেবে তিনি আরব জাতির মধ্যে রাষ্ট্রনীতির অগ্রদূত। ফারাবী রাষ্ট্রবিজ্ঞান বিষয়ে প্রচুর গবেষণা করে নিজের অভিজ্ঞতার আলোকে রাষ্ট্রবিজ্ঞানের নতুন ব্যাখ্যা দান করেন। তাঁর ব্যাখ্যা প্লেটোর বিশ্লেষণ থেকে ভিন্ন। হাজার হাজার বছর পূর্বেই তিনিই সর্বপ্রথম এক রাষ্ট্রীয় বন্ধনে অখন্ড পৃথিবীর কল্পনা করেছিলেন। রাষ্ট্রবিজ্ঞান বিষয়ক তাঁর রচিত গ্রন্থ ‘সিয়াসাতুল মাদানীয়া’, ‘আরাউয়াল আহলিল’, ‘মাদিনাতুল -ফাযিলাহ’, ‘জওয়ামিনুস্ সিয়াসাত’ এবং ‘ইজতিমাউমাদানিয়া’ আজও মৌলিক গ্রন্থ হিসেবে বিদ্যমান। সাম্রাজ্যবাদ সম্পর্কে তাঁর মতামত : ‘কতকগুলো জাতি অন্যজাতির উপর রাষ্ট্রীয় কর্তৃত্ব খাটাতে চায় এবং এভাবে নিজেদের জীবন নিরাপদ, সুখময় ও ঐশ্বর্যময় করতে চায়। তার দরুণ শক্তিশালী রাষ্ট্রগুলো দুর্বল রাষ্ট্রগুলোকে গ্রাস করার জন্য সর্বদাই উৎসুক হয়। সাম্রাজ্যবাদী রাষ্ট্র অন্য রাষ্ট্রের উপর এরকম রাজনৈতিক, সাংস্কৃতিক ও ধর্মীয় প্রভুত্ব বিস্তার করে, যার ফলে বিজিত জাতি হীনবশ্যতা স্বীকারে বাধ্য হয়। সাম্রাজ্যবাদী রাষ্ট্র সর্বদাই অপর রাষ্ট্রগুলোকে শত্রু মনে করে, তার দরুণ নিজেদের সদা যুদ্ধ-বিগ্রহে লিপ্ত থাকতে বাধ্য হয়।\n\nরাষ্ট্রীয় শাসক সম্পর্কে তাঁর মতামত: যদি একজন সর্বগুণান্বিত শাসক না মেলে এবং শাসকের আদর্শ গুণাবলী যদি একাধিক ব্যক্তির মধ্যে থাকে, তাহলে তাঁরা সকলেরই ইসলামী রাষ্ট্রের যৌথ শাসনভার চালানোর ক্ষমতা রয়েছে। ফারাবীর এই নীতি থেকে বর্তমান মন্ত্রীসভা পরিচালিত শাসনকার্যের পূর্ণ সমর্থন মেলে। তিনি আরো বলেছেন যদি কোন সময় দেখা যায় যে, রাষ্ট্রে দর্শনের স্থান নেই, তাহলে শাসনকার্যে অন্যান্য সুষ্ঠুবিধান থাকা সত্ত্বেও রাষ্ট্রের আদর্শ শাসকের অভাব দেখা দেবে। সাময়িক রাষ্ট্রনায়ক যথার্থ শাসক হতে পারবে না এবং রাষ্ট্রের অবনতি অশ্যম্ভাবী হবে। তখন যদি শাসকের সঙ্গে সহযোগিতা করার কোন বিজ্ঞ জ্ঞানী দার্শনিক না থাকে তাহলে কিছুকাল পরে সে রাষ্ট্রের পতন হবেই। চিকিৎসাশাস্ত্রে তাঁর শিষ্য ইবনে সিনার মতো তাঁর অবদান না থাকলেও তাঁর রচিত ‘আল মদিনাত-আল ফাযিলাহ’ গ্রন্থটি চিকিৎসাশাস্ত্রের উল্লেখ যোগ্য গ্রন্থ। তাঁর অমূল্য বাণীটি এখনো সর্বজন বিদৃত: বৃক্ষের সার্থকতা যেমন ফল-ধারণে, সেরকম নৈতিক গুণাবলীর সার্থকতা পরম শান্তিলাভে। অতএব, চরম ও পরম শান্তিলাভের একমাত্র পথ ক্রমাগত সজ্জীবন- যাপন করা।\n\nদশ শতকের মাঝামাঝি একজন শান্ত প্রকৃতির ক্ষুদ্রাকৃতি, ক্ষুদ্র চক্ষুতারকা সম্বলিত, কয়েক গাছি শ্মশ্রুমন্ডিত জ্ঞান সাধক আবু নসর মুহাম্মদ আল্ ফারাবী ইসলামের ইতিহাসে একজন অন্যতম শ্রেষ্ঠ দার্শনিক ছিলেন। তাঁর খ্যাতি সর্বজন বিদিত। তিনিই প্রাচ্যের দর্শনশাস্ত্রের দ্বিতীয় শিক্ষাগুরু আল ফারাবী। এই মহান দার্শনিক ৯৫০ খ্রিস্টাব্দে সিরিয়ার দামেস্কে শেষ নিঃশ্বাস ত্যাগ করেন। বিশেষ আড়ম্বরের সাথে দামেস্কের বাব আল্ সাগীর নামক অঞ্চলে উমাইয়া বংশের প্রতিষ্ঠাতা হযরত আমীর মুয়াবিয়া রাদ্বিয়াল্লাহু তা‘আলা আনহু-এর সমাধি পাশে আল ফারাবীর নশ্বর দেহ সমাহিত হয়। যুগ যুগ ধরে এই সমাধিস্থলে প্রচুর লোক সমাগম হয়।"
  },
  {
    "1": "শাহানশাহ্-এ সিরিকোট বিশ্বব্যাপি সুন্নিয়তের জাগরণে তাঁর অবদান",
    "2": "শাহানশাহ্-এ সিরিকোট বিশ্বব্যাপি সুন্নিয়তের জাগরণে তাঁর অবদান। \n\n🖋মোছাহেব উদ্দিন বখতিয়ার \n\nগাউসে জামান, সৈয়্যদুল আউলিয়া,পেশওয়ায়ে আহলে সুন্নাত, আল্লামা হাফেজ সৈয়্যদ আহমদ শাহ্ সিরিকোটি, পেশোয়ারী (রাহ.), কালে কালে কখনো ‘আফ্রিকাওয়ালা পীর’, কখনো ‘সীমান্ত পীর’, কখনো ‘পেশওয়ারী সাহেব’, শেষের দিকে ‘সিরিকোটি হুজুর’, এমনকি চট্টগ্রামে শুভ আগমনের শুরুতে ‘ইন্জিনিয়ার সাহেবের পীর’ হিসেবেও অভিহিত হতেন। এই ক্ষণজন্মা মহান সংস্কারক অলীই এই নিবন্ধে ‘শাহানশাহ্ এ সিরিকোট’ উপাধিতে আলোচিতব্য। আজ বাংলাদেশ’র সুন্নি অঙ্গনে এই ‘শাহানশাহ্ এ সিরিকোট’ একটি প্রাতঃস্মরণীয় নাম, একটি জাগরণী শ্লোগান। শাহানশাহ্ এ সিরিকোট’র জন্ম পাকিস্তানের উত্তর-পশ্চিম সীমান্তের বর্তমান খাইবার পাখতুন প্রদেশের বিখ্যাত মাশওয়ানি, ‘সৈয়্যদ’ অধ্যুষিত ‘সিরিকোট’ পার্বত্য অঞ্চলের শেতালু শরিফে ১৮৫৬-৫৭ খ্রিষ্টাব্দে বা তারও কয়েকবছর আগে। তিনি বংশ পরম্পরায় হযরত ইমাম হোসাইন (রাদ্বি.)’র মাধ্যমে রাসুলুল্লাহ্ সাল্লাল্লাহু আলাইহি ওয়াসাল্লামের ৩৮তম অধস্তন বংশধর। [শাজরা শরীফ, প্রকাশনায়, আনজুমান-এ রহমানিয়া আহমদিয়া সুন্নিয়া ট্রাস্ট]\n\nইমাম হোসাইন (রাদ্বি.)’র পঞ্চম অধস্তন বংশধর সৈয়্যদ জালাল আর রিজাল (রাহ.)মদিনা পাক ছেড়ে ইরাকের ‘আউস’ এ চলে আসেন। পরবর্তিতে তাঁর ৫ম অধস্তন বংশধর মীর সৈয়্যদ মুহম্মদ গেসুদারাজ সুলতান মাহমুদ গজনবী (রাহ.)’র সময়ে ইসলামের দাওয়াত নিয়ে আফগানিস্তান হিজরত করেন, এবং তাঁর সাথে ভারত অভিযানেও শরীক হন। আফগান-বেলুচিস্তানের সীমান্তের ‘কোহে সোলাইমানি’তে তিনি শায়িত আছেন, যে জায়গাটি সুলতান গজনবীর উপহার হিসেবেই তিনি লাভ করেন, এবং এখানে বসেই তিনি মুলতান পর্যন্ত ইসলামের দাওয়াত ছড়িয়ে দিয়ে ৪২১ হিজরিতে ওফাত বরণ করেন, আর এই সময়টা ছিল খাজা গরীব নওয়াজ মঈনুদ্দিন চিশতি (রাহ.)র ভারত আগমনের দুইশ বছর আগে। এ গেসুদারাজ (আউয়াল)’রই ১২ তম অধস্তন পুুরুষ হলেন সিরিকোট বিজয়ী, ফাতেহ্ সিরিকোট সৈয়্যদ গফুর শাহ্ ওরফে কাপুর শাহ্ (রাহ.)। [Local govt. Act: (Ref-15) Hazara 1871]\n\nতিনি আফগানের কোহে সোলাইমানি হতে হিজরত করে উত্তর- পশ্চিম সীমান্তের কোহে গঙ্গরে আসেন এবং অত্যাচারী শিখ রাজাদের প্রতিহত করে যে এলাকাটি ইসলামের জন্য আবাদ করেন এর বর্তমান কেন্দ্রস্থল ‘সিরিকোট’। ‘সের’ মানে মাথা, আর কোহ্ ‘হল পাহাড়। ‘সেরকোহ’ মানে ‘পাহাড়ের চূঁড়া’ বা পাহাড় শীর্ষ। এই ইসলাম বিজয়ী বীর হযরত সৈয়্যদ গফুর শাহ্ ওরফে কাপুর শাহ্ (রাহ.)গঙ্গর পাহাড়ের একদম মাথায় বসবাস করতেন বিধায় তাঁর আবাস বুঝাতে ‘সেরকোহ্ শব্দটি ব্যবহার হয়, এবং কালের বিবর্তনে মানুষের মুখে শব্দ পরিবর্তনের স্বাভাবিক ধারায় বর্তমানে এ এলাকা ‘সিরিকোট’ হিসেবে পরিচিত হয়েছে। ফাতেহ্ সিরিকোট সৈয়্যদ গফুর শাহ্ (রাহ.)’র ১৩ তম অধস্তন পুুরুষ হযরত সৈয়্যদ সদর শাহ্ (রাহ.)’র ই শাহজাদা হলেন এই প্রবন্ধে আলোচিত শাহানশাহ্ এ সিরিকোট, আল্লামা সৈয়্যদ আহমদ শাহ্ সিরিকোটি, পেশোয়ারী (রাহ.)।\n\n[শাজরা শরীফ, প্রকাশনায়, আনজুমান-এ রহমানিয়া আহমদিয়া সুন্নিয়া ট্রাস্ট] সিলসিলায়ে আলিয়া কাদেরিয়ার এই মহান দিকপাল শুধু কাদেরিয়া ত্বরিকাকে নয়,এমনকি বিশ্বের বিভিন্ন দেশে দেশে ভ্রমন করে সুন্নিয়তকেও পূনর্জাগরিত করেছিলেন তাঁর শতাধিক দীর্ঘ হায়াতে তাইয়্যেবাকে কাজে লাগিয়ে। তাই আজ বাংলাদেশ-বার্মা, আফ্রিকা-পাকিস্তান, মধ্যপ্রাচ্য সহ পৃথিবীর বহুদেশ-জনপদে একটি আদর্শ, একটি প্রেরণার নাম হলেন শাহানশাহে সিরিকোট (রাহ.)।\n\nক. শিক্ষা-দীক্ষা\n\nঐতিহ্যগত উন্নত পারিবারিক শিক্ষা, তালিম, তারবিয়তের পাশাপাশি তিনি ছিলেন পরিত্র কোরানে করিমের হাফেজ। কোরান, হাদিস, উসুল-ফেকাহ্ ইত্যাদি দ্বীনিয়াত বিষয়ে শিক্ষা তিনি স্থানীয় আটক জেলা সহ ভারত-পাকিস্তানের বিভিন্ন মাদ্রাসার উপযুক্ত ওস্তাদগন থেকে আয়ত্ব করেন। লিখিত সনদ অনুসারে, ১২৯৭ হিজরির শা’বান মাসে তাঁকে ‘মমতাজুল মুহাদ্দেসীন’ সনদ প্রদান করে দস্তারে ফজিলত অর্পন করা হয়।\n\nযা ১৮৮০ খ্রিষ্টাব্দের কোন এক তারিখে আনুষ্ঠানিকভাবে প্রতিষ্ঠান কর্তৃপক্ষ প্রদান করেন। তাঁর ত্বরিকত জীবনের দীক্ষা গুরু ছিলেন হরিপুরের বিখ্যাত কামেল অলী, গাউসে দাঁওরা, খলিফায়ে শাহে জীলাঁ, খাজা আবদুর রহমান চৌহরভী আল আলাভী (রাহ.)। [শাজরা শরীফ, প্রকাশনায়, আনজুমান -এ রহমানিয়া আহমদিয়া সুন্নিয়া ট্রাস্ট]\n\n১৯১২ তে, আফ্রিকা হতে স্বদেশ প্রত্যাবর্তনের পর তিনি শত শত বছরের মধ্যে শ্রেষ্ঠত্বের দাবিদার এমন কামেল মুর্শিদের হাতে বায়াত গ্রহণ করে ত্বরিকত জীবনের নতুন এক অধ্যায়ের সূচনা করেন। তাঁর পীর খাজা চৌহরভী (রাহ.)’র আধ্যাত্মিক মর্যাদার অনুমান সাধারনের জন্য সাধ্যাতীত। যিনি প্রাতিষ্ঠানিক-আনুষ্ঠানিক কোন প্রকারের শিক্ষার্জনের সুযোগ লাভ করতে পারেননি, অথচ তাঁর অদৃশ্য আধ্যাত্মিক ‘ইলমে আতায়ি’ দিয়ে রচনা করে গেছেন ১৮ টি কিতাব। এর একটি কিতাব হল ৩০ পারা বিশিষ্ট দরুদ গ্রন্থ ‘মজমুয়ায়ে সালাওয়াতে রাসূল সল্লাল্লাহু আলাইহি ওয়াসাল্লাম’, যা বড় বড় আল্লামাদের পর্যন্ত আক্বল হয়রান হবার মত একটি কিতাব। দুনিয়ার বুকে কোরান শরিফ, বোখারি শরিফের পর এটিই তৃতীয় ৩০ পারা কিতাব যা মাকসাদ হাসিল ও বরকতের জন্য খতম দেওয়ার রেওয়াজ চালু আছে। বিশুদ্ধ আরবীতে রচিত এ অনবদ্য দরুদ গ্রন্থের একটি কপি মদিনা বিশ্ববিদ্যালয়ের গ্রন্থাগারের এক আরব পাঠকের নজরে আসবার পর, তিনি কিতাবটির মলাটে আরবিতে একটি মন্তব্য লিখে যান যে, ‘‘এটা কখনো কোন অনারবের রচনা হতে পারেনা’’। উল্লেখ্য, যেহেতু এ বিরল দরুদ গ্রন্থের লেখক খাজা আবদুর রহমান চৌহরভী (রাহ.)’র পরিচয় হল তিনি পাকিস্তানের হরিপুর জেলার বাসিন্দা, একজন অনারব। অর্থাৎ অনারবের পক্ষে এত উচ্ছাঙ্গের আরবী ভাষার কিতাব রচনা কখনও সম্ভব হবার কথা না।"
  },
  {
    "1": "ইসলামি সংস্কৃতির উন্নয়ন ও পূনর্জীবনে গাউসে জামান আল্লামা সৈয়্যদ মুহাম্মদ তৈয়্যব শাহ্ (رحمة الله) এর অনন্য অবদান",
    "2": "ইসলামি সংস্কৃতির উন্নয়ন ও পূনর্জীবনে গাউসে জামান আল্লামা সৈয়্যদ মুহাম্মদ তৈয়্যব শাহ্ (رحمة الله)’র অনন্য অবদান। \n\n🖋মোছাহেব উদ্দিন বখতিয়ার\n\nইংরেজি Culture শব্দের পরিভাষা হিসেবে বাঙলা ‘সংস্কৃতি’ শব্দটি পরিচিত। এর আভিধানিক অর্থ শিক্ষা বা অভ্যাস দ্বারা লব্ধ উৎকর্ষ বা কৃষ্টি। সম্ -কৃ (করা) +ক্তি -এ ব্যুৎপত্তির মধ্যেই নিহিত থাকে পরিশীলিত, পরিমার্জিত, পরিশ্রুত, নির্মলীকৃত, শোধিত এ ধরনের অনুভবসমূহ। ফলে উৎকর্ষময় বা পরিশ্রুত জীবন চেতনাই সংস্কৃতির সারাৎসার-এ উক্তি মূলানুগ।\n\n[নরেন বিশ্বাস, ইতিহাসের আলোকে বাংলাদেশের সংস্কৃতি, সুকান্ত একাডেমী, ঢাকা,পৃ-৯] ড: আহমদ শরীফের মতে, সংস্কৃতি হল মানুষের অর্জিত আচরণ, পরিশ্রুত জীবন চেতনা’। তাঁর মতে, সংস্কৃতির উদ্ভব হয় প্রজ্ঞা ও বোধিসম্পন্ন ব্যক্তি চিত্তে এবং বিকাশ হয় ব্যক্তি থেকে ক্রমে সমাজে এবং সমাজ থেকে তা বিশ্বে ব্যপ্ত হয়। তাঁর মতে, চিন্তায়, কর্মে ও আচরণে জীবনের সুন্দর, শোভন, পরিশীলিত ও পরিমার্জিত অভিব্যক্তিই সংস্কৃতি। [মোছাহেব উদ্দিন বখতিয়ার সংস্কৃতি ও সাংস্কৃতিক সন্ত্রাস, পৃ-৮, প্রকাশক-ফজলুল করিম তালুকদার, চট্টগ্রাম ২৭ মার্চ ২০০২] তাজুল ইসলাম হাশেমীর মতে মানুষের চিন্তাধারা, মূল্যবোধ, আচার-বিশ্বাস, শিল্পকলা, আইন-কানুন, অনুশীলন ও অভ্যাস এবং তাঁর সমগ্র সৃষ্টির সমষ্টিই তার সংস্কৃতি। [প্রাগুক্ত, পৃ -৮] মোতাহের হোসেন চৌধুরীর ‘সংস্কৃতি কথা’ মতে, সংস্কৃতির অনিবার্য শর্ত হচ্ছে মূল্যবোধ। [প্রাগুক্ত, পৃ-৯]\n\nউপরোক্ত, বাঙালি বাম বুদ্ধিজীবীদের সংস্কৃতির সংজ্ঞা ও বৈশিষ্ট্য পর্যালোচনায় আমরা বলতে পারি সংস্কৃতি হল মূলত সুন্দর, পরিশুদ্ধ জীবনাচার বা জীবন ব্যবস্থার নাম। আর ইসলাম হল একটি পরিপূর্ণ জীবন ব্যবস্থা। এমনকি আল্লাহর নিকট মনোনীত একমাত্র জীবনধারা হল ইসলাম ‘‘ইন্নাদ্ দী-না এনদাল লাহিল ইসলাম’’। [আল ক্বুরআন]\n\nউক্ত আয়াতের মর্মার্থ হল ইসলামি জীবনধারা বা জীবনাচারই মূলত গ্র্রহণযোগ্য এবং বিশুদ্ধতম। আর যেহেতু ব্যক্তি থেকে সমাজে এবং বিশ্বে ক্রমে সংস্কৃতি ছড়িয়ে যায়, সুতরাং আমরা দেখি, ইসলামি সংস্কৃতির বিকাশেও উক্ত বৈশিষ্ট্যের প্রতিফলন দেখা যাবে। প্রকৃত অর্থে ইসলামের শিক্ষা-সংস্কৃতির শুরুটা হয় আদি মানব এবং নবী হযরত আদম (আ) হতে। আর এর পরিপূর্ণতা আসে শেষ এবং শ্রেষ্ঠ নবী মুহম্মদুর রাসুলুল্লাহ্ সাল্লাল্লাহু আলাইহি ওয়াসাল্লামের হাতে।’ ‘আল ইয়াওমা আক্বমালতু লাকুম দ্বীনকুম ওয়াত মামতু আ’লাইকুম নে’মাতি। [আল আয়াত]\n\nখোলাফায়ে রাশেদ-সাহাবায়ে কেরাম, আহলে বাইত (রা), আউলিয়ায়ে কেরাম, ইসলামের প্রভাবশালী দার্শনিক-বুদ্ধিজীবী, ওলামা-পীর-মাশায়েখ এমনকি গ্রহণযোগ্য ইসলামি নেতৃত্ব-ব্যক্তিত্বের অবদানের কারণে আজ চৌদ্দশ বছর ধরে এর পরিধি সম্প্রসারিত হচ্ছে। আকার বাড়ছে এর উপরি কাঠামোর (super structure)। যেমন, আমাদের সৃষ্টি পর্বের শুরুতে, হযরত আদম (আ) কে সৃষ্টির বিরোধিতা হয়েছিল, দোষারোপ হয়েছিল, আর কোন প্রকারের অপরাধ না করেও বাবা আদম (আ) আল্লাহ্ পাকের দরবারে ক্ষমা চেয়ে আমাদেরকে যে বিনয়ের কালচার শিক্ষা দিয়েছেন তাই প্রকৃত অর্থে সংস্কৃতি, বা ইসলামি সংস্কৃতি। তাঁর সে বিনয়ী ফরিয়াদ ছিল, ‘রাব্বানা যোয়ালামনা আনফুসেনা ওয়াইনলাম তাগফিরলানা ওয়াতার হামনা লানা কু নান্না মিনাল খাসেরীন।’ অর্থাৎ হে প্রভু! আমি অপরাধী (নিজের উপর জুলুম করেছি), যদি তুমি আমায় মাফ না কর, যদি তুমি দয়া না কর, তবে আমি ক্ষতিগ্রস্থদের মধ্যে গণ্য হব।’ [আল ক্বুরআন]\n\nআলহামদুলিল্লাহ্, প্রকৃত অলী-আউলিয়া, সূফি-দরবেশদের হাতে এমন সংস্কৃতির বিকাশ এখনো চলছে, কেয়ামত পর্যন্ত চলতে থাকবে। যেমন, গাউসে জামান তৈয়্যব শাহ্ (رحمة الله) বলতেন যার মধ্যে আমিত্ব-অহংকার আছে, তার কাছে ত্বরিকতের গন্ধও নাই। তিনি বলতেন, ‘মেই কা পট্টি ছোড়’। বলতেন আপনাকো হাকির সমঝো, না’চিজ সমঝো’ জররা এ না চিজ সমঝো’, অর্থাৎ নিজেকে পায়খানার চেয়েও নিকৃষ্ট মনে কর, ইত্যাদি। পক্ষান্তরে বলা যায় যে, অপসংস্কৃতির শুরু ইবলিশের হাতে, এবং হাজার হাজার বছর ধরে এর বিকাশ চলছে মানবজাতির এই প্রধান শত্রু ইবলিশ শয়তানের অনুসারিদদের মাধ্যমে। তাই আশরাফুল মাখলুকাত বা পরিশীলিত মানুষরাই সংস্কৃতির বাহক। আর, ইবলিশ ও তার অনুগত মানুষরুপী ইবলিশদের হাতেই অপসংস্কৃতি ছড়ায়। সেদিন, ইবলিশ, আদম (আ) কে সেজদা না করে আল্লাহর আদেশের অমান্য করেছিল এবং কাফেরদের অন্তর্ভুক্ত হয়, ওয়া কা’না মিনাল কাফেরীন। [আয়াত]\n\nইবলিশ অহংকার করে বলেছিল যে সে আদম (আ)’র চেয়ে শ্রেষ্ঠ, তাকে আগুন হতে আর আদম (আ) কে মাটি হতে বানানো হয়েছে।’ আর, এ অহংকারের কালচারই বর্তমানে শয়তানি প্ররোচনায় ছড়িয়ে পড়েছে বিশ্বব্যাপি। শয়তানের সমালোচনার তীর আদম (আ)’র দিকে তাক করেছিল, অথচ আর হযরত আদম (আ) করেন আত্মসমালোচনা। এটিই পছন্দ হল আল্লাহর কাছে,। আমাদের প্রথম মানব তাঁর বংশধরদের আশরাফুল মাখলুকাত তথা সৃষ্টির সেরা হবার আচরণ শিক্ষা দিয়েছিলেন, আর সূফি-দরবেশ, আউলিয়ায়ে কেরামগন তাঁদের অনুগতদের সেই শিক্ষা -দীক্ষা দিয়ে যাচ্ছেন। গাউসে জামান তৈয়্যব শাহ্ (رحمة الله) বলতেন, ‘তুমি অন্যের সমালোচনা, বা বদনামের জন্য আঙুল তাক কর একটি, আর তোমারই বাকি চার আঙুল তোমার দিকে তাক হয়ে, তোমাকে জানিয়ে দেয় যে, তুমিত তারচেয়ে চারগুণ বেশি খারাপ!’ বদরুদ্দিন ওমর’র মতে, ‘জীবন চর্চারই অন্য নাম সংস্কৃতি। মানুষের জীবিকা, তার আহার-বিহার, চলাফেরা, তার শোকতাপ, আনন্দ-বেদনার অভিব্যক্তি, তার শিক্ষা-সাহিত্য, ভাষা, তার দিন রাত্রির হাজারো কাজ কর্ম, সবকিছুর মধ্যেই তার সংস্কৃতির পরিচয়। [প্রাগুক্ত, পৃ -৯]\n\nজীবন-জীবিকার বিষয়টি সংস্কৃতির আলোচনায় অবিচ্ছেদ্য একটি দিক। আর, এই জীবন-জীবিকা উপভোগের এক অসুস্থ প্রতিযোগিতার পরিণামেই এই মানুষ হয়ে ওঠে অমানুষ, অহংকারী শয়তান। তাই, জীবন- জীবিকা অর্জনে সীমালঙ্গন থামাতে হুজুর কেবলা তৈয়্যব শাহ্’র শিক্ষা ছিল অত্যন্ত চমৎকার। তিনি বলতেন, নৌকা চলতে পানির দরকার হয় বটে, কিন্তু সেই পানি যেন নৌকার পৃষ্ঠে রাখা হয়, পানিকে বুকে যেন প্রবেশের সুযোগ না দেওয়া হয়। কারণ, নৌকার বুকে পানি ওঠার পরিণাম হল নৌকা ডুবি, ভয়ানক বিপদ, তেমনি,যতক্ষণ এই দুনিয়াতে আছি, ততক্ষণ একে ছাড়া চলবেনা বটে, কিন্তু, একে বুকে নিতে গেলেই মানুষের ধ্বংস নেমে আসে, তাই দুনিয়াকেও বুক নয়, পৃষ্ঠ প্রদর্শণ করতে হবে, সুবহানআল্লাহ, কি দার্শনিকতা তাঁর তালিম-তারবিয়াতে। এ হল, প্রকৃত ইসলামি সংস্কৃতির মূল্যবোধ শিক্ষার একটি দিক সম্পর্কে ধারণা মাত্র।এরুপ, রয়েছে বহু উদাহরণ। যেহেতু সংস্কৃতির আওতাভুক্ত অপরাপর বিষয়গুলোও এ প্রবন্ধের আলোচনায় আনা উচিত, তাই আমরা সে সব বিষয়ে সংক্ষেপ পরিচয় দেওয়ার প্রয়াস পাব। ইতোপূর্বের আলোচনায় দেখানো হয়েছে যে, আমাদের শিক্ষা, শিল্প-সাহিত্য, আইন -আদালত, আচার-বিশ্বাস, চলাফেরা, দিন রাত্রির হাজারো কাজ কর্ম কোন কিছুই বাদ থাকেনা এ আলোচনায়, তাই এটি একটি ব্যাপক বিষয়। আমরা মাত্র কয়েকটি ক্ষেত্রে, নিবন্ধের শিরোনামের প্রাসঙ্গিকতা বিবেচনায় আলোচনা করব।\n\nশিক্ষা-দীক্ষা\n\nসংস্কৃতির আভিধানিক অর্থ হল, শিক্ষা বা অভ্যাস দ্বারা অর্জিত উৎকর্ষ বা কৃষ্টি। আর, পরিশীলিত, পরিশ্রুত জীবনাচার শিক্ষার প্রধান বাহন হল ধর্মীয় শিক্ষা, যার মূল ঠিকানা হল মাদরাসা। বিশেষত যে সব মাদরাসা কোরান-সুন্নাহ্-ফেকাহ্ শিক্ষার পাশাপশি সূফি-আউলিয়ায়ে কেরামের চিন্তাধারা বা জীবনাচারের তালিম -তারবিয়াতি ব্যবস্থা রয়েছে সে সবেই রয়েছে প্রকৃত ইসলামের আক্বিদা ও আমল। গাউসে জামান তৈয়্যব শাহ্ (رحمة الله) এক্ষেত্রে ছিলেন তাঁর পিতা শাহানশাহে সিরিকোট, আল্লামা হাফেজ সৈয়্যদ আহমদ শাহ্ (رحمة الله)’র পদাংক অনুসারি। সিরিকোটি হুজুর চট্টগ্রামে এমন আদর্শ স্থানীয় মাদরাসার এক অনন্য নমুনা জামেয়া আহমদিয়া সুন্নিয়া আলিয়া মাদরাসা প্রতিষ্ঠা করেছিলেন, এবং মুরীদ-ভক্তদের উদ্দেশ্যে বলেছিলেন -‘মুঝেহ্ দেখনা হ্যায় তো মাদরাসা কো দেখো, মুঝসে মহব্বত হ্যায় তো মাদরাসা কো মহব্বত করো’। ঠিক তেমনি আল্লামা হাফেজ ক্বারী সৈয়্যদ মুহম্মদ তৈয়্যব শাহ্ (رحمة الله) বলেছিলেন, ‘‘কাম করো, দ্বীনকো বাচাও, ইসলাম কো বাচাও, সাচ্চা আলেম তৈয়ার করো’’, এবং বানিয়েছেন ঢাকা-মুহম্মদপুরস্হ কাদেরিয়া তৈয়্যবিয়া আলিয়া (কামিল) মাদরাসা, হালিশহর তৈয়্যবিয়া ইসলামিয়া (ফাজিল) মাদরাসা, চন্দ্রঘোনায় তৈয়্যবিয়া অদুদিয়া সুন্নিয়া (ফাজিল) মাদরাসা সহ বহু দ্বীনি প্রতিষ্ঠান। পরবর্তিতে, তাঁর প্রেরণায় উজ্জীবিত মুরীদ-ভক্তদের হাতে নির্মিত হয়েছে শতাধিক মাদরাসা, যে সব মাদরাসা শিক্ষা দেওয়া হয় ইসলামের মূলধারা আহলে সুন্নাত ওয়াল জামাআত ‘র আক্বিদা-আমল তথা প্রকৃত ইসলামের সংস্কৃতি। ফলে, আজ এ সব মাদরাসা শত শত ‘সাচ্চা আলেম’ দেশ -বিদেশে সুন্নিয়ত ভিত্তিক সূফিবাদী ইসলামি কালচারের পরিধিকে দিন দিন সম্প্রসারিত করে চলেছে।\n\nখানেক্বাহ্ ভিত্তিক সংস্কৃতির জাগরণে\n\nএই উপমহাদেশের ইসলামি সংস্কৃতির হাজার বছরের ঐতিহ্যবাহী দ্বীনি প্রতিষ্ঠান হল খানেক্বাহ্। গাউসে জামান তৈয়্যব শাহ্’র সাংস্কৃতিক আন্দোলনের পথ ধরে বর্তমান পর্যন্ত শত শত খানেক্বাহ্ প্রতিষ্ঠিত হয়ে শহর-গ্রাম -বন্দরে ত্বরিকত ভিত্তিক সাংস্কৃতিক চর্চা দিন দিন বৃদ্ধি পাচ্ছে। তাঁর জীবদ্দশায়, তিনি তদীয় আব্বা হুজুর কেবলার স্মৃতিময় চট্টগ্রাম আন্দরকিল্লাস্থ আলহাজ আবদুল খালেক ইঞ্জিনিয়ারের ‘কোহিনুর মনজিল’, এরপর পার্শবর্তী আলহাজ আবদুল জলিল সওদাগরের ‘বাংলাদেশ প্রেস’কে খানেক্বাহ হিসেবে ব্যবহার করেছেন। তাছাড়া, ঢাকার কায়েৎটুলিস্থ খানেক্বাহ্ শরিফ সহ আরো বেশ কিছু পুরোনো প্রতিষ্ঠান তাঁর হাতে চাঙ্গা থাকে। এরপর আনুমানিক ১৯৬৫ সনের দিকে, আলহাজ নুর মুহম্মদ আল কাদেরীর হাতে প্রতিষ্ঠিত চট্টগ্রামের কোরবানিগঞ্জস্থ বলুয়ারদীঘি পাড়ের ঐতিহ্যবাহী খানেক্বাহ্ শরিফ ছিল জীবদ্দশায় হুজুর কেবলা তৈয়্যব শাহ্’র প্রধান নিদর্শন। তিনি এখানে তাঁর শেষ সফর ১৯৮৬ পর্যন্ত রাত যাপন থেকে শুরু করে যাবতীয় ত্বরিকতের কাজ এবং আনজুমানের কাজ সহ যাবতীয় কর্মকান্ড চালাতেন। প্রতিদিন ফজরের নামাজের পর তিনি এখানে কোরানে করিমের দরস দিতেন। বাংলাদেশ ও বিশ্ব ইসলামি সংস্কৃতিতে তাঁর অনন্য উপহার ‘জসনে জুলুস’র প্রথম যাত্রাটি হয়েছিল এই বলুয়ারদীঘি পাড় খানক্বাহ্ হতে, ১৯৭৪ সনে (১২ রবিউল আউয়াল, ১৩৯৫ হিজরি) তারিখে, তাঁরই নির্দেশে আলহাজ্ব নুর মুহম্মদ আল কাদেরীর নেতৃত্বে। আজ এই খানেক্বাহ্ শরিফ এবং তাঁর নির্দেশে পরবর্তিতে প্রতিষ্ঠিত ষোলশহর জামেয়া সংলগ্ন আলমগীর খানেক্বাহ্ শরিফ সহ বহু খানেক্বাহ্ শরিফে প্রতিদিন চলছে কাদেরিয়া ত্বরিকার খতমে গাউসিয়া শরিফ, মীলাদ, সালাত-সালাম, এবং প্রতি মাসে পালিত হচ্ছে ঐতিহ্যবাহী গেয়ারভী শরিফ সহ বিভিন্ন ইসলামি কর্মকান্ড। বিশেষত, আলমগীর খানেক্বাহ শরিফ বর্তমানে শরিয়ত-ত্বরিকতের যাবতীয় শিক্ষা -সংস্কৃতি চর্চাকেন্দ্র হিসেবে সুপ্রতিষ্ঠিত। বর্তমানে শরিয়তের মাসয়ালা -মাসায়েল শিক্ষা প্রকল্প ‘দাওয়াতে খায়র’ এর প্রধান কেন্দ্র হিসেবেও এ খানেক্বাহ্ ব্যবহৃত হচ্ছে। এখন হুজুরের শত শত খানেক্বাহ্ শরিয়ত-ত্বরিকতেরর নির্মল সংস্কৃতি চর্চাকেন্দ্র হিসেবে আলো ছড়াচ্ছে সমগ্র দেশে, এমনকি বিদেশেও।\n\nজসনে জুলুস প্রবর্তক\n\nবর্তমান বিশ্ব ইসলামি সংস্কৃতির একটি গুরুত্বপূর্ণ আকর্ষণীয় এবং জনপ্রিয় সংযোজন হল জসনে জুলুস। সাধারনত এর অর্থ বর্ণাঢ্য শোভা যাত্রা বা মিছিল বোঝানো হলেও, বর্তমানে এটি অধিকতর প্রাসঙ্গিকতা পেয়েছে ‘জসনে জুলুসে ঈদে মিলাদুন্নবী সল্লাল্লাহু আলাইহি ওয়াসাল্লাম’ হিসেবে। এটি এখন মিলাদুন্নবী শোভাযাত্রা বোঝায় বিশ্বব্যাপি। পবিত্র ঈদে মিলাদুন্নবী সল্লাল্লাহু আলাইহি ওয়া সাল্লাম উদযাপন বর্তমানে এক বর্নাঢ্য রুপ পেয়েছে এ জসনে জুলুসের সৌন্দর্য ও প্রভাবে। ইসলামের ইতিহাস পর্যালোচনায় দেখা যায়, আজ হতে চৌদ্দশ বছর আগে সমগ্র সৃষ্টির রহমত নবী মুহম্মদুর রাসুলুল্লাহ্ সল্লাল্লাহু আলাইহি ওয়াসাল্লাম যখন মক্কা শরিফ থেকে হিজরত করে মদিনায় পৌঁছেন সেদিন এই শ্রেষ্ঠ অতিথির আগমন সংবাদে মদিনার উপকন্ঠে এসে জড়ো হয়েছিলেন মদিনার সকল বয়সী নারী-পুরুষেরা। তাঁরা তাঁদের প্রিয়তম এ অতিথি নবীজি কে নিয়ে কাসিদা গাইতে গাইতে বর্নাঢ্য শোভাযাত্রা বা জসনে জুলুস সহকারে শহরের অভ্যন্তরে নিয়ে গিয়েছিলেন। শুধু তাই নয়, ৫৭০ খ্রিস্টাব্দে ১২ রবিউল আউয়াল সোমবার এ ধরাপৃষ্ঠে নবীজির শুভাগমন অর্থাৎ মীলাদের সময়ে মা আমেনার ঘরে এসেছিল অসংখ্য ফেরেস্তা ও জান্নাতি রমনীদের নূরানি মিছিল। ৮ম হিজরিতে মক্কা বিজয়ের নেতৃত্বে ছিলেন স্বয়ং নবী পাক (দ) ও লক্ষাধিক সাহাবায়ে কেরামের মিছিল। ধর্মীয় শোভাযাত্রার এ সব ঐতিহ্যকে ধারন করেই প্রবর্তিত হলো নবীজির শুভ আগমন বা মীলাদ উপলক্ষে জসনে জুলুসে ঈদে মিলাদুন্নবী (দ)। বর্তমান বিশ্বে সবচেয়ে বিশাল এবং আকর্ষণীয় যে জসনে জুলুসটি সমগ্র বিশ্ববাসীর দৃষ্ট আকর্ষণ করেছে সেটি হচ্ছে বাংলাদেশের চট্টগ্রামের জামেয়া আহমদিয়া সুন্নিয়া আলিয়া মাদ্রাসা হতে প্রতিবছর ১২ রবিউল আউয়াল যে জসনে জুলুসটি বের হয়ে আসছে। আনজুমানে রহমানিয়া আহমদিয়া সুন্নিয়া ট্রাস্ট’র ব্যবস্থাপনায় আয়োজিত চট্টগ্রামের এ জসনে জুলুসে লোক সমাগম হয় অন্তত চল্লিশ লক্ষ। এ উপলক্ষে ১২ রবিউল আউয়াল সমগ্র চট্টগ্রাম শহরে ওঠে সাজ সাজ রব। চট্টগ্রামের এ জসনে জুলুস শুরু হয় ১৯৭৪ সনে, রাসুলেপাক (দ)’র ৩৯ তম অধ:স্তন বংশধর, মাতৃগর্ভের অলী,দরবারে আলিয়া কাদেরিয়া সিরিকোট শরিফের তৎকালিন সাজ্জাদানশীন, আল্লামা হাফেজ সৈয়্যদ মুহম্মদ তৈয়্যব শাহ্ (رحمة الله)’র নির্দেশ ও রূপরেখা অনুসরনে। সেদিন ১৯৭৪ এর ১২ রবিউল আউয়াল সকালে আনজুমানে রহমানিয়া আহমদিয়া সুন্নিয়া ট্রাস্ট’র সিনিয়র ভাইস প্রেসিডেন্ট আলহাজ নূর মুহম্মদ আল কাদেরীর নেতৃত্বে কোরবানিগঞ্জস্হ বলুয়ারদিঘীপাড় খানকাহ্ এ কাদেরিয়া সৈয়্যদিয়া তৈয়্যবিয়া হতে শুরু হয়ে নগরীর গুরুত্বপূর্ণ সড়ক সমূহ প্রদক্ষিণ করে ষোলশহর জামেয়া আহমদিয়া সুন্নিয়া আলিয়া মাদ্রাসা ময়দানে এসে ওয়াজ, মিলাদ ও মুনাজাতের মাধ্যমে শেষ হয়েছিল জুলুসটি।\n\n১৯৭৬-১৯৮৬ পর্যন্ত এর নেতৃত্বে ছিলেন স্বয়ং এর প্রতিষ্ঠাতা রূপকার গাউসে জামান তৈয়্যব শাহ (رحمة الله)। ১৯৮৭ হতে অন্তত ৩২ বার এর নেতৃত্ব দিয়েছেন তাঁরই শাহজাদা এবং সাজ্জাদানশীন, রাহনুমায়ে শরিয়ত ও তরিকত, আল্লামা সৈয়্যদ মুহম্মদ তাহের শাহ্ (মাজিআ)। ১৯৭৪ সনে শুরু হওয়া মাত্র কয়েক হাজারের এ জসনে জুলুস বর্তমানে চল্লিশ লাখ মানুষের জনশ্রোতে রুপ নিয়েছে এই মহান আধ্যাত্মিক ব্যক্তিত্ব আল্লামা তাহের শাহ ‘র নেতৃত্বে। ধারনা করা যায়, এই জসনে জুলুসটিই বর্তমান বিশ্বের শ্রেষ্ঠ এবং এটিই বিশ্বের অপরাপর জুলুসের মূল প্রেরণা। সে হিসেবে এর প্রতিষ্ঠাতা রুপকার, ইসলামের মহান সংস্কারক, আল্লামা সৈয়্যদ মুহম্মদ তৈয়্যব শাহ্ (رحمة الله) হলেন বিশ্ব জসনে জুলুসের প্রকৃত স্বপ্নদ্রষ্টা এবং রুপকার। বিচ্ছিন্নভাবে অনাড়ম্বরভাবে পৃথিবীর অন্য কোথাও জসনে জুলুসে ঈদে মিলাদুন্নবী (দ) আয়োজন এর আগে হলেও হতে পারে। হয়তো সেগুলোর খবর বিশ্ববাসীর কাছে সময়মত এসে পৌঁছায়নি, বা ঐ সব আয়োজন মুসলমানদের দৃষ্টি আকর্ষণ করতে পারেনি। সে হিসেবে শুরুতেই প্রথমে সমগ্র বাংলাদেশে, এবং পরবর্তিতে বিশ্বের অন্যান্য দেশের প্রেরনার কারণ হবার সৌভাগ্য অর্জন করেছে চট্টগ্রামের এই বিশাল আয়োজনটি। তাই বলা যায়, এটিই বিশ্ব জসনে জুলুসের প্রেরণাদানকারী প্রথম জুলুস, এবং এর রুপকার আল্লামা তৈয়্যব শাহ্ হলেন এর প্রতিষ্ঠাতা প্রানপুরুষ। যেভাবে বলা যায় যে, ভারত বর্ষে ইসলামের সূচনা ৭১২ খ্রিস্টাব্দে আরবদের সিন্ধু বিজয় বা আরো আগের পীর দরবেশদের মাধ্যমে শুরু হলেও তাঁদের হিন্দুস্তানে ইসলামের সূচনাকারী বলা যায়, আর প্রতিষ্ঠাতা বলা হয় খাজা গরীবনওয়াজ মঈনুদ্দিন চিশতি (رحمة الله) কে যিনি এসেছিলেন আরো পাঁচশত বছর পরে। কারণ, তাঁর হাতে ইসলামের জোয়ার এসেছিল এ উপমহাদেশে।\n\nসাহিত্য প্রকাশনা\n\nশিল্প -সাহিত্য- ভাষা, সংস্কৃতির বড় বাহন, যা শুরুতে বলা হয়েছে। এ ক্ষেত্রেও হুজুর তৈয়্যব শাহ্ (رحمة الله) ‘র অবদান অসামান্য। সুন্নি মতাদর্শ ভিত্তিক দ্বীনি শিক্ষা -সংস্কৃতিকে ভিন্ন ভাষা থেকে বাংলায় ভাষান্তর করে বাঙালি মুসলিম সমাজকে উপকৃত করবার প্রয়োজন অনুভব করে তিনি ১৬ ডিসেম্বর ১৯৭৬ তারিখে,আনজুমান এ রহমানিয়া আহমদিয়া সুন্নিয়ার এক সভায় ‘তরজুমান এ আহলে সুন্নাত’ নামক মাসিক পত্রিকা প্রকাশের নির্দেশ দেন। ১৯৭৭ সনের জানুয়ারি থেকেই এর প্রকাশ শুরু হয়ে অদ্যাবধি চালু আছে। বিগত চার দশক ধরে এ ‘তরজুমান’ সুন্নি অঙ্গনের প্রধান মাসিক পত্রিকা হিসেবে গুরুত্বপূর্ণ অবদান রেখে যাচ্ছে। শুধু তাই নয়, খাজা চৌহরভী (رحمة الله) রচিত, ৩০ পারা দরুদ গ্রন্থ ‘মজমুয়ায়ে সালাওয়াতে রাসুল সাল্লাল্লাহু আলাইহি ওয়াসাল্লাম’ যা ১৯৩৩ সনে রেঙ্গুন হতে সিরিকোটি হুজুরের হাতে প্রথম প্রকাশিত হয়েছিল, তা পরবর্তিতে তৈয়্যব শাহ্ হুজুরের তত্বাবধানে হুবহু প্রকাশ ছাড়াও উর্দু তরজমা সহ প্রকাশ করা হয়। ইলমে লাদুন্নির এক বিরল আধার এই উচ্চাঙ্গের আরবী ভাষার দরুদ গ্রন্থটি তাঁর তত্বাবধানে উর্দুতে প্রকাশ হবার সুবাদে বর্তমানে বাংলা ভাষায় তরজমা হয়ে এ মহাগ্রন্থের বরকত ও জ্ঞান বাঙালিদের কাছে ছড়িয়ে পড়বার সুযোগ তৈরী হল। বর্তমানে এর অর্ধেক কাজ ইতোমধ্যে সম্পন্ন করেছেন হুজুরের বিশিষ্ট মুরীদ আনজুমান রিসার্চ সেন্টারের মহাপরিচালক আল্লামা মুহম্মদ আবদুল মান্নান ও সৈয়্যদ মুহম্মদ জালাল উদ্দিন আল আজহারী। খাজা চৌহরভী (رحمة الله)’র দৈনন্দিন অজিফা যা ত্বরিকত পন্থীদের আধ্যাত্মিক উন্নয়নের পথে বড় সহায়ক নেয়ামত, তা সংকলন করে ‘আওরাদুল কাদেরিয়াতুর রহমানিয়া’ নামে প্রকাশের ব্যবস্থা করেছেন হুজুর তৈয়্যব শাহ্। শুধু তাই নয়, তাঁর দিক -নির্দেশনা অনুযায়ী ইসলামি সাহিত্য প্রকাশনার বিষয়টি বিশেষ গুরুত্ব পাওয়ায় বর্তমানে প্রায় অর্ধশত কিতাব আনজুমান হতে প্রকাশিত হয়ে বাঙালি মুসলমানদের সেবা দিয়ে যাচ্ছে-যেখানে ‘গাউসিয়া তারবিয়াতি নেসাব’র মত অতীব মূল্যবান এবং প্রয়োজনীয় গ্রন্থও রয়েছে।\n\nসংস্কৃতি চর্চায় মসলকে আ’লা হযরতের সমন্বয় \n\nচতুর্দশ শতাব্দির মহান মুজাদ্দিদ, আ’লা হযরত ইমাম আহমদ রেযা বেরলবী (رحمة الله)’র সাথে বাংলা ভাষাভাষিদের প্রথম পরিচয়ের বুনিয়াদি প্রতিষ্ঠান চট্টগ্রামের জামেয়া প্রতিষ্ঠার মাধ্যমে শাহানশাহে সিরিকোট যে বীজ বপন করেছিলেন, একে বর্তমানের বটবৃক্ষ বানিয়েছেন আল্লামা তৈয়্যব শাহ্ হুজুর। আ’লা হযরত ইসলামের বিশুদ্ধ শিক্ষা -সংস্কৃতি-আক্বিদা-আমলের যে ধারার মাধ্যমে বিগত শতাব্দিতে দ্বীনের সংস্কারক (মুজাদ্দিদ) হিসেবে গণ্য হয়েছেন, সে সংস্কার কর্মসূচি আল্লামা তৈয়্যব শাহ্’র হাতে বাংলাদেশ সহ পৃথিবীর বিভিন্ন দেশে পৌঁছে যায়। আ’লা হযরত রচিত সালামে রেযা ‘মুস্তফা জানে রহমত পে লাখো সালাম, না’তিয়া কালাম’ ‘সবসে আওলা ওয়া আ’লা হামারা নবী’র মত অত্যন্ত জনপ্রিয় ইসলামি সংস্কৃতি বাংলাদেশ, বার্মা সহ পৃথিবীর বহুদেশে গৃহীত হয় আল্লামা তৈয়্যব শাহ্’র কারণে। তিনি মাদরাসার এসেম্বলিতে যে ‘সবসে আওলা’ ‘নাত’ চালু করেছেন, তা আজ আনজুমান পরিচালিত শত মাদরাসা ছাড়াও দেশের প্রায় সুন্নি মাদরাসায় গৃহীত হয়েছে। খতমে গাউসিয়া, গেয়ারভী শরিফ সহ মীলাদ-কেয়াম, ওয়াজ মাহফিল সর্বত্র এখন যে ‘মুস্তফা জানে রহমত’ সালামি এবং সবসে আওলা না’ত শরিফ চালু হয়েছে, এর সূচনাকারী হলেন তৈয়্যব শাহ্ হুজুর। এ দুটি নাত, সালাম সহ বহু না’ত-কাসিদা আজ আমাদের ইসলামি সংস্কৃতির ভান্ডারকে যেমন সমৃদ্ধ করেছে, তেমনি এতে এনেছে বৈচিত্র্য। আ’লা হযরত রচিত বিশুদ্ধতম তরজুমানুল ক্বুরআন ‘কানযুল ঈমান’ এবং এর আলোকে রচিত তাফসির ‘নুরুল ইরফান’ উর্দু থেকে বাংলাতে তরজমা মূলত তাঁরই পরামর্শ এবং দোয়ার ফসল যা আল্লামা আবদুল মান্নানের মাধ্যমে তিনি করিয়ে নিয়েছেন। আ’লা হযরতের রচনাবলীর বাংলা সংস্করণ এখন অহরহ হচ্ছে এ ঘরানার আলেমদের হাতে, চলছে তাঁর চিন্তাধারার উপর উচ্চতর গবেষণা। হুজুর কেবলা তৈয়্যব শাহ্ ‘র মুরীদ এবং চট্টগ্রাম জামেয়ার ছাত্র সৈয়দ মুহম্মদ জালাল উদ্দিন আল আজহারীই প্রথম বাঙালি, যে কিনা আ’লা হযরতের আক্বায়িদী খেদমতের বিষয়ে মিশরের কায়রো বিশ্ববিদ্যালয়ে এম ফিল সম্পন্ন করেন। আরবীতে লিখিত এ মূল্যবান থিসিসটিও বাংলাতে আসার দাবি রাখে। আজ, এদেশে আ’লা হযরত চর্চার জন্য যত সংগঠন-সংস্থা-প্রতিষ্ঠান আত্মপ্রকাশ করেছে, সবগুলোর কান্ডারীর ভূমিকায় হুজুর কেবলাদের অনুসারী, বা তাঁদের মাদরাসার ছাত্ররা রয়েছে,এ কথা আজ চোখ বন্ধ করে বলা যায়।\n\nবিচার সংস্কৃতির উন্নয়ন প্রয়াস \n\nআমাদের ছিল বিচার -আদালতের এক উজ্জ্বল ঐতিহ্য, যা ব্রিটিশরা এসে ধ্বংস করে দেয়। ব্রিটিশরা আমাদের ইসলামি আদালতের জায়গায় তাদের ব্রিটিশ পদ্ধতির এমন এক বিচার ব্যবস্থা দিয়ে গেল, যার জালে একবার আটকা পড়লে বাদি-বিবাদি, আসামি-ফরিয়াদি কারোই রেহায় থাকেনা। ত্রিশ বছরেও সমাধা হয়নি এমন মামলাও পাওয়া যাবে। এতদিনে মামলার উভয় পক্ষ শুধু সর্বশান্ত হয়না, তাদের মধ্যে যুগ যুগ ধরে শত্রুতাও চলতে থাকে, এমনকি মামলার মিমাংসার আগেই মারা যায় অনেকে। তাই, আজ, বাংলাদেশেও শালিশী মিমাংসার উপর গুরুত্ব দিয়ে বড় বড় বিজ্ঞাপন দিতে হচ্ছে। আর, এ বাস্তবতা উপলব্ধি করে ১৯১২ সালে, ‘তদবিরে ফালাহ্ ওয়া নাজাত ওয়া ইসলাহ’্ নামক দিক-নির্দেশনামূলক গ্রন্থে আ’লা হযরত পরামর্শ দিয়েছিলেন, যেন মুসলমানরা ব্রিটিশ আদালত বর্জন করে, এবং নিজেদের মামলা নিজেদের মধ্যে শালিশী ব্যবস্থায় মিমাংসার সর্বাত্মক চেষ্টা করে। কী আশ্চর্য মিল! দরবারে আলিয়া কাদেরিয়া সিরিকোট শরিফের হযরাতে কেরাম আগে থেকেই এ নীতিতে অটল এবং অনুশীলনকারী ছিলেন। সিরিকোটি হুজুর (رحمة الله), তৈয়্যব শাহ্ (رحمة الله) এবং বর্তমান সাজ্জাদানশীন আল্লামা তাহের শাহ্, পীর সাবির শাহ্ (মাজিআ) সবাই সিরিকোট অঞ্চলের বিচারক, আর দরবার হল আদালত প্রাঙ্গন। সিরিকোটবাসীর যাবতীয় মামলা-মোকাদ্দমা দরবার শরিফেই নিষ্পত্তি হয়ে আসছে আজ পর্যন্ত। যে মামলার বিচার করতে কোর্ট ব্যর্থ, এমন জটিল বিষয়ও মিমাংসা হয়ে যায় দরবারে। তাই, এখানকার মানুষ ব্রিটিশ বিচার ব্যবস্থার ক্ষতির শিকার হয়না। [মোছাহেব উদ্দিন বখতিয়ার, আ’লা হযরতের চিন্তাধারা ও শাহানশাহে সিরিকোট, পৃ-১৯, সেমিনার প্রবন্ধ,তারিখ -২১ এপ্রিল ২০০৩, প্রকাশনায়-গাউসিয়া কমিটি বাংলাদেশ,কেন্দ্রিয় পরিষদ, ২৪ মার্চ ২০০৫]\n\nউল্লেখ্য, শুধু স্বদেশে নয়, এ দেশেও হুজুর কেবলা তৈয়্যব শাহ্ (رحمة الله) এ বিচার সংস্কৃতি প্রবর্তনে যে প্রয়াস পান তা স্পষ্ট, তবে তা ছিল এ দরবারের ভাই-বোনদের নিজস্ব পরিমন্ডলে, নিজেদের মোয়ামেলাতের বিষয়ে। ‘হুজুর আল্লামা তৈয়্যব শাহ্ (رحمة الله), ১৯৭৮ সনে বাগদাদ শরিফ জেয়ারাতে সফরকালীন সময়ে, সেখান থেকেই (বাগদাদ শরিফ থেকেই) এ ব্যাপারে একটি পরিষ্কার নির্দেশ দিয়ে চিঠি দিয়েছিলেন আনজুমানকে, এ চিঠিতে তিনি শালিসী বোর্ডের একটি দীর্ঘ তালিকা দেন, এবং বলেন, বিরোধের পক্ষদ্বয় উক্ত তালিকা থেকে নিজেদের পছন্দ অনুসারে দু’জন করে নমিনী দেবেন।উভয়ের পছন্দের চারজন নমিনী একই তালিকা হতে একজন সভাপতি বাছাই করবেন। আর, এ পাঁচ জন শালিশকারী যে সিদ্ধান্ত দেবেন, তা উভয় পক্ষ মানতে বাধ্য থাকবেন। কোন অবস্থাতেই, কোর্ট-কাচারি যাবেন না। [প্রাগুক্ত]\n\nহুজুর কেবলার এ দিক-নির্দেশনা এখন আরো বেশি প্রাসঙ্গিক বলে প্রতীয়মান হচ্ছে। আমাদের উচিত, নিজেদের বিচারের ভার কোর্ট-কাচারির পরিবর্তে নিজেদের ভাই-বন্ধু -প্রতিবেশিদের মাধ্যমে উক্ত উপায়ে সমাধা করা। এতে, উভয় পক্ষের আর্থিক ক্ষতি যেমন নাই, তেমনি বিবাদ-বিসম্বাদও সমাধান হয়ে শান্তি ফিরে আসে, যা ব্রিটিশ পদ্ধতির কোর্ট এ পর্যন্ত দিতে সক্ষম হয়নি, ভবিষ্যতেও পারবেনা। বরং মিথ্যা মামলার সংখ্যাই বর্তমানে এসব আদালতে বেশি দায়ের হবার সুযোগ সৃষ্টি হচ্ছে। বিশেষত, পারিবারিক আদালতে নারী শিশু আইন-আদালত বরং পরিবারের অশান্তির বড় কারণ হয়ে দাঁড়িয়েছে, এ থেকে ফিরে এসে, আল্লামা তৈয়্যব শাহ্ প্রদর্শিত বিচার সংস্কৃতির সুযোগ নেওয়া জরুরি বলে মনে করি।\n\nআক্বদ সংস্কৃতির উন্নয়ন \n\nআক্বদ -নেক্বাহ্ ঐতিহ্যবাহি ইসলামি সংস্কৃতি বরং সুন্নত। আইনের দৃষ্টিতে মুসলিম বিয়ে শুধু একটি ধর্মীয় ফাংশন নয়, বরং একটি সুস্পষ্ট সামাজিক চুক্তি (Social contact)। চুক্তি কখনো অস্পষ্ট হতে পারেনা, একে স্পষ্ট করাই ইসলাম, এবং আইনের বিধান। অথচ, আমাদের বিয়ের আক্বদ সমূহের বেশির ভাগ ক্ষেত্রেই এই স্পষ্টতাকে খুব একটা গুরুত্ব দেওয়া হয়না বলে মনে হয়। আল্লামা তৈয়্যব শাহ্ (رحمة الله) ছিলেন এক্ষেত্রে খুব কঠিন একজন বিচারকের ভুমিকায় অবতীর্ণ। তিনি দু’জন সাক্ষীর পরিচয় নেবার পর, কখনো একজনের সামনে একজনকে জিজ্ঞাসাবাদ করতেন না। একজনকে বসাতেন, আর অন্যজনকে ওখান থেকে চলে যেতে বলতেন। একজনের সাক্ষী শেষ হবার পরই অপরজনকে ডাকা হত।দু’জনের সাক্ষী এক রকম না হলে তিনি বিয়ে পড়াতেন না। উকিল নিয়োগ, বা উকিলের বক্তব্য নিশ্চিত না হলেও বিয়ে পড়াতেন না। এমনকি দুলাহ্ কে সুস্পষ্টভাবে কবুল কিয়া (কবুল করলাম) শব্দটি উপস্থিতির সামনে বলা লাগত। বিয়ের মজলিশে হুজুর কেবলাকে মনে হত তিনি যেন বিচারপতির এজলাশে বসে বিচার -বিবেচনা করছেন। ঠিক এ পদ্ধতির বিয়ে এখনো পড়ান চট্টগ্রাম জামেয়া শাইখুল হাদিস মুফতি ওবাইদুল হক নঈমী সাহেব, যা তিনি হুজুর কেবলার সাথে সাথে থেকে রপ্ত করেছিলেন। এখন আক্বদের এ স্পষ্টতা নিশ্চিত করে বিয়ে পড়ানোর বিষয়টি এই ঘরানার আলেমদের মধ্যে যথেষ্ট অনুসৃত হচ্ছে বলে মনে হয়।\n\nচিঠিপত্রে দিক-নির্দেশনা\n\nচিঠিপত্র মানব ইতিহাস-ঐতিহ্যের একটি গুরুত্বপূর্ণ দিক। জ্ঞানীর কলমের কালি’কে শহীদের রক্তের চেয়েও উত্তম বলা হয়েছে। তাই আমাদের সাংস্কৃতিক ঐতিহ্যে চিঠিপত্র একটি গুরুত্বপূর্ণ স্থান দখল করে রেখেছে, যদিও প্রযুক্তির জ্যামিতিক উন্নয়নের ধারায় এখন আর কাগজে কলমে চিঠিপত্র লেখার প্রয়োজন হচ্ছেনা বললেও চলে। কিন্তু ইতোপূর্বে, বিংশ শতাব্দিতে যাঁরা আমাদের ছেড়ে গেছেন, তাঁদের সময় পর্যন্ত এ সংস্কৃতি চালু ছিল, বলে সেই বিষয়টি সেই তখনকার একজন বহুল আলোচিত আধ্যাত্মিক-সংস্কারক ব্যক্তিত্ব হিসেবে, হযরত তৈয়্যব শাহ্ (رحمة الله)’র ক্ষেত্রে প্রাসঙ্গিক, এবং তাঁর চিঠিপত্রাদি এখনও পরবর্তি প্রজন্মকে পথ দেখাতে সক্ষম। বিধায়, তাঁর এসব নিদর্শন সংরক্ষণ এবং বাংলায় প্রাসঙ্গিকতা বিবেচনায় প্রকাশিত হওয়া দরকার বলে সচেতন মহল মনে করেন। কারণ, ইতোপূর্বে আলোচিত বিচার সংস্কৃতির উন্নয়নে তাঁর যে নির্দেশনা ছিল তাও কিন্তু চিঠির মাধ্যমে এসেছে। ১৯৭৪ খ্রিষ্টাব্দে (১৩৯৫ হিজরিতে ১২ রবিউল আউয়াল) তাঁর নির্দেশে যে ‘জসনে জুলুস’ প্রবর্তন আজ ইতিহাস হয়ে আছে, তাও কিন্তু চিঠির মাধ্যমে হয়েছে। গাউসিয়া কমিটি বাংলাদেশ’র মত এত বড় একটি অরাজনৈতিক-আধ্যাত্মিক সংগঠনের প্রতিষ্ঠার নির্দেশটিও হয় চিঠিতে। তাই, চিঠিপত্র আলোচনার বিষয়টি তৈয়্যব শাহ্ হুজুরের আলোচনায় অত্যন্ত গুরুত্বপূর্ণ। তাঁর চিঠি পেয়েই আনজুমান -জামেয়া কর্তৃপক্ষ, জামেয়ার লাইব্রেরী তল্লাশি চালায়, এবং দেখা যায় যে, হুজুর কেবলার কথাই ঠিক, সত্যিই জরুরি কিছু কিতাবপত্র পোকার আক্রমনে নষ্ট হবার উপক্রম হয়েছে। হুজুর কেবলার চিঠিতে সেই গায়েবী বিষয়টি না থাকলে, দ্রুততার সাথে লাইব্রেরীর কিতাবপত্র তল্লাশিও হতোনা, ফলে কিতাবগুলো রক্ষাও পেতনা। তাঁর একটা চিঠিতে পাওয়া যায় এমন একটি রাজনৈতিক ভবিষ্যত বাণী, যা মাত্র কয়েকবছর পরই ঘটেছিল। সাবেক পরাশক্তি সোভিয়েত রাশিয়া যখন মহা দাপটে বিশ্বকে নিয়ন্ত্রন করে যাচ্ছিল, সে সময়ে হুজুর কেবলা তৈয়্যব শাহ্’র চিঠিতে বলা হয় যে, সোভিয়েত ইউনিয়ন (রাশিয়া) ভেঙ্গে যাবে শীঘ্রই, সেখান থেকে মুসলিম দেশগুলো বেরিয়ে আসবে। এরপর কি ঘটবে তা অলিআল্লাহরা ভাল জানেন’। আর, আনজুমান ট্রাস্ট’র সিনিয়র ভাইস প্রেসিডেন্ট আলহাজ মুহম্মদ মহসীন সাহেবের কাছে ১৯৮৭ সনে প্রদত্ত এবং তাঁর নিকট সংরক্ষিত, এই ঐতিহাসিক চিঠিটি ১৯৯৭ সনের এক রাতে যখন বলুয়ারদীঘি পাড়স্থ খানকাহ্ শরিফে পঠিত হচ্ছিল, তখন এ চিঠির ভবিষ্যত বাণী সত্যে পরিণত হয়ে সেই পরাশক্তি ভেঙ্গে গেছে, এবংছয়টি মুসলিম দেশ এ সুযোগে সোভিয়েত ইউনিয়ন থেকে বের হয়ে স্বাধীন হয়ে যায়, সুবহানাল্লাহ।\n\n[মোছাহেব উদ্দিন বখতিয়ার ইসলামের মহান সংস্কারক, গাউসে জামান তৈয়্যব শাহ্ (رحمة الله) শীর্ষক সেমিনার প্রবন্ধ, ২৭ এপ্রিল ১৯৯৮, চট্টগ্রাম ইঞ্জিনিয়ার্স ইন্সটিটিউশন এবং গাউসুল আযম জিলানি: সংস্কার ও ত্বরিকা, পৃ ৭৬, ১৫ মে ২০০২, চট্টগ্রাম]\n\nবাংলাদেশের বৃহত্তম খানকাহ্ হল চট্টগ্রামের আলমগীর খানকাহ্ শরিফ। এটির প্রতিষ্ঠা সম্পর্কেও ছিল গাউসে জামান তৈয়্যব শাহ্’র চিঠি, আর, এ চিঠিটিও এসেছিল বাগদাদ শরিফে সফরের সময়ে। এরুপ বহু চিঠিপত্র রয়েছে, যেগুলোর গবেষনা হুজুর কেবলা (رحمة الله)’কে জানবার জন্য জরুরি। বিশেষ করে বলতে হয়, তাঁর চিঠির উপরিভাগে লেখা থাকত আল্লামা ইকবালের একটি কাসিদা ‘কি মুহম্মদ সে ওফা, তু নে তু হাম তেরে হ্যায়- ইয়ে জাঁহা চিজ হ্যায়, কেয়া লওহ কলম তেরে হ্যায়’\n\nকাজী নজরুল ইসলামের ভাবানুবাদে এই কাসিদার অর্থ দাঁড়ায়, আল্লাহ্ কে যে পাইতে চায়, হযরত কে ভালবেসে, আরশ কুরসি লওহ কলম, না চাইতে পেয়েছে সে’। তাঁর চিঠির উপরিভাগে অপর একটি কাসিদা শোভা পেত, সেটা হল ‘ওয়া সল্লাল্লাহু আ’লা নূরিন, কেজু শুধ নূরেহা পয়দা, জমি আজ হুব্বেও সাকিন, ফলক্ব দর এশক্বেও শায়দা’। নবীপ্রেমিকদদের চিঠি সংস্কৃতি অন্যদের চেয়ে আলাদা হওয়া স্বাভাবিক। কারণ, আশেকারা মিল্লাত ও মাজহাব জুদাস্ত, প্রেমিকদের পথ-মত-ধর্ম সব আলাদা। তিনি নিজেকে খুব ছোট জানতেন বলে চিঠির নিবেদক হিসেবে লিখতেন না’চিজ, (বা অধম), মুহম্মদ তৈয়্যব, গুফেরালাহু। সুতরাং তাঁর চিঠিপত্রাদিতে আমাদের জন্য অমূল্য নিদর্শন রয়েছে।\n\nসংস্থা -সংগঠন \n\nসংস্হা-সংগঠন-প্রতিষ্ঠান, রাষ্ট্র থেকে শুরু করে মানুষের যাবতীয় সৃষ্টিশীল কার্যক্রমকেই সংস্কৃতি বলেছেন বিশেষজ্ঞরা। তাই, আল্লামা তৈয়্যব শাহ্ (رحمة الله)’র সাংগঠনিক অবদানের বিষয়টি আলোচিত না হলে প্রবন্ধটি অর্থবহ হবেনা মনে হচ্ছে। বিশেষত, প্রতিষ্ঠান-সংগঠনের মাধ্যমেই একজন প্রকৃত সংস্কৃতিবান ব্যক্তিত্বের সৃষ্টিগুলো পৌঁছে যাবে সমাজ, দেশ-দেশান্তরে এটাই স্বাভাবিক। তাই সাংস্কৃতিক ব্যক্তিত্ব মাত্রই সাংগঠনিক মানসিকতা সম্পন্ন হবেন, এটাই সঙ্গত। গাউসে জামান তৈয়্যব শাহ্ (رحمة الله) ছিলেন বরাবরই একজন সাংগঠনিক ব্যক্তিত্ব, তাই তাঁকে দেখা গেছে সংগঠন দরদী হিসেবে। স্বাধীনের পর তাঁর প্রথম বাংলাদেশ আগমন হয় ১৯৭৬ সনে। এ বছরের ১৬ ডিসেম্বরেই তিনি ‘মাসিক তরজুমান’ প্রকাশের সিদ্ধান্ত ঘোষনার সাথে সাথে সুন্নি ওলামাদের সংগঠিত করার পদক্ষেপ নেন। জানুয়ারি ১৯৭৭ এ সে ওলামা সম্মেলন অনুষ্ঠিত হয় এবং একটি ‘ওলামায়ে আহলে সুন্নাত’ সংগঠনের আত্মপ্রকাশ হয় আর এ খবর তরজুমানের ফেব্রুয়ারি ১৯৭৭ সংখ্যায় প্রকাশিত হয়েছিল ১৯৮৮ সনে, তাঁর নির্দেশে পূনরায় চট্টগ্রাম জামেয়ায় অনেক টাকা খরচ করে ওলামা সম্মেলন আয়োজন করেছিল আনজুমান ট্রাস্ট। আবারো কমিটি গঠিত হয়েছিল এগার বছর পর । যদিও সুন্নি ওলামাদের দিয়ে সাংগঠনিক লক্ষ্য অর্জিত হয়নি পরপর দুই পদক্ষেপ নেবার পরও। ১৯৮৩-৮৬ পর্যন্ত, তাঁর দোয়া ও প্রত্যক্ষ সমর্থনের কারণে, অরাজনৈতিক সংগঠন বাংলাদেশ ইসলামী ছাত্র সেনা’র গণজোয়ার সৃষ্টি হয়েছিল। এই সময়েও তিনি ওলামাদের জাতীয় সংগঠনের তাগিদ দেন, কিন্তু তাও তাঁরা পারেননি। ১৯৮৬ সনের পর তিনি আর বাংলাদেশে তশরিফ আনলেন না। এবার তিনি নিজস্ব ত্বরিকত ভিত্তিক সংগঠনের দিকে নজর দিতে বাধ্য হলেন, চিঠি তে নির্দেশ করলেন, গাউসিয়া কমিটি গঠনের। আলহামদুলিল্লাহ্, গঠিত হল ‘গাউসিয়া কমিটি বাংলাদেশ’, এটি কাজে নেমে গেল ১৯৮৭ হতে। এখন দুনিয়ার ত্রিশটি দেশে এর শাখা গজিয়েছে। বাংলাদেশের অন্তত পঞ্চাশটি জেলায় এর কমিটি রয়েছে। যেখানে সুন্নিয়ত-ত্বরিকতের বাতি নিভে গিয়েছিল অশুভ শক্তির ফুৎকারে, আজ সেখানেও দেখা যাচ্ছে সূফি সংস্কৃতির আলোর ছটা। বিশ্বময় ছড়াচ্ছে এ আলোর নিশান। গাউসিয়া কমিটির কারণে আজ আনজুমানের হাতে পরিচালিত হচ্ছে শতাধিক সুন্নি-সূফি চেতনার মাদরাসা। গাউসুল আযম দস্তগীর (রা)’র সৈনিকরা শীঘ্রই চষে বেড়াবে সমগ্র বিশ্ব, ইনশাল্লাহ্। হুজুর কেবলা তৈয়্যব শাহ্ বলেছিলেন, ‘‘মেরে বাচ্চা মাহ্দী আলাইহিস সালাম কা ফৌজ বনেগা, আউর দাজ্জাল কা সাথ জেহাদ করেগা’’ ইনশাল্লাহ্, সে মহান লক্ষ্যভেদ করতে এগিয়ে চলেছে এই কাফেলা। যারা প্রকৃত সূফি ঐতিহ্য ও সংস্কৃতিকে সমগ্র বিশ্বে পৌঁছে দিতে বদ্ধ পরিকর।\n\nউপসংহার \n\nমূলত : হুজুর কেবলা তৈয়্যব শাহ্ (رحمة الله) হলেন চলতি হিজরি শতাব্দির অন্যতম সংস্কারক ব্যক্তিত্ব। (দেখুন, প্রাগুক্ত সেমিনার প্রবন্ধটি) তাঁর সংস্কারের পরিধি অনেক বিস্তৃত, যা আলোচনা সময় সাপেক্ষ বিধায় উপেক্ষিত হল এখানে। তিনি ছিলেন অলি আল্লাহদের শ্রেষ্ঠতম আসন ‘গাউসে জামান’র দায়িত্বে। [মোছাহেব উদ্দিন বখতিয়ার মাতৃগর্ভের অলী, গাউসে জামান তৈয়্যব শাহ্ গ্রন্থটি]\n\nতাঁর ছিল অসংখ্য কারামত, যা প্রবন্ধের কলেবর সীমিত রাখবার প্রয়োজনে বাদ রাখতে হল। পৃথিবীর বিভিন্ন দেশে দেশে ছিল তাঁর অবদান। কিন্তু এখানে শুধু বাংলাদেশ প্রসঙ্গে আলোচনায় এসেছে। যেমন, শুধু করাচিতেই আছে তার অন্তত ৪টি মাদরাসা ও কয়েকটি মসজিদ। সিরিকোট দরবারে আছে জামেয়া তৈয়্যবিয়া। রেঙ্গুনে বাগিয়া গার্ডেনে রয়েছে বার্মার সুন্নিদের জন্য একমাত্র মাদরাসা। সূফি-দরগাহ্-ওরস সংস্কৃতিতে তাঁর প্রদর্শিত আদর্শ সুন্নি মুসলমানদের পাথেয়, বাতিল অপশক্তির মুখে কুলুপ আটকাতে তাঁর পরিশীলিত ত্বরিকত সংস্কৃতির গ্রহনযোগ্যতা আজ প্রশ্নাতীত। তিনি ছিলেন ‘জিনকি হার হার আ’দা সুন্নতে মুসতফা’র মূর্ত প্রতীক। তিনি ছিলেন রাসুলুল্লাহ্ সল্লাল্লাহু আলাইহি ওয়াসাল্লামের ৩৯ তম অধস্তন বংশধারার এক উজ্জ্বল নক্ষত্র, এবং শাহানশাহে সিরিকোট (رحمة الله)’র সাজ্জাদানশীন। [দেখুন, সাজরা শরিফ, আনজুমানে রহমানিয়া\n\nআহমদিয়া সুন্নিয়া ট্রাস্ট, চট্টগ্রাম প্রকাশিত]"
  },
  {
    "1": "সফল সমাজ সংস্কারের মডেল হুযূর ক্বেবলা হযরতুল আল্লামা হাফেজ ক্বারী সৈয়্যদ মুহাম্মদ তৈয়্যব শাহ্ [রহ.]",
    "2": "সফল সমাজ সংস্কারের মডেল হুযূর ক্বেবলা হযরতুল আল্লামা হাফেজ ক্বারী সৈয়্যদ মুহাম্মদ তৈয়্যব শাহ্ [রহ.]\n\n🖋মাওলানা মুহাম্মদ আবদুল মান্নান\n\nকামিল-মুকাম্মিল পীরে ত্বরীক্বত হিসেবে সকলের স্বীকৃতিধন্য এবং একজন অনন্য সফল সমাজ সংস্কারের আদর্শ হবার উজ্জ্বল বৈশিষ্ট্য সমৃদ্ধ মহান ওলী হলেন আমাদের পরম শ্রদ্ধাভাজন মুর্শিদে বরহক্ব হুযূর ক্বেবলা হযরতুল আল্লামা হাফেয ক্বারী সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হি। এ নিবন্ধে আমি প্রথমে একজন কামিল-মুকাম্মিল ওলীর বৈশিষ্ট্যাদি, তারপর তাঁর সংস্কারাদি ও সেগুলোর সুফল সম্পর্কে আলোচনার প্রয়াস পাবো- ইনশা-আল্লাহ্।\n\nআ’লা হযরত ইমাম আহমদ রেযা রাদ্বিয়াল্লাহু তা‘আলা আনহু তাঁর ‘ইরশাদাত’-এ একজন পীরে কামিলের জন্য চারটি বৈশিষ্ট্য বা পূর্বশর্ত উল্লেখ করেছেন। অবশ্য শাহ্ ওয়ালিয়ুল্লাহ্ মুহাদ্দিসে দেহলভীর ‘আল ক্বাউলুল জমীল’ ও তাসাওফের অন্যান্য কিতাবে আরো অধিক পূর্বশর্তের কথা উল্লেখ করা হলেও সবক’টি পূর্বশর্ত আ’লা হযরত রাদ্বিয়াল্লাহু তা‘আলা আনহুর বর্ণিত চারটি পূর্বশর্তের মধ্যে (সংক্ষেপে) এসে যায়। ওই চারটি পূর্বশর্ত নিম্নরূপঃ\n\n১. বিশুদ্ধ আক্বীদা (সুন্নী আক্বীদা), ২. প্রয়োজনীয় ইলমে দ্বীন, ৩. আমল (ফাসিক্ব- ই মু’লান বা প্রকাশ্য পাপাচারী তথা কবীরাহ্ গুনাহ্ থেকে মুক্ত হওয়া) এবং ৪. সঠিক সিলসিলাহ্ (বাতিল আক্বীদা পোষণকারীমুক্ত মাশাইখ, যাঁদের পরম্পরা সরাসরি হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম পর্যন্ত পৌঁছে যায়)। বলাবাহুল্য, এ চার বৈশিষ্ট্যমন্ডিত মহান ব্যক্তি যেমন নিজে একজন পীর-ই কামিল, তেমনি তিনি অন্য কাউকেও কামিল বানাতে পারেন। তাই তিনি একজন মুকাম্মিল শায়খ-ই ত্বরীক্বতও।\n\nআলহামদুলিল্লাহ্, অত্যন্ত সুখের বিষয় যে, আমাদের মুর্শিদ ক্বেবলা হযরত সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হির মধ্যে এসব বৈশিষ্ট্য পূর্ণাঙ্গভাবে বিদ্যমান। এ সত্য একটু পরে বর্ণিত তাঁর সংক্ষিপ্ত জীবনীতে প্রস্ফূটিত হবে ইনশা-আল্লাহ্।\n\nকামিল-মুকাম্মিল ওলী হবার তিনটি পদ্ধতি বা নিয়ম সবিশেষ প্রসিদ্ধঃ ১. রতœগর্ভা মাতৃগর্ভ থেকে ওলী হয়ে জন্মগ্রহণ করা (মাদারজাদ ওলী হওয়া), ২. কোন কামিল-মুকাম্মিল স্বত্ত্বার কৃপাদৃষ্টি বা দো‘আ এবং ৩. রিয়াযত (কঠোর আধ্যাত্মিক সাধনা)। এ তিনটি বিষয় সম্পর্কে সংক্ষিপ্ত আলোচনা নিম্নরূপঃ\n\nপ্রথমত, মাদারযাদ ওলীর প্রকৃষ্ট উদাহরণ হলেন, পীরান-পীর দস্তগীর গাউসুল আ’যম হযরত শায়খ আবদুল ক্বাদের জীলানী রাদ্বিয়াল্লাহু তা‘আলা আনহু। তাঁর বরকতময় জন্ম হয় ১ রমযানুল মুবারক। এর পূর্ববর্তী মাস শা’বান ছিলো ওই বছর ২৯ দিনের। এ ২৯তম দিনটিতে আকাশ মেঘাচ্ছন্ন থাকায় ওই দিবাগত রাতে বাগদাদের লোকেরা আকাশে উদিত চাঁদ দেখতে না পারলেও শিশু শায়খ আবদুল ক্বাদির জীলানী থেকে তা গোপন থাকেনি। তিনি তাই পরদিন (১ রমযান) রোযা রাখতে আরম্ভ করেন। তাঁর মহীয়সী আম্মাজান শত চেষ্টা করেও তাঁর নবজাত শিশুকে স্তন মুবারকের দুধ ওই দিন সূর্যাস্ত পর্যন্ত পান করাতে পারেননি। সুবহানাল্লাহ! সুতরাং একেবারে শিশু অবস্থায় রোযা পালন এবং মেঘের আড়ালে থাকা রমযানের চাঁদ অবলোকন ইত্যাদি তাঁর কারামত ও বেলায়তের প্রমাণ বহন করে। এ কারণে তিনি এক অনন্য মাদারযাদ ওলী হিসেবেই সুপ্রসিদ্ধ। এভাবে তাঁর অন্যান্য বহু কারামতও এ ক্ষেত্রে জাজ্জ্বল্যমান প্রমাণ বহন করে।\n\nপরবর্তীতে এ মহান গাউসে জীলানী রাদ্বিয়াল্লাহু তা‘আলা আনহুরই বংশের উজ্জ্বল নক্ষত্র হযরতুল আল্লামা সৈয়্যদ মুহাম্মদ তৈয়্যব শাহ্ আলায়হির রাহমাহ্ও মাদারযাদ (মাতৃগর্ভ থেকে ওলী) হিসেবে সুপ্রসিদ্ধ। কারণ, তাঁর পবিত্র জন্মের পূর্বে ও জন্মের অব্যবহিত পরবর্তী সময়ে এমন কিছু অলৌকিক ঘটনা ঘটেছে, যেগুলো এ ক্ষেত্রে সুস্পষ্ট প্রমাণ বহন করে। যেমন, হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্র শুভ জন্মের কিছুদিন পূর্বে খাজা আবদুর রহমান চৌহরভী আলায়হির রাহমাহ্ তাঁর প্রধান খলীফা হুযূর ক্বেবলা হযরত সৈয়্যদ আহমদ শাহ্ সিরিকোটি আলায়হির রাহমাহর শাহাদত আঙ্গুল ধরে নিজের পিঠ মুবারকের মেরুদন্ডের মাঝামাঝি স্থানে ঘষতে শুরু করলেন। আর বললেন, ‘‘ইয়ে পাক চীয্ তোম লে-লো।’’ (এ পবিত্র জিনিসটি তুমি নিয়ে নাও।’) ‘পাক’ উর্দু শব্দ। এর আরবী প্রতিশব্দ হয় ‘তৈয়্যব’ (طيب)। এটা ছিলো মা‘আ-রিফে লাদুন্নিয়ার ধারক হযরত খাজা আবদুর রহমান চৌহরভী কর্তৃক হুযূর ক্বেবলা হযরত সৈয়দ আহমদ শাহ্ সিরিকোটির ঔরসে হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হির শুভ জন্মের অগ্রিম শুভ সংবাদ। বাস্তবেও তাই ঘটেছে এবং জন্মের পর হুযূর ক্বেবলার নাম শরীফও তৈয়্যব রাখা হয়েছে। আলহামদু লিল্লাহ্!\n\nএ মাদারযাদ ওলী হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহর শুভ জন্মের কয়েকমাস পর বরকতের জন্য শিরনী খাওয়াতে সিরিকোট শরীফে তাশরীফ নিয়ে এসেছিলেন হযরত খাজা চৌহরভী আলায়হির রাহমাহ্ নিজেই। ৬/৭ মাস বয়সের শিশু তৈয়্যব শাহকে সম্বোধন করে খাজা চৌহরভী আলায়হির রাহমাহ্ বললেন, ‘‘তৈয়্যব, তোম নেহীঁ খাতে তো হাম ভী নেহীঁ খায়েঙ্গে।’’ (তৈয়্যব, তুমি না খেলে আমরাও খাবো না!) এ কথা শুনতেই শিশু তৈয়্যব শাহ্ আলায়হির রাহমাহ্ গরম শিরনীতে হাত ঢুকিয়ে দিয়ে তা থেকে শিরনী নিয়ে শিশু সুলভ আনন্দদায়ক ভঙ্গিতে তা আহার করেছিলেন। ওই গরম শিরনী তাঁর হাতে লেগেছিলো বটে; কিন্তু তাঁর ওই কচি হাতের বিন্দুমাত্র ক্ষতি হয়নি।\n\n[সূত্র. হুযূর ক্বেবলার জীনীগ্রন্থ]\n\nশিশু বয়সে হুযূর ক্বেবলার এমন বুদ্ধিমত্তা ও অলৌকিক ঘটনা খোদ্ খাজা চৌহরভীকেও অভিভূত করেছিলো। দু’ বছর বয়সে মহীয়সী আম্মাজান হুযূর ক্বেবলা তৈয়্যব শাহ্ আলায়হির রাহমাহ্কে নিয়ে হযরত খাজা চৌহরভী আলায়হির রাহমাহর পবিত্র দরবারে গিয়েছিলেন। হুযূর ক্বেবলা এক পর্যায়ে তাঁর শিশু সূলভ আচরণে মায়ের দুধ পান করতে চাইলে হযরত চৌহরভী দেখে বললেন, ‘‘তৈয়্যব, তোম বড়ে হোগায়ে, দুধ মাত পিও!’’ (তৈয়ব, তুমি বড় হয়ে গেছো! এখন থেকে মায়ের দুধ আর পান করোনা!) হুযূর ক্বেবলা শান্ত হয়ে গেলেন, এর পর থেকে তিনি আর মায়ের দুধ পান করেননি। এর কারণও নিজে বলে দিতেন, ‘‘বাজী নে মানা’ কিয়া, দুধ নেহীঁ পিয়োঙ্গা।’ (বাবাজী হুযূর নিষেধ করেছেন, দুধ আর পান করবো না!) উল্লেখ্য, দু’ বছর বয়সে শিশুর দুধ ছাড়ানো হয়। খাজা চৌহরভীর এ শরীয়তসম্মত নির্দেশ শিশু হুযূর ক্বেবলা অক্ষরে অক্ষরে পালন করেছেন। পরীক্ষামূলকভাবে তাঁর মহীয়সী আম্মাজান এরপর তাঁকে দুধ পান করাতে অনেক চেষ্টা করেও সক্ষম হননি।\n\nহুযূর ক্বেবলার বয়স যখন ৫/৬ বছর, মতান্তরে ৪ বছর, তখন একদিন তিনি আপন আব্বাজান হুযূর ক্বেবলা শাহানশাহে সিরিকোট আলায়হির রাহমাহকে বললেন, ‘‘নামায মে কেয়া আপ আল্লাহ কো দেখতে হ্যাঁয়? মুঝে ভী দেখনা হ্যায়।’’ (নামাযে কি আপনি আল্লাহকে দেখেন, আমিও দেখতে চাই।) স্নেহের ছোট্ট শিশুর মুখে মা’রিফাতের এমন উচ্চাঙ্গের কথা শুনে হুযূর ক্বেবলা হযরত সিরিকোটি আলায়হির রাহমাহ্ অত্যন্ত খুশী হলেন এবং আল্লাহর দরবারে, এমন মর্যাদা লাভের জন্য দো‘আ করেছিলেন, যা নিঃসন্দেহে কবূল হয়েছিলো।\n\nহুযূর ক্বেবলার বয়স যখন ৮ বছর (কিংবা ৭ বছর), তখন তিনি আপন পিতা হুযূর ক্বেবলা শাহানশাহে সিরিকোটের সাথে গরীব-নাওয়ায হযরত খাজা মুঈন উদ্দীন চিশতী রাহমাতুল্লাহি তা‘আলা আলায়হির মাযার শরীফ যিয়ারতের উদ্দেশ্যে আজমীর শরীফ তাশরীফ নিয়ে যান। তিনি গরীব-নাওয়াযের মাযার শরীফ চত্বরে মনের খেয়ালে পায়চারী করছিলেন। হঠাৎ দেখলেন এক নূরানী চেহারা বিশিষ্ট ব্যক্তি হুযূর ক্বেবলা হযরত তৈয়্যব শাহ্ রাহমাতুল্লাহি তা‘আলা আলায়হির নিকট এসে তাঁকে পাশে বসিয়ে খুব আদর-¯েœহ করলেন এবং দো‘আ করলেন। তখন হযরত শাহানশাহে সিরিকোট আলায়হির রাহমাহ্ মু‘আল্লিমের ঘরে অবস্থান করছিলেন। পরে আব্বাজানের নিকট পুরো ঘটনা বর্ণনা করলে তিনি বললেন, ‘‘বেটা, ওয়হ্ তো হযরত খাজা থে।’’ (বৎস, তিনি তো হযরত খাজা গরীব-নাওয়াযই ছিলেন।)\n\nমোটকথা, এভাবে পবিত্র শৈশব থেকে যেসব কারামত হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হি থেকে প্রকাশ পেয়েছিলো তাতে একথা সুস্পষ্ট হয় যে, তিনি মাদারযাদ (মাতৃগর্ভ থেকে) ওলী ছিলেন। তাছাড়া, হুযূর ক্বেবলা শাহানশাহহে সিরিকোট আলায়হির রাহমাহ্ নিজেই ঘোষণা করেছিলেন যে, হযরত তৈয়্যব শাহ্ মাতৃগর্ভের ওলী। তিনি বলেছিলেন, ‘‘তৈয়্যব মাদারযাদ ওলী হ্যায়’’।\n\nদ্বিতীয়ত, তিনি (হুযূর ক্বেবলা সৈয়্যদ মুহাম্মদ তৈয়্যব শাহ্)-এর প্রতি খোদ্ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম, হুযূর শাহানশাহে বাগদাদ গাউসে পাক রাদ্বিয়াল্লাহু তা‘আলা আনহু, তরীক্বাহ্-ই আলিয়া ক্বাদেরিয়া সিরিকোটিয়া শরীফের সম্মানিত মাশা-ইখ হযরতের কৃপাদৃষ্টি নিবদ্ধ ছিলো। তিনি হযরত খাজা চৌহরভী ও হুযূর-ই ক্বেবলা শাহানশাহে সিরিকোট আলায়হির রাহমাহর অতি প্রিয়ভাজন ছিলেন। তিনি তো শাহানশাহে সিরিকোটের প্রত্যক্ষ ও প্রধান খলীফা ছিলেন। বিগত ১৯৫৮ ইংরেজি সালে চট্টগ্রামেই শাহানশাহে সিরিকোট হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হি)কে খিলাফত দান করেন এবং বেলায়তের উচ্চাসনে আসীন করে তরীক্বত এবং দ্বীন ও মাযহাবের গুরু দায়িত্ব অর্পণ করেন।\n\nহুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্র হজ্ব ও ওমরাহ্’র পবিত্র সফরগুলোর বিভিন্ন ঘটনা ও এরশাদগুলো পর্যালোচনা করলে একথা সুস্পষ্ট হয় যে, তিনি সরকারে দু’ আলমের সাথে শুধু নিজে প্রত্যক্ষভাবে সাক্ষাৎ করেননি, বরং আমাদের তরীক্বতের শীর্ষস্থানীয় একাধিক ব্যক্তিকেও হুযূর-ই আক্রামের সাথে সাক্ষাৎ করিয়ে ধন্য করেছিলেন। বিগত ১৯৭৯ইংরেজি সনের হজ্বব্রত পালনকালে মদীনা শরীফে তাশরীফ নিয়ে গেলে সেখানে এক রাতে হুযূর ক্বেবলা মসজিদে নবভী শরীফে তাহাজ্জুদ নামায সম্পন্ন করে সফরসঙ্গী মুরীদানকে সম্বোধন করে বলেছিলেন, ‘‘তোমরাও তাহাজ্জুদের পর হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম-এর রওযা-ই পাকে গিয়ে সালাম আরয করো।’’ তিনি আরো বলেন, ‘‘দরবারে নবভী শরীফ এমন এক দরবার, যেখান থেকে শানমান, মর্যাদা, এক কথায় সবকিছু বন্টন করা হয়, হুযূর-ই আক্রাম ‘হায়াতুন্নবী’ (জীবিত), হাযির-নাযির এবং সমস্ত বিশ্বের জন্য রহমত।’’ এজন্য তিনি সব সময় ‘ইশ্ক্বে রসূল’-এ বিভোর থাকতেন। তাঁর পিতা ও মুর্শিদ ক্বেবলা যেভাবে বাঁশখালীর শেখেরখিলে ওহাবীদেরকে নবীর শানে দরূদ শরীফ না পড়ে, তা নিয়ে বিদ্রƒপ করতে দেখে রাগে-ক্ষোভে ফেটে পড়েছিলেন এবং তাদের খন্ডনও নবীপ্রেমের অহমিকা সৃষ্টির জন্য, জামেয়া ইত্যাদি প্রতিষ্ঠার মাধ্যমে চিরস্থায়ী ব্যবস্থা করে গিয়েছেন, তেমনি হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহ্মাহ্ও এ ক্ষেত্রে যুগোপযোগী যাবতীয় ব্যবস্থা গ্রহণ করে গেছেন। ইসলামের প্রকৃত আদর্শ সুন্নী মতাদর্শের উৎকৃষ্ট, স্থায়িত্বের ক্ষেত্রে অগণিত অবদান রেখে গেছেন।\n\nশাহানশাহে বাগদাদ হযরত গাউসুল আ’যম জীলানী রাদ্বিয়াল্লাহু তা‘আলা আনহুর যিয়ারতের জন্য বাগদাদ শরীফ সফরকালেও যেসব অলৌকিক বিষয়াদি প্রকাশ পেয়েছিলো ওইগুলো একথা প্রমাণ করে যে, তিনি শাহানশাহে বাগদাদের দরবারের কত প্রিয়ভাজন! তিনি এ প্রসঙ্গে শুধু ইঙ্গিতে এরশাদ করেছিলেন, ‘শাহানশাহে বাগদাদকে হাঁ মুঝে আজনাবিয়্যাৎ মাহসূস নেহীঁ হুয়ী।’’ (শাহানশাহে বাগদাদের দরবারে নিজেকে ‘পর’ মনে হয়নি।) অর্থাৎ হুযূর গাউসে পাক রাদ্বিয়াল্লাহু তা‘আলা আনহু হুযূর ক্বেবলাকে অতি আপনজন হিসেবে সমাদর করেছেন। আলহামদুলিল্লাহ্! সুতরাং হুযূর ক্বেবলা যে, মদীনা মুনাওয়ারাহ্, বাগদাদ-ই মুকাররাম, চৌহার ও সিরিকোট শরীফ থেকে বেলায়তের উচ্চাসন লাভ করে ধন্য হয়েছেন তাতে সন্দেহের অবকাশ কোথায়?\n\nআল্লাহর প্রিয় বান্দাদের কৃপাদৃষ্টিতে মানুষ অনায়াসে আল্লাহর প্রিয় বান্দায় পরিণত হয়ে যায়। নবী করীমের কৃপাদৃষ্টি ও ক্ষণিকের সান্নিধ্য অগণিত সৌভাগ্যবানকে সাহাবীর অতি উচ্চ মর্যাদায় পৌঁছিয়ে দিয়েছে। দুনিয়ায় সাহাবা-ই কেরামের সংখ্যাও লক্ষ লক্ষ। হযরত মূসা আলায়হিস্ সালাম-এর সান্নিধ্য ও কৃপাদৃষ্টিতে ফিরআউনের অগণিত যাদুকর একই সময়ে মু’মিন, সাহাবী ও শহীদের মর্যাদা লাভ করেছিলো।\n\n[সূত্র. মাদারিজ, পবিত্র ক্বোরআন মজীদ ও এর তাফসীর গ্রন্থাবলী এবং বাহজাতুল আসরার ইত্যাদি]\n\nগাউসে পাকের দরবারে গিয়ে তাঁরই কৃপাদৃষ্টিতে অতি অল্প সময়ে আবদালে পরিণত হয়েছে সমাজের এক নিম্ন পর্যায়ের মানুষ। সুতরাং আমাদের হুযূর ক্বেবলার বেলায়তের উচ্চাসন আল্লাহর এ প্রিয়ভাজনদের কৃপাদৃষ্টিতেও অর্জিত হয়েছে নিঃসন্দেহে। ওলী হবার তৃতীয় পদ্ধতি হলো রিয়াযত (সাধনা)। হাদীসে ক্বুদসীতে আছে, বান্দা ফরয ইবাদত ঠিকভাবে সম্পন্ন করার পর যখন নফল ইবাদতে মনোনিবেশ করে, তখন এক পর্যায়ে এসে আল্লাহর অতি উচ্চাঙ্গের প্রিয় তথা ওলী হয়ে যায়। আমাদের হুযূর ক্বেবলার রিয়াযত বা আধ্যাত্মিক সাধনার বিষয়টিও অনন্য অসাধারণ, যা তাঁকে বেলায়তের এমন উচ্চাসনে আসীন করেছে।\n\nএখন কামিল পীরে তরীক্বত হবার জন্য যে চারটি পূর্বশর্তের কথা ইতোপূর্বে উল্লেখ করা হয়েছে, সেগুলোর নিরীখে হুযূর ক্বেবলা সম্পর্কে আলোচনা করা যাক।\n\nপ্রথমতঃ বিশুদ্ধ আক্বীদা অর্থাৎ সুন্নী আক্বীদা পোষণ করা। হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্ ও তাঁর তরীক্বত উপমহাদেশে সুন্নিয়াতের ‘প্রবাদে’ পরিণত হয়েছে। উদাহরণস্বরূপ, কেউ হুযূর ক্বেবলার হাতে বায়‘আত গ্রহণ করলে তার সম্পর্কে যে কোন ব্যক্তিই মন্তব্য করতে দ্বিধাবোধ করেনা যে, ‘ইনি একজন খাঁটি সুন্নী মুসলমান।’’ এর পেছনে অগণিত কারণ এবং যুক্তিও বিদ্যমান। যেমন-সুন্নিয়াতের প্রতিষ্ঠা ও উৎকর্ষ সাধনের জন্য, শাহানশাহে সিরিকোটের প্রতিষ্ঠিত ‘জামেয়া’ হুযূর ক্বেবলার সুযোগ্য পৃষ্ঠপোষকতা পেয়ে, আজ তাঁরই ভাষায় ‘জান্নাত নিশান’ (বেহেশতসদৃশ) ও ‘কাশ্তিয়ে নূহ’ (হযরত নূহ্ আলায়হিস্ সালাম-এর নৌযানসম)। তাছাড়া, বর্তমানে জামেয়া উপ মহাদেশের অন্যতম শীর্ষস্থানীয় ও সুন্নী মতাদর্শের সর্ববৃহৎ দ্বীনী শিক্ষা প্রতিষ্ঠান। তারপর তাঁরই হাতে প্রতিষ্ঠিত হয়েছে রাজধানী ঢাকার বুকে ক্বাদেরিয়া তৈয়্যবিয়া আলিয়া। সাংগঠনিক জগতে শাহানশাহে সিরিকোট কর্তৃক প্রতিষ্ঠিত ‘আনজুমান’ পরিণত হয়েছে মহীরূহে। এরই প্রত্যক্ষ পরিচালনা বা পৃষ্ঠপোষকতায় চলছে আরো শতাধিক সুন্নী দ্বীনী প্রতিষ্ঠান। আরো সুখের বিষয় যে, জামেয়াসহ এসব মাদরাসার শিক্ষা কার্যক্রম চলছে আ’লা হযরতের মসলকের আলোকে।\n\nদরসে নেযামী\n\nএখানে বিশেষভাবে উল্লেখ্য যে, মাদরাসা শিক্ষা কার্যক্রম পরিবর্তিত হয়ে মাদরাসাগুলোতে সুন্নি মতাদর্শের দক্ষ আলিম তৈরীর স্থলে অদক্ষ কিংবা ভিন্নমতাবলম্বী আরবী শিক্ষিত তৈরী হতে শুরু করেছে। এ মারাত্মক আশংকা ও অশুভ পরিণতি থেকে পরিত্রাণের বিকল্প পন্থা হচ্ছে ‘দরসে নেযামী’ শিক্ষা কার্যক্রম চালু করা। হুযূর ক্বেবলার বেলায়তী দৃষ্টিতে সেটাও ধরা পড়েছে আজ থেকে ত্রিশ বছরাধিক কাল পূর্বে। সুতরাং তিনি মোহরার কালুরঘাট এলাকায় বিশেষত ‘দরসে নেযামী’ চালু করার জন্য প্রতিষ্ঠা করে গিয়েছিলেন- ‘কালুরঘাট তৈয়্যবিয়া তাহেরিয়া সুন্নিয়া মাদরাসা।’ আলহামদুলিল্লাহ্! এ বছর (২০১৮ইং) থেকে তাতে পুরোদমে ‘দরসে নেযামী’ শিক্ষাক্রম চালু করা হয়েছে।\n\nপ্রকাশনা\n\nসত্য প্রতিষ্ঠা ও বাতিলের খন্ডনের জন্য প্রকাশনার গুরুত্ব অনস্বীকার্য। দ্বীন-ইসলাম ও মাযহাবে আহলে সুন্নাতের এক নির্ভুল জ্ঞানভান্ডার হচ্ছে হযরত খাজা চৌহরভীর লিখিত ‘মাজমু‘আ-ই সালাওয়াত-ই রসূল সাল্লাল্লাহু তা‘আলা আলায়হি ওয়াসাল্লাম’। এ মহা বরকতমন্ডিত দরূদ শরীফ গ্রন্থের পুনর্মুদ্রণ এমনকি সেটার উর্দু অনুবাদ প্রকাশের ব্যবস্থাও করে গিয়েছেন হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হি। এ গুরুত্বপূর্ণ কাজটির জন্য পাকিস্তানের এক প্রখ্যাত দক্ষ আলিম মুফতি মুহাম্মদ আশরাফ সিয়ালভীকে চয়ন করেন ও এর গুরুদায়িত্ব তাঁর হাতে অর্পণ করেন। এ বিশাল ও ব্যয় বহুল গ্রন্থের অনুবাদ ও প্রকাশনার সম্পূর্ণ ব্যয়ভার গ্রহণ করেন হুযূর ক্বেবলারই একনিষ্ঠ মুরীদ ও ধনাঢ্য ব্যক্তি মরহুম আলহাজ্ব মুহাম্মদ আবদুল জাব্বার (প্রকাশ ইউনুস কোং)। পরবর্তীতে হুযূর ক্বেবলা আলায়হির রাহমাহরই বরকতময় নির্দেশ ও দো‘আয় এ মহা বরকতময় কিতাবের বাংলা-উচ্চারণসহ বঙ্গানুবাদের কাজ আরম্ভ করি আমি অধম। অবশ্য এর অনুবাদ কর্মে অংশগ্রহণ করেছেন ও প্রয়োজনীয় সহযোগিতা করে যাচ্ছেন আরো কয়েকজন স্বনামধন্য সুন্নী আলিম। এ পর্যন্ত কিতাবটার ১৪ পারার বঙ্গানুবাদ প্রকাশিত হয়েছে এবং ‘আনজুমান রিসার্চ সেন্টার’-এর তত্বাবধানে বাকী পারাগুলোর বঙ্গানুবাদও চলছে। ইনশা-আল্লাহ্ অনতিবিলম্বে কিতাবটার পূর্ণাঙ্গ বঙ্গানুবাদ সম্মানিত পাঠক সমাজের হাতে পৌঁছে যাবে। এর প্রকাশনা করে যাচ্ছে ‘আনজুমান-এ রহমানিয়া আহমদিয়া সুন্নিয়া ট্রাস্ট, চট্টগ্রাম।\n\n‘বাতিল ফির্কার জন্য মৃত্যু’ বলে খ্যাত মাসিক পত্রিকা ‘তরজুমান-এ আহলে সুন্নাত ওয়াল জামা‘আত’-এর প্রতিষ্ঠা ও প্রকাশনার সূচনা হয় হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্র পবিত্র হাতে। পত্রিকাটির এখন নিয়মিত প্রকাশনার ৩৯ বছর চলছে। আলহামদুলিল্লাহ! ‘মাসিক তরজুমান’ এখন মুসলিম সমাজের একটি অতি সমাদৃত পত্রিকা। এর অধিকতর উন্নয়নও এখন প্রক্রিয়াধীন।\n\nওহাবী মাযহাবের স্বরূপ উন্মোচন করে সাড়ে পাঁচ শত নির্ভরযোগ্য বরাতে সমৃদ্ধ করে সাতশ’ পঁয়ত্রিশ পৃষ্ঠার একটি প্রামাণ্য গ্রন্থ প্রণয়ন করেছেন মাওলানা মুহাম্মদ যিয়াউদ্দিন কাদেরী সিয়ালকোটি আলায়হির রাহমাহ্। হুযূর ক্বেবলা আলায়হির রাহমাহ্ এ বিরাটাকার কিতাব (উর্দু)-এর বঙ্গানুবাদ ও প্রকাশনার জন্য নির্দেশ দান করেন। ওমান প্রবাসী হাজী মুহাম্মদ হোসাঈন সাহেব হুযূর ক্বেবলার উক্ত আদেশ পালনের জন্য এগিয়ে আসেন। তাঁর অনুরোধে আমি অধম কয়েকজন দক্ষ অনুবাদককে সাথে নিয়ে উক্ত কিতাবের অনুবাদ করি ও আমি নিজেই সেটার সম্পাদনা করি। অতি সুন্দর অবয়বে নির্ভুলভাবে কিতাবটাও এখন সম্মানিত পাঠকদের হাতে।\n\nপবিত্র ক্বোরআন ও হাদীস শরীফ হচ্ছে, ইসলামের চতুর্দলীলের দু’টি প্রধান দলীল। যখন এ দেশে পবিত্র ক্বোরআন ও হাদীসের অপব্যাখ্যা আরম্ভ হলো, তখন আ’লা হযরতের বিশুদ্ধতম তরজমা-ই ক্বোরআন ‘কান্যুল ঈমান’ এবং সদরুল আফাযিল সৈয়্যদ নঈম উদ্দিন মুরাদাবাদী ও হাকীমুল উম্মত মুফতী আহমদ ইয়ার খান নঈমী আলায়হিমার রাহমাহ্র বিশুদ্ধ তাফসীর যথাক্রমে ‘খাযাইনুল ইরফান’ ও ‘নূরুল ইরফান’-এর বঙ্গানুাবাদের প্রয়োজনীয়তা প্রকটভাবে অনুভূত হলো। আর মুফতী আহমদ ইয়ার খান নঈমী আলায়হির রাহমাহ্ লিখিত হাদীস শরীফের সঠিক ব্যাখ্যাগ্রন্থ ‘মিরআত শরহে মিশকাত’-এর বঙ্গানুবাদ এবং সেটার প্রকাশনার প্রয়োজনীয়তাও একইভাবে দেখা দিলো। বলাবাহুল্য, এ অতীব প্রয়োজনীয় কিতাবগুলোর বঙ্গানুবাদ ও প্রকাশনার উদ্যোগ আমি গ্রহণ করলেও এ মহান কর্মের পূর্ণাঙ্গ সফলতার জন্য খাস দো‘আ করেছেন আমার মহান মুর্শিদে বরহক্ব হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি আলায়হি এবং তাঁরই সুযোগ্য মহান খলীফা বর্তমান হুযূর ক্বেবলা সৈয়্যদ মুহাম্মদ তাহের শাহ্ মুদ্দাযিল্লুহুল আলী। আলহামদুলিল্লাহ্, কিতাবগুলো এখন অতি সুন্দর অবয়বে সম্মানিত পাঠকদের হাতে রয়েছে। অবশ্য মিরআত শরহে মিশকাতের বাকী তিনটি খন্ডও প্রকাশের জন্য দ্রুত প্রস্তুত হচ্ছে।\n\nএ প্রকাশনা জগতকে আরো সমৃদ্ধ করার জন্য হুযূর ক্বেবলার সুযোগ্য সাহেবযাদা ও সুযোগ্য উত্তরসূরীদ্বয় বর্তমান হুযূর ক্বেবলা হযরতুল আল্লামা সৈয়্যদ মুহাম্মদ তাহের শাহ্ ও পীরে বাঙ্গাল হযরতুল আল্লামা সৈয়্যদ মুহাম্মদ সাবির শাহ্ মুদ্দাযিল্লুহুমাল আলীর নির্দেশ ও দো‘আয় প্রতিষ্ঠা লাভ করেছে ‘আনজুমান রিসার্চ সেন্টার’। এ সেন্টারের নগণ্য খাদিম হিসেবে চেষ্টা করছি যুগের চাহিদানুসারে প্রয়োজনীয় সংখ্যক কিতাবাদি ও বই পুস্তক প্রণয়ন ও প্রকাশের। আলহামদুলিল্লাহ্, এ পর্যন্ত এ রিসার্চ সেন্টারের তত্বাবধানে প্রণীত ও সম্পাদিত ‘গাউসিয়া তারবিয়াতী নেসাব’সহ অর্দ্ধ শতাধিক গ্রন্থ পুস্তক প্রণয়ণ ও প্রস্তুত করেছে। আর সেগুলো প্রকাশ করেছে আনজুমান-এ রহমানিয়া আহমদিয়া সুন্নিয়া ট্রাস্ট, চট্টগ্রাম। অতি সুখের বিষয় এ শুভ প্রয়াস অব্যাহত গতিতে জারী রয়েছে। তাছাড়া, শাজরাহ শরীফসহ আনজুমানের অন্যান্য প্রকাশনাও অব্যাহত রয়েছে।\n\nকাদেরিয়া ত্বরীক্বার প্রচার-প্রসার\n\n১২০১ খ্রিস্টাব্দে ইখতিয়ার উদ্দিন মুহাম্মদ বখতিয়ার খলজীর বাংলাদেশ জয় ছিলো একটি রাজনৈতিক বিজয়। কিন্তু ইসলামের সুমহান বাণী দ্বারা এদেশের মাটি ও মানুষের মন জয় করেছেন আল্লাহর মহান ওলীগণ। এসব সম্মানিত সূফী ও ওলীগণের প্রবর্তিত ত্বরীকাগুলো হচ্ছে, ক্বাদেরিয়া, চিশতিয়া, সোহরুওয়ারদিয়া ও নক্বশবন্দিয়া ইত্যাদি। এসব ত্বরীক্বার মধ্যে সর্বশ্রেষ্ঠ হচ্ছে ক্বাদেরিয়া ত্বরীক্বা। বস্তুত: অন্যসব ত্বরীক্বা এ মহান ক্বাদেরিয়া ত্বরীক্বা হতেই ফয়যপ্রাপ্ত। ক্বাদেরিয়া ত্বরীক্বার প্রতিষ্ঠাতা হলেন পীরানে পীর দস্তগীর হযরত গাউসুল আ’যম শায়খ আবদুল ক্বাদের জীলানী রাদ্বিয়াল্লাহু তা‘আলা আনহু। তাঁরই কৃপাদৃষ্টিতে অন্যসব ত্বরীক্বা অস্তিত্ব পেয়েছে। আ’লা হযরত রাদ্বিয়াল্লাহু তা‘আলা আনহু বলেছেন-\n\nمزرع چشت وبخارا عراق واجمير ـ كون سى كشت په برسانهيں جا䫰لاتيرا\n\nঅর্থ: চিশতিয়া, নক্বশবন্দিয়া, সোহরুওয়ার্দিয়া, মুজাদ্দেদিয়া এ সবের মধ্যে কোন্ তরীক্বারূপী ক্ষেতে, হে শায়খ আবদুল ক্বাদের জীলানী! আপনার ফয়যরূপী বৃষ্টি বর্ষিত হয়নি?\n\n১৯২০ সালে উপমহাদেশে, বিশেষত বার্মা, রেঙ্গুন, পাকিস্তান ও বাংলাদেশ ক্বাদেরিয়া ত্বরীকার শিক্ষা ও আদর্শের প্রচার ও প্রসারে যে দু’জন মহান ওলী-ই কামিল ইতিহাসের পাতায় চিরস্মরণীয় হয়ে আছেন ও থাকবেন, তাঁরা হলেন ক্বুত্ববুল আউলিয়া হযরতুল আল্লামা হাফেয ক্বারী সৈয়্যদ আহমদ শাহ্ সিরিকোটি ও তাঁরই সুযোগ্য উত্তরসূরী গাউসে যমান হযরতুল আল্লামা হাফেজ কারী সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হিমা। তাঁদের সহ¯্র-লক্ষ মুরীদান এ ত্বরীক্বতের বিভিন্ন কর্মসূচী, খানক্বাহ্ ও মাদরাসা প্রতিষ্ঠা এবং সুন্নী ওলামা-ই কেরামের ওয়ায-মাহফিল, বিভিন্ন দিবস উদ্যাপন এবং ‘দাওরা-ই দাওয়াত খায়র’ ইত্যাদির মাধ্যমে ক্বাদেরিয়া ত্বরীক্বার ব্যাপকতর প্রচার ও প্রসার করেই এসেছেন ও করে যাচ্ছেন।\n\nগাউসিয়া কমিটি গঠন\n\nবিশাল জনগোষ্ঠী সংগঠিত হলে অনেক বড় বড় কর্ম সম্পাদন করতে পারে। হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হি তাঁর সহ¯্র কোটি মুরীদানকে সংগঠিত করে দ্বীন, মাযহাব ও ত্বরীক্বত এবং মানব সেবার বৃহত্তর খিদমতের পথ সুগম করে দেন। তিনি বিগত ১৯৮৬ইং সালে হুযূর শাহানশাহে বাগদাদের স্মৃতি বিজড়িত ‘গাউসিয়া কমিটি’ প্রতিষ্ঠা করেন। আলহামদুলিল্লাহ্! এ গাউসিয়া কমিটি আজ মহীরূহে পরিণত হয়েছে। এটা এখন উপমহাদেশের বৃহত্তম আধ্যাত্মিক সংগঠন। বাংলাদেশের গন্ডি পেরিয়ে সেটা এখন বিশ্বের অনেক দেশে বিস্তার লাভ করেছে এবং বড় বড় খিদমত আঞ্জাম দিয়ে যাচ্ছে।\n\nজশনে জুলূসের প্রবর্তন\n\nএ উপমহাদেশে বিভিন্ন বাতিলপন্থী নানাভাবে আত্মপ্রকাশ করে জনসমক্ষে শুধু তাদের অস্তিত্ব নয়; বরং তাদের সংখ্যাধিক্য প্রমাণ করার অপচেষ্টায় লিপ্ত রয়েছে বহুদিন যাবৎ। সত্য বলতে কি? কখনো কখনো তাদের পরিকল্পিত বিরাট বিরাট জামায়েত দেখে দেশের সত্যপন্থী ও শান্তিপ্রিয় মানুষ শঙ্কিত হয়ে যাচ্ছিলো। এ দেশে সুন্নী-আশেক্বে রসূল মুসলমানই সংখ্যাগরিষ্ঠ। কিন্তু তা প্রমাণ করার তেমন কোন ব্যবস্থা ছিলো না। হুযূর ক্বেবলা বিগত ১৯৭৪ ইংরেজিতে দরবারে সিরিকোট শরীফ থেকে ‘আনজুমান-এ রহমানিয়া আহমদিয়া সুন্নিয়া ট্রাস্ট’কে পবিত্র ঈদে মিলাদুন্নবী সাল্লাল্লাহু তা‘আলা আলায়হি ওয়াসাল্লাম উপলক্ষে ৯ ও ১২ রবিউল আউয়াল শরীফে ঢাকা ও চট্টগ্রামে সম্পূর্ণ শরীয়তসম্মতভাবে বর্ণাঢ্য ‘জশনে জুলূসে ঈদে মীলাদুন্নবী’ (সাল্লাল্লাহু তা‘আলা আলায়হি ওয়াসাল্লাম) আয়োজনের বরকতময় নির্দেশ প্রদান করেন। সুতরাং ‘আনজুমান’ও হুযূর ক্বেবলার ওই নির্দেশ অনুসারে ওই সাল থেকে অদ্যাবধি প্রতিবছর ‘জশনে জুলূস’-এর আয়োজন করে আসছে। আলহামদুলিল্লাহ্, এ জুলূস এখন উপমহাদেশের বৃহত্তম জুলূস, বিশ্বের বৃহত্তম সুন্নী ঐক্যের প্রতীক এবং অগণিত মানুষের হৃদয়ে ধারণকৃত হুব্বে রসূল ও ইশকে নবীর বহিঃপ্রকাশের অনন্য ব্যবস্থাপনা হিসেবে স্বীকৃতি লাভ করেছে। সুতরাং হুযূর ক্বেবলা আজ এদেশে জশনে জুলূসের প্রবর্তক এবং সুন্নিয়াতের শ্রেষ্ঠ কর্ণধার।\n\nসাংগঠনিক দূরদর্শিতা\n\nসংগঠন ইসলামের ঐতিহ্য, রাজনীতি ইসলামের অবিচ্ছেদ্য বিষয়। বিশ্বনবী সাল্লাল্লাহু তা‘আলা আলায়হি ওয়াসাল্লাম অন্ধকার যুগে ‘ঐতিহাসিক হলফুল ফুযূল’ প্রতিষ্ঠা করে মানুষকে সংগঠিত হবার শিক্ষা ও দীক্ষা দিয়েছেন। তিনি ইসলামকে একটি পূর্ণাঙ্গ দ্বীন হিসেবে প্রতিষ্ঠার পাশাপাশি মদীনা মুনাওয়ারাহ্ থেকে শক্তিশালী ইসলামী রাষ্ট্র প্রতিষ্ঠা করে মুসলমানদেরকে একটি অদম্য ও গৌরবান্বিত জাতিতে পরিণত করেছেন। তাঁর ঐতিহাসিক ‘মদীনা সনদ’ বিশ্বের সর্বপ্রথম লিখিত সংবিধান। এ শিক্ষায় শিক্ষিত ও তাঁর অভাবনীয় দুরদর্শী দীক্ষায় দীক্ষিত মুসলিম জাতি আজ বিশ্বে ষাটোর্ধ্ব সংখ্যক মুসলিম রাষ্ট্র প্রতিষ্ঠা করতে সক্ষম হয়েছে। দ্বীন, সমাজ ও মানবসেবার বৃহত্তর হাতিয়ার হচ্ছে নিষ্কলুষ রাজনীতি। এ ক্ষেত্রে সফল রাজনীতিকরাই ইতিহাসে সর্বাধিক স্থান পেয়ে আছেন। হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্ তাই বর্তমান হুযূর ক্বেবলার বরকতময় হাতে ত্বরীক্বতের খিলাফত ও গুরু দায়িত্ব অর্পণ করেন, অপরদিকে তাঁরই সুযোগ্য সাহেবযাদা পীরে বাঙ্গাল হযরতুল আল্লামা সৈয়্যদ মুহাম্মদ সাবির শাহ্ মুদ্দাযিল্লুহুল আলীকে রাজনীতির জন্য সদয় অনুমতি প্রদান করেন, পীরে বাঙ্গাল মুদ্দাযিল্লুহুল আলী তাঁর এক সাক্ষাৎকারে ফরমায়েছেন- ‘আমি পাকিস্তানে উচ্চতর ডিগ্রী লাভ করার পর আরো লেখাপড়া করার জন্য মিশরের আল আযহার বিশ্ববিদ্যালয়ে যাওয়ার প্রস্তুতি নিচ্ছিলাম। কিন্তু হুযূর ক্বেবলাকে দেশের শীর্ষস্থানীয় নেতৃবৃন্দ আমাকে পাকিস্তানের রাজনীতিতে সম্পৃক্ত হয়ে জনগণের সেবার সুযোগ দানের জন্য অনুরোধ জানান। হুযূর ক্বেবলা তাতে সদয় সম্মতি দান করেন, এভাবে হুযূর কেবলা সাবির শাহ্ ও হুযূর ক্বেবলার নাতিগণও জাতীয় ও স্থানীয় রাজনীতির অঙ্গনে অতি জনপ্রিয় এবং সৎ ও যোগ্য নেতৃত্ব হিসেবে স্বীকৃত।\n\nরসূলে আক্রামের অকৃত্রিম আশিক্ব ও নায়েব হুযূর ক্বেবলা এ দেশে সুন্নী মুসলমানদেরকে সবক্ষেত্রে সংগঠিত থাকার দীক্ষা দান করেন। তিনি আহলে সুন্নাতের আদর্শবাহী সংগঠন ‘বাংলাদেশ ইসলামী ছাত্রসেনা’কে খুব ভালবাসতেন। সংগঠনের দ্বিতীয় প্রতিষ্ঠাবার্ষিকীতে সেটাকে ‘আউলিয়া কেরামের ফৌজ’ বলে আখ্যা দেন এবং বিভিন্নভাবে উৎসাহ্ প্রদান করেন। বাকী রইলো রাজনীতি। রাজনৈতিক অঙ্গন থেকে দেশের সুন্নী ওলামা ও জনগণ সুন্নিয়াত ভিত্তিক রাজনীতি থেকে বহুদূরে অবস্থান করে আসছিলেন। ফলে এ অঙ্গনে সুন্নী মুসলমানগণ শুধু পিছিয়ে নন বরং নিজেদের অস্তিত্ব প্রমাণ ও অধিকার প্রতিষ্ঠার ক্ষেত্রে কোন ভূমিকা রাখতে পারছিলেন না। সুতরাং হুযূর ক্বেবলা আলায়হির রাহমাহ্ জনাব মরহুম আল্লামা অধ্যক্ষ জাফর আহমদ সিদ্দীক্বীকে রাজনৈতিকভাবে সুন্নী মুসলমানদের সংগঠিত করার পরামর্শ দেন। আলহামদুলিল্লাহ্ হুযূর ক্বেবলার এ বরকতময় পরামর্শও বাস্তবায়িত হতে চলেছে।\n\nতবে এ প্রসঙ্গে একটি লক্ষণীয় বিষয় হচ্ছে, বর্তমানের রাজনীতি বহুলাংশে কলূষিত। রাজনীতিতে প্রায়শঃ অসহিষ্ণুতা, পারস্পরিক হিংসা-বিদ্বেষ, হানাহানি, পক্ষপাতিত্ব বিরাজমান থাকে। ফলশ্রুতিতে, প্রাতিষ্ঠানিক নির্দিষ্ট ও সীমিত গন্ডিতে রাজনীতির অসহিষ্ণুতা ও অস্বস্থিকর অবস্থার কারণে অনেকাংশে প্রাতিষ্ঠানিক শৃংখলা রক্ষা সম্ভবপর হয় না। তাই, বেশীরভাগ প্রতিষ্ঠান, বিশেষ করে দ্বীনী প্রতিষ্ঠানগুলোকে রাজনীতিমুক্ত রাখার চেষ্টা করা হয়। সুতরাং আমাদের আনজুমান, জামেয়া, গাউসিয়া কমিটি এবং আনজুমানের অঙ্গসংগঠনগুলোকে অরাজনৈতিক ঘোষণা করা যুক্তিযুক্ত। এটা দ্বীন-ইসলামের কোন জরুরী বিষয়কে অস্বীকার করা নয়; বরং দ্বীন ও মাযহাবের খাতিরেই, অবস্থার পরিপ্রেক্ষিতে গৃহীত সুব্যবস্থা।\n\nঈমান ও ইসলামের রূহ হচ্ছে ‘হুব্বে রসূল’ (রসূলে পাকের ভালবাসা) আর এ হুব্বে রসূলের বহিঃপ্রকাশ ও প্রমাণ হচ্ছে সুন্নাতে রসূলের অনুসরণ, এ জন্য হুযূর ক্বেবলার শিক্ষা ও দীক্ষার অন্যতম শোভা ছিলো রসূলে পাকের সাথে ওয়াফাদারী তথা হুযূর-ই আক্রামের প্রতি পূর্ণ ভালবাসা ধারণ করে তাঁর সুন্নাতের অনুসরণের প্রতি তাকীদ দেওয়া। তিনি বায়‘আত গ্রহণের পর যে শিক্ষা দেন তাতে এটা বিশেষভাবে ফুটে ওঠে। আর নসীহত করার সময় প্রায়শ আল্লামা ইকবালের এ উক্তির অবতাণা করতেন-\n\nكى محمد سے وفاتونے تو هم تيرےهيں ـ\n\nيه جهاں چيزهںو كيا لوح وقلم تيرےهيں\n\nঅর্থাৎ যদি হযরত মুহাম্মদ মোস্তফার সাথে ওয়াফাদারী করো, তবে আমি (আল্লাহ্ও) তোমার। তখন এ বিশ্ব কি জিনিস, লওহ এবং কলমও তোমার হয়ে যাবে।\n\nএভাবে হুযূর ক্বেবলা সৈয়্যদ মুহাম্মদ তৈয়্যব শাহ্ হলেন সব দিকদিয়ে সুন্নাতের মহান প্রবাদ পুরুষ; আর সুন্নিয়াতই হচ্ছে একজন সত্যিকার অর্থের ওলীর অনিবার্য বৈশিষ্ট্য ও তাঁর বেলায়তের পূর্বশর্ত।\n\nদ্বিতীয়ত, একজন ওলী-ই কামিলের অন্যতম বৈশিষ্ট্য হচ্ছে তাঁর মধ্যে প্রয়োজনীয় পরিমাণ দ্বীনী ইল্ম থাকা। ‘জালালাঈন’ শরীফের মতো তাফসীরের কিতাব এবং ফিক্বহ্ শাস্ত্রের কিতাবাদি নিজে নিজে পড়তে সক্ষম হওয়া, আক্বাইদে আহলে সুন্নাত সম্পর্কে পূর্ণ ওয়াক্বিফ (অবগত) হওয়া, কুফর ও ইসলাম, পথভ্রষ্টতা ও হিদায়তের মধ্যে পার্থক্য জানা থাকা ইত্যাদি এ ক্ষেত্রে যথেষ্ট। আলহামদুলিল্লাহ্! আমাদের মুর্শিদে বরহক আলায়হির রাহমাহ ছিলেন দক্ষ হাফেযে ক্বোরআন, ক্বারী ও যুগের বরেণ্য আলিমে দ্বীন। তিনি পাকিস্তানের শীর্ষস্থানীয় মুহাদ্দিস-মুফাস্সির ও আসাতিযাহ-ই কেরামের নিকট থেকে তাফসীর, হাদীস, ফিক্বহ্, বালাগাত, মানতিক্ব, আক্বাইদ, আরবী, ফার্সী ও উর্দু সাহিত্যে শিক্ষা লাভ করে দক্ষতার আধিকারী হন। হুযূর ক্বেবলার ‘নূরানী তাক্বরীর’গুলো, মাদরাসা-ই রহমানিয়া, হরিপুর পাকিস্তান, জামেয়া আহমদিয়া সুন্নিয়া আলিয়া (চট্টগ্রাম, বাংলাদেশ) ও কাদেরিয়া তৈয়্যবিয়া আলিয়ার সার্বিক তত্বাবধান ও দিক-নির্দেশনা ইত্যাদি এ ক্ষেত্রে উজ্জ্বল স্বাক্ষর বহন করে। এ কারণে বলা যায়-\n\n جن كى هر هر ادا سنت مصطفي ـ ايسے پير طريقت په لاكوں سلام\n\nঅর্থ: যাঁর প্রতিটি কর্ম সুন্নাতে মোস্তফার অনুসরণ। এ পীরে তরীক্বতের প্রতি লাখোঁ সালাম। ইলম ব্যতীত সুন্নাতের অনুসারে পূর্ণাঙ্গ আমল করা অসম্ভব।\n\nতৃতীয়ত, পীর ও মুর্শিদ কামিল হবার জন্য আরেক পূর্বশর্ত হচ্ছে- শায়খ-ই ইত্তিসাল’ হওয়া অর্থাৎ যার হাতে বায়‘আত গ্রহণ করা হয়, তাঁর মাধ্যমে বায়‘আত গ্রহণকারীর সিলসিলা (মাশাইখ-পরম্পরা) হুযূর পুরনূর সাল্লাল্লাহু তা‘আলা আলায়হি ওয়াসাল্লাম পর্যন্ত বিশুদ্ধভাবে পৌঁছে যাওয়া, মধ্যখানে কর্তিত না হওয়া। অর্থাৎ এ সিলসিলাহ বা পরম্পরায় মধ্যখানে কোন বাতিলপন্থী ও অযোগ্য ব্যক্তি থাকবে না। উল্লেখ্য, পীর-মুর্শিদের এমন একটি ‘শাজরা’ দ্বারা এ বিষয়টা স্পষ্টভাবে জনসমক্ষে প্রকাশ পায়। আল্লাহ্ তা‘আলার শোকর যে, আমাদের মুর্শিদের বরহক্বের ‘শাজরা শরীফ’ উচ্চাঙ্গের উর্দু কবিতায় মুদ্রিত অবয়বে বহুল পরিমাণে প্রকাশ করে আসছে আনজুমান-এ রহমানিয়া আহমদিয়া সুন্নিয়া ট্রাস্ট; যা ত্বরীক্বতের প্রত্যেকে তরীক্বতের নিয়মিত সবকের মতো পাঠ করে থাকেন। এ’তে একদিকে সিলসিলাহ-ই আলিয়া ক্বাদেরিয়া সিরিকোটিয়ার ‘ইত্তিসাল’ (হুযূর-ই আকরাম পর্যন্ত যুগশ্রেষ্ঠ ও বরেণ্য কামিল মুর্শিদগণের মাধ্যমে পৌঁছা) মধ্যহ্ন সূর্যের ন্যায় প্রকাশ পায়; অন্যদিকে তা পাঠ করে ভক্ত মুরীদান ওই সমস্ত বুযর্গের রূহানী ফুয়ূয লাভ করে ধন্য হন। কারণ, যেখানে আল্লাহর নেক্কার বান্দাদের স্মরণ ও উল্লেখ করা হয়, সেখানে আল্লাহর রহমত নাযিল হয়।’ প্রকাশ্যে ‘শাজরা’ (তরীক্বতের মাশাইখ-পরম্পরা) প্রকাশের ইতিহাসে শাহানশাহে সিরিকোটের ভূমিকা এদেশে সর্বপ্রথম বললেও অত্যুক্তি হবে না। কারণ, এদেশের অনেক পীরের সিলসিলায় সাইয়্যেদ আহমদ বেরলভীর মত বাতিল আক্বীদার লোকের উপস্থিতির কারণে কর্তিত হয়ে আছে। সুতরাং এ দেশে ‘সিলসিলাহ্-ই আলিয়া ক্বাদেরিয়া সিরিকোটিয়া’ ছাড়া এমনি স্বচ্ছ ও সঠিক সিলসিলারই অস্তিত্ব খুব কমই বিদ্যমান। এ জন্য আমাদের হুযূর ক্বেবলাগণ বায়আতের পরপর মুরীদানের উদ্দেশ্যে এরশাদ করেন, ‘তোমাদের এ বায়‘আত ক্বাদেরিয়া তরীক্বায় করানো হলো, যা শাহানশাহে বাগদাদ হয়ে হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম পর্যন্ত পৌঁছে যায়।’\n\nআরো উল্লেখ্য যে, এ সিরসিলা বা পরম্পরায় মুরীদগণ মুর্শিদে বরহক্ব ও মাশাইখে কেরামের মাধ্যমে হুযূর-ই আকরাম থেকে ফয়য (কল্যাণ ধারা) লাভ করে ধন্য হন। এ কারণেই, হুযূর ক্বেবলার হাতে বায়‘আত গ্রহণের সাথে সাথে মুরীদের জীবনে আমূল পরিবর্তন আসে; রূহানিয়াত তথা ইশ্ক্বে রসূল ও ঈমানী শক্তিতে তার হৃদয়-মন ভর্তি হয়ে যায়, তার আর্থিক অবস্থায় আসে আশাতীত পরিবর্তন। উন্নতি হয় সব বিষয়ের। এসব কারণে দ্বীনী অঙ্গনে এ তরীক্বা অতি গ্রহণযোগ্য তরীক্বা, এ তরীক্বায় যথাশীঘ্র সম্ভব অন্তর্ভুক্ত হওয়া সৌভাগ্যের বিষয়।\n\nচতুর্থত; মুত্তাক্বী-পরহেযগার হওয়া, ফাসিক্ব-ই মু’লান না হওয়া পীর-ই তরীক্বত হওয়ার জন্য অন্যতম পূর্বশর্ত। কারণ পীরকে সম্মান করা অপরিহার্য আর ফাসিক্বকে অপমানিত করা ওয়াজিব। এ দু’টির এক জায়গায় সমাবেশ অসম্ভব। তদুপরি, পীর-ই কামিল, নাফসে আম্মারার ফ্যাসাদ বা বিপর্যয়গুলো, শয়তানের প্রতারণাগুলো এবং কুপ্রবৃত্তির মন্দ দিকগুলো সম্পর্কে অবগত থাকেন, যাতে মুরীদান এ সবের সম্মুখীন হলে তাকে সংশোধন করতে পারেন। [সূত্র. ফাতাওয়া-ই আফরীক্বিয়াহ]\n\nআলহামদুলিল্লাহ্! আমাদের মুর্শিদে বরহক্ব মাতৃগর্ভের ওলী। সুতরাং তাক্বওয়া-পরহেযগারী তাঁর সহজাত ছিলো। তাঁর প্রতিটি কাজ ও বাণীতে চূড়ান্ত খোদাভীরুতার ঝলক বিচ্ছুরিত হয়। সারা আদর্শ জীবনটাতে তিনি মানুষকে হিদায়ত করেছেন। তাঁর মুরীদানের সংখ্যা গণণাতীত। তাঁর সান্নিধ্যে আসা মাত্রই মানুষের মনে খোদা ভীরুতা, আল্লাহ্-রসূলের ভালবাসা ও পরকালের মুক্তি ও সাফল্য লাভের অপূর্ব স্পৃহা সৃষ্টি হতো।\n\nগাউসে যামান, মুর্শিদে বরহক্ব হযরতুল আল্লামা আলহাজ্ব হাফেজ ক্বারী সৈয়্যদ মুহাম্মদ তৈয়্যব শাহ্ আলায়হির রাহমাহ ১৩৩৬ হিজরী মোতাবেক ১৯১৬ খ্রিস্টাব্দে পাকিস্তানের উত্তর-পশ্চিম সীমান্ত প্রদেশের হাজারা জিলার সিরিকোট (শেতালু শরীফ)-এ যুগশ্রেষ্ঠ ওলী শাহানশাহে সিরিকোট হযরত সৈয়্যদ আহমদ শাহ সিরিকোটির পবিত্র ঔরসে খাঁটি সৈয়্যদ বংশে জন্মগ্রহণ করেন। দীর্ঘ ৭৭ বছর আদর্শ ও অসংখ্য কারামতপূর্ণ জীবন অতিবাহিত করে ১৯৯৩ খ্রিস্টাব্দ, ১৫ যিলহজ্ব ১৪১৩ হিজরী, সোমবার (পাকিস্তানের সময়) সকাল সাড়ে নয়টায় সিরিকোট শরীফস্থ নিজ বাসভবনে, লক্ষ কোটি মুরীদান ও ভক্ত অনুরক্তকে শোক সাগরে ভাসিয়ে ইনতিকাল করেন। আল্লাহ্ তা‘আলা তাঁর দরজাতকে আরো বুলন্দ করুন। আমীন! হুযূর ক্বেবলার এ বেদনাদায়ক ওফাত শরীফের খবর শুনে পাকিস্তানের তদানীন্তন প্রধানমন্ত্রী, রাষ্ট্রীয় নেতৃবর্গ, দেশ-বিদেশের রাজনৈতিক ও অরাজনৈতিক বিশেষ ব্যক্তিবর্গ, অগণিত ওলামা-মাশাইখ, ভক্ত-মুরীদান প্রমুখ সিরিকোট শরীফের দিকে ছুটে যান। তাঁর বিশাল জানাযায় ইমামত করেন হুযূর ক্বেবলার সুযোগ্য উত্তরসুরী ও খলীফা বর্তমান হুযূর ক্বেবলা হযরতুল আল্লামা সৈয়্যদ মুহাম্মদ তাহের শাহ্ সাহেব মুদ্দাযিল্লুহুল আলী। আর হুযূর ক্বেবলা হযরতুল আল্লামা সৈয়্যদ আহমদ শাহ্ সিরিকোটি আলায়হির রাহমাহ্র মাযারের পাশে একই গম্বুজের নিচে তাঁকে সমাহিত করা হয়। তাঁর বরকতমন্ডিত মাযার শরীফ আজ আম-খাস সবার যিয়ারতস্থল।\n\nকারামত\n\nহুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্ যে এক শীর্ষস্থানীয় ওলী ছিলেন তা আজ মধ্যাহ্ন সূর্যের চেয়েও স্পষ্ট। সুতরাং তাঁর দীর্ঘ ৭৭ বছর বেলায়তী শোভাসমৃদ্ধ জীবনে অগণিত কারামতও প্রকাশ পেয়েছিলো। তাঁর সর্বাপেক্ষা বড় কারামত হচ্ছে তিনি ছিলেন বিশ্বনবী সরকারে দু’আলম সাল্লাল্লাহু তা‘আলা আলায়হি ওয়াসাল্লাম-এর নূরানী জীবনাদর্শের এক বাস্তব মডেল। তিনি ছিলেন সুন্নাতে রসূলের সমুজ্জ্বল পায়কর। শরীয়ত ও তরীক্বতের অপূর্ব সমন্বয়ের এক বাস্তব ও অত্যুজ্জ্বল রূপ। আল্লাহ্, রসূল, শাহানশাহে বাগদাদসহ সম্মানিত মাশাইখে কেরামের কৃপাদৃষ্টি তাঁর প্রতি সর্বক্ষণ নিবদ্ধ ছিলো ও রয়েছে। তাই তাঁর গোটা আদর্শ ও অসংখ্য অসাধারণ কর্ম ব্যস্ত জীবনে কখনো তিনি ব্যর্থ হননি, অপূর্ব সাফল্য সবসময় তাঁর পদচম্বুন করেছে। দ্বীন ও মাযহাব এবং সুন্নীয়তের প্রচার-প্রসারের পথে কোন অপশক্তি ও বাতিলের চক্রান্ত কখনো বাধা হয়ে টিকে থাকতে পারেনি। তাঁর অদম্য বিজয়ে শুধু তাঁর অসাধারণ বেলায়তী শক্তির প্রমাণ মিলেনি বরং দ্বীন ও মাযহাব এবং সুন্নিয়তের গৌরবও উজ্জ্বল হয়েছে।\n\nহুযূর ক্বেবলা তৈয়্যব শাহ্ আলায়হির রাহমাহর এদেশে শুভাগমন সুন্নিয়াতের অগ্রযাত্রার পরিচায়ক এবং হুযূর ক্বেবলার প্রবর্তিত ‘জশনে জুলূস’ বৃহত্তম সুন্নী ঐক্যের প্রতীক।\n\nতাই এক বছর এ দেশে তাঁর শুভাগমন বন্ধ করার ষড়যন্ত্রে লিপ্ত হলো এ দেশের সব বাতিল পীর ও তাদের অনুসারী সরকারী ঊর্ধ্বতন ব্যক্তিবর্গও। এ দেশে শুভাগমনের পূর্ববর্তী দিনগুলোতে ওই চক্রান্ত প্রকাশ পেয়েছিলো। শেষ পর্যন্ত তাদের চক্রান্ত ব্যর্থ হয়। দেশের তদানীন্তন রাষ্ট্র প্রধানের সরাসরি হস্তক্ষেপে যথাসময়ে হুযূর ক্বেবলা এ দেশে তাশরীফ এনেছিলেন। তখন হুযূর ক্বেবলা এরশাদ করেছিলেন, আপনারা আমার এদেশে আসার ব্যাপারে শঙ্কিত থাকলেও আমি কিন্তু একেবারে নিশ্চিন্ত ও নিশ্চিত ছিলাম যে, আমি যথাসময়ে আসবো। এর মাধ্যমেও হুযূর ক্বেবলার প্রতি আল্লাহর খাস রহমত ও হুযূর ক্বেবলার অসাধারণ বেলায়তী শক্তির প্রমাণ মিলে।\n\nতাছাড়া, হুযূর ক্বেবলা ওফাতের (১৯৯৩ইং) পর হাজী হাবীবুর রহমান কাদেরী পেশোয়ারী সাহেবকে (১৯৯৪ইং) স্বপ্নযোগে জানিয়েছিলেন। ‘‘দুঃখ করোনা, আগামী বছর তুমিও হজ্বে যাবে।’’ সুতরাং ওই বছর (১৯৯৫ইং) তাঁর হজ্বের ব্যবস্থা হয়ে গিয়েছিলো। আল্লাহ্ পাকের মেহেরবাণীতে হুযূর ক্বেবলা মানুষের মনের কথা জানতেন। ১৯৭৯ইংরেজিতে হুযূর ক্বেবলা হাজী হাবীবুর রহমান পেশোয়ারীর বিবাহের আক্বদ পরিয়ে দিলে ওই মহল্লার ইমাম মনে মনে ভাবলেন; আজ বিশ রুপিয়া থেকে বঞ্চিত হলাম। তার মনের ভাবনা হুযূর কেবলার নিকট গোপন থাকেনি। আক্বদ অনুষ্ঠানের শেষ পর্যায়ে হুযূর ক্বেবলা উক্ত ইমামকে ডেকে দু’শ রুপিয়া হাদিয়া দিলেন। (একের বদলে দশ রুপিয়া।) হুযূর ক্বেবলা এবার বর হাজি সাহেবকে বললেন, তোমার বিবাহ্ উপলক্ষে কোন কর্জ হলো কিনা? হাজি সাহেব লজ্জাবোধ করে ‘না’ বললেও হুযূর জেনে গেছেন যে, তার ১৪০০ রুপী কর্জ হয়েছে। হুযূর তাঁকে ১৪০০/- টাকা দিয়ে বিদায় নিলেন। এভাবে হুযূর কেবলা হাজারো মুরীদ-ভক্তের হাজারো প্রয়োজন পূরণ করে দেন। এ হাজি হাবিবুর রহমান একদিন তার বাসভবনে পেশোয়ার থেকে সিরিকোটের উদ্দেশ্যে রওনা হলেন। রাত ৯/১০টার সময় তিনি যতদূর এগিয়ে গেলেন, সেখান থেকে সিরিকোট দরবার আরো ৮/৯ কিলোমিটার দূরে। রাতের এ সময়ে সিরিকোট শরীফের পথঘাট জনশূন্য যায়। ঘন-অন্ধকার ও ছাইয়ে যায়। সুতরাং এ মুহূর্তে তার ভয় অনুভূত হওয়া স্বাভাবিক। কিন্তু তার আগমনের খবর আগেভাগে হুযূর ক্বেবলাকে না দিলেও তা হুযূর ক্বেবলার অজানা ছিলোনা। দেখা গেলো দু’টি কুকুর হাজি সাহেবের সাথী হয়ে গেলো। এবার হাজী সাহেব নির্ভয়ে এগিয়ে চললেন। সিরিকোট দরবার শরীফের নিকটে পৌঁছলে কুকুর দু’টি অদৃশ্য হয়ে গেলো। ওদিকে তিনি দেখলেন, হুযূর ক্বেবলা তাঁকে এগিয়ে নেয়ার জন্য সদয় দাঁড়িয়ে আছেন। তাকে দেখা মাত্র হুযূর ক্বেবলা বললেন, ‘‘আমি তোমার জন্য অপেক্ষা করছি।’’ হাজী সাহেব কুকুর দু’টির কথা বললে হুযূর ক্বেবলা বললেন, ‘‘হযরাতে কেরাম তোমার হিফাযতের জন্য কুকুর দু’টিকে প্রেরণ করেছেন।’’ কিন্তু হাজী সাহেবের বিশ্বাস যে, এ ব্যবস্থাপনা হুযূর ক্বেবলারই যিন্দা কারামত।\n\nহুযূর ক্বেবলা স্বীয় কপালের চোখ মুবারকে নবী করীম সাল্লাল্লাহু তা‘আলা আলায়হি ওয়াসাল্লামকে দেখেছেন। খোদ্ শাহানশাহে সিরিকোট প্রায়শঃ বলতেন, ‘‘তৈয়্যব কা মক্বাম বহুত উঁচা হ্যায়। তৈয়্যব মাদারযাদ ওলী হ্যায়। মুস্তাকবিল মে সিলসিলা-ই আলিয়া ক্বাদেরিয়া কা কাম তৈয়্যব সাম্বালেগা। তোমারে লিয়ে এক নওজোয়ান মজবূত পাবন্দে রসূল পীর কী যুরূরত হ্যায়। আওর উয়হ্ তৈয়্যব শাহ্ হ্যায়।’’ (অর্থাৎ তৈয়্যব শাহর স্থান বহু ঊর্ধ্বে। তৈয়্যব হচ্ছে মাতৃগর্ভের ওলী। অদূর ভবিষ্যতে সিলসিলাহ্-ই আলিয়া ক্বাদেরিয়ার সার্বিক কার্যক্রম তৈয়্যব শাহ্ সামলাবেন। তোমাদের জন্য সুন্নাতের অনুসারী একজন দৃঢ়চিত্ত নওজোয়ান পীরের প্রয়োজন। আর ওই পীর হলো তৈয়্যব শাহ্।) জামেয়ার আজীবন শীর্ষস্থানীয় কর্মকর্তা হাজী আকরাম খাঁ হুযূর ক্বেবলার দো‘আয় ৫৫/৬০ বছর বয়সে এক পুত্র সন্তান লাভ করেন। মু‘আল্লিম সুলায়মান আকরাম উদ্দীনও তাঁর দ্বিতীয় স্ত্রীর গর্ভে বিবাহের দীর্ঘ ১২ বছর পর, হুযূর ক্বেবলার দো‘আয় পুত্র সন্তান লাভ করেছেন। হুযূর ক্বেবলার কারামত শুধু মুসলমান নয়; লন্ডনের খ্রিস্টান চিকিৎসকও স্বীকার করেছেন। তিনি হুযূর ক্বেবলা সম্পর্কে মন্তব্য করেছেন, ঐব রং ধ এৎবধঃ ংধরহঃ (তিনি একজন মহান দরবেশ) ক্যান্সার অপেক্ষাও হাজার গুণ মারাত্মক লিমফোমা’ রোগে অন্য রোগী যেখানে অতি স্বল্প দিনের ব্যবধানে মারা যায়, সেখানে আমাদের হুযূর ক্বেবলা আরো দীর্ঘ ১৩ বছর পবিত্র জীবদ্দশায় অনেকটা স্বাভাবিকভাবে ছিলেন। এত কঠিন রোগের কারণে তিনি কোন দিন ‘উহ্’ শব্দও উচ্চারণ করেননি। আল্লাহ্ তা‘আলার ইচ্ছাকে তিনি সাদরে ও সšুÍষ্টচিত্তে বরণ করে নিয়েছিলেন। কত উচ্চ পর্যায়ের ওলী হলেই এমনটি করতে পারেন, তা সহজেই অনুমেয়।\n\nহুযূর ক্বেবলা তিন তলা ভবনের উপর থেকে পতিত এক ছেলেকে রক্ষা করেছেন, একদা দুঘর্টনা থেকে বিমানকে রক্ষা করেছেন। বার্মা সফরে গেলে বিমান বন্দরে কাষ্টম অফিসার হুযূর ক্বেবলার তল্লাশি করতে গিয়ে ভীত হয়ে দ্রুত কক্ষ ত্যাগ করেছিলেন। এক বাতিলপন্থী ড্রাইভার ভুল স্বীকার করে হুযূর ক্বেবলার হাতে বায়‘আত গ্রহণ করেছিলো। এভাবে অসংখ্য অগণিত কারামত রয়েছে হুযূর ক্বেবলা সৈয়্যদ মুহাম্মদ তৈয়্যব শাহ্ রাহমাতুল্লাহি তা‘আলা আলায়হির।\n\nআল্লাহর ওলীগণ ইন্তিক্বালের পর জীবিত থাকেন। তাঁরা ওফাতের পরও মানুষের উপকার করতে পারেন। আপন ভক্ত-মুরীদদের দেখতে পান, চাইলে তাদের প্রয়োজনও, আল্লাহর ক্বুদরতক্রমে, মেটাতে পারেন। আমরা সৌভাগ্যবান, আল্লাহ্ পাক আমাদেরকে হুযূর ক্বেবলা সৈয়্যদ মুহাম্মদ তৈয়্যব শাহ্ আলায়হির রাহমাহ্র মতো ওলী ও পীর মুর্শিদ দান করেছেন। আরো সৌভাগ্য যে, তিনি তাঁর যোগ্য উত্তরসূরী হিসেবে হুযূর ক্বেবলা সৈয়্যদ মুহাম্মদ তাহের শাহ্ মুদ্দাযিল্লুহুল আলীকে তাঁর স্থলাভিষিক্ত মুর্শিদ হিসেবে রেখে গেছেন। হুযূর ক্বেবলা এরশাদ করেছেন, ‘‘ভাইয়োঁ কো জায়সা চাহিয়ে, তাহের শাহ্ কো ওয়েসা তৈয়ার করকে ভেজা।’’ আর পীর বাঙ্গাল সৈয়্যদ মুহাম্মদ সাবির শাহ্ সাহেব ক্বেবলার মতো পথপ্রদর্শক ও আমাদেরকে দান করেছেন। আলহামদু লিল্লাহ্ সুম্মা আলহামদু লিল্লাহ্।"
  },
  {
    "1": "শাহানশাহ্ এ সিরিকোট (رحمة الله)- বিশ্বব্যাপি সুন্নিয়তের জাগরণে তাঁর অবদান",
    "2": "শাহানশাহ্ এ সিরিকোট (رحمة الله): বিশ্বব্যাপি সুন্নিয়তের জাগরণে তাঁর অবদান।\n\n🖋মোছাহেব উদ্দিন বখতিয়ার \n\n১৬ জিলক্বদ ১৪৩৯ হিজরি, ৩০ জুলাই, ২০১৮, সোমবার,\n\nস্থান: জমিয়তুল ফালাহ্ জাতীয় মসজিদ চট্টগ্রাম।\n\nআয়োজনে: গাউসিয়া কমিটি বাংলাদেশ, কেন্দ্রীয় পরিষদ\n\nগাউসে জামান, সৈয়্যদুল আউলিয়া,পেশওয়ায়ে আহলে সুন্নাত, আল্লামা হাফেজ সৈয়্যদ আহমদ শাহ্ সিরিকোটি, পেশোয়ারী (رحمة الله),কালে কালে কখনো ‘আফ্রিকাওয়ালা পীর’, কখনো ‘সীমান্ত পীর’, কখনো ‘পেশওয়ারী সাহেব’, শেষের দিকে ‘সিরিকোটি হুজুর’, এমনকি চট্টগ্রামে শুভ আগমনের শুরুতে ‘ইন্জিনিয়ার সাহেবের পীর’ হিসেবেও অভিহিত হতেন। এই ক্ষণজন্মা মহান সংস্কারক অলীই এই নিবন্ধে ‘শাহানশাহ্ এ সিরিকোট’ উপাধিতে আলোচিতব্য। আজ বাংলাদেশ’র সুন্নি অঙ্গনে এই ‘শাহানশাহ্ এ সিরিকোট’ একটি প্রাতঃস্মরণীয় নাম, একটি জাগরণী শ্লোগান। শাহানশাহ্ এ সিরিকোট’র জন্ম পাকিস্তানের উত্তর-পশ্চিম সীমান্তের বর্তমান খাইবার পাখতুন প্রদেশের বিখ্যাত মাশওয়ানি, ‘সৈয়্যদ’ অধ্যুষিত ‘সিরিকোট’ পার্বত্য অঞ্চলের শেতালু শরিফে ১৮৫৬-৫৭ খ্রিষ্টাব্দে বা তারও কয়েকবছর আগে। তিনি বংশ পরম্পরায় হযরত ইমাম হোসাইন (রা)’র মাধ্যমে রাসুলুল্লাহ্ সাল্লাল্লাহু আলাইহি ওয়াসাল্লামের ৩৮তম অধস্তন বংশধর।\n\n[শাজরা শরীফ, প্রকাশনায়, আনজুমান -এ রহমানিয়া আহমদিয়া সুন্নিয়া ট্রাস্ট] ইমাম হোসাইন (রা)’র পঞ্চম অধস্তন বংশধর সৈয়্যদ জালাল আর রিজাল (রা) মদিনা পাক ছেড়ে ইরাকের ‘আউস’ এ চলে আসেন। পরবর্তিতে তাঁর ৫ম অধস্তন বংশধর মীর সৈয়্যদ মুহম্মদ গেসুদারাজ সুলতান মাহমুদ গজনবী (رحمة الله)’র সময়ে ইসলামের দাওয়াত নিয়ে আফগানিস্তান হিজরত করেন, এবং তাঁর সাথে ভারত অভিযানেও শরীক হন। আফগান-বেলুচিস্তানের সীমান্তের ‘কোহে সোলাইমানি’তে তিনি শায়িত আছেন, যে জায়গাটি সুলতান গজনবীর উপহার হিসেবেই তিনি লাভ করেন, এবং এখানে বসেই তিনি মুলতান পর্যন্ত ইসলামের দাওয়াত ছড়িয়ে দিয়ে ৪২১ হিজরিতে ওফাত বরণ করেন, আর এই সময়টা ছিল খাজা গরীব নওয়াজ মঈনুদ্দিন চিশতি(رحمة الله)র ভারত আগমনের দুইশ বছর আগে। এ গেসুদারাজ (আউয়াল)’রই ১২ তম অধস্তন পুুরুষ হলেন সিরিকোট বিজয়ী, ফাতেহ্ সিরিকোট সৈয়্যদ গফুর শাহ্ ওরফে কাপুর শাহ্ (رحمة الله)। [Local govt. Act: (Ref-15) Hazara 1871] তিনি আফগানের কোহে সোলাইমানি হতে হিজরত করে উত্তর- পশ্চিম সীমান্তের কোহে গঙ্গরে আসেন এবং অত্যাচারী শিখ রাজাদের প্রতিহত করে যে এলাকাটি ইসলামের জন্য আবাদ করেন এর বর্তমান কেন্দ্রস্থল ‘সিরিকোট’। ‘সের’ মানে মাথা, আর কোহ্ ‘হল পাহাড়। ‘সেরকোহ’ মানে ‘পাহাড়ের চূঁড়া’ বা পাহাড় শীর্ষ। এই ইসলাম বিজয়ী বীর হযরত সৈয়্যদ গফুর শাহ্ ওরফে কাপুর শাহ্ (رحمة الله) গঙ্গর পাহাড়ের একদম মাথায় বসবাস করতেন বিধায় তাঁর আবাস বুঝাতে ‘সেরকোহ্ শব্দটি ব্যবহার হয়, এবং কালের বিবর্তনে মানুষের মুখে শব্দ পরিবর্তনের স্বাভাবিক ধারায় বর্তমানে এ এলাকা ‘সিরিকোট’ হিসেবে পরিচিত হয়েছে। ফাতেহ্ সিরিকোট সৈয়্যদ গফুর শাহ্ (رحمة الله)’র ১৩ তম অধস্তন পুুরুষ হযরত সৈয়্যদ সদর শাহ্ (رحمة الله)’র ই শাহজাদা হলেন এই প্রবন্ধে আলোচিত শাহানশাহ্ এ সিরিকোট, আল্লামা সৈয়্যদ আহমদ শাহ্ সিরিকোটি, পেশোয়ারী (رحمة الله)। [শাজরা শরীফ, প্রকাশনায়, আনজুমান -এ রহমানিয়া আহমদিয়া সুন্নিয়া ট্রাস্ট] সিলসিলায়ে আলিয়া কাদেরিয়ার এই মহান দিকপাল শুধু কাদেরিয়া ত্বরিকাকে নয়,এমনকি বিশ্বের বিভিন্ন দেশে দেশে ভ্রমন করে সুন্নিয়ত কেও পূনর্জাগরিত করেছিলেন তাঁর শতাধিক দীর্ঘ হায়াতে তাইয়্যেবাকে কাজে লাগিয়ে। তাই আজ বাংলাদেশ-বার্মা, আফ্রিকা-পাকিস্তান, মধ্যপ্রাচ্য সহ পৃথিবীর বহুদেশ-জনপদে একটি আদর্শ, একটি প্রেরণার নাম হলেন শাহানশাহে সিরিকোট (রহ.)।\n\nক. শিক্ষা-দীক্ষা\n\nঐতিহ্যগত উন্নত পারিবারিক শিক্ষা, তালিম, তারবিয়তের পাশাপাশি তিনি ছিলেন পরিত্র কোরানে করিমের হাফেজ। কোরান, হাদিস, উসুল-ফেকাহ্ ইত্যাদি দ্বীনিয়াত বিষয়ে শিক্ষা তিনি স্থানীয় আটক জেলা সহ ভারত-পাকিস্তানের বিভিন্ন মাদ্রাসার উপযুক্ত ওস্তাদগন থেকে আয়ত্ব করেন। লিখিত সনদ অনুসারে, ১২৯৭ হিজরির শা’বান মাসে তাঁকে ‘মমতাজুল মুহাদ্দেসীন’ সনদ প্রদান করে দস্তারে ফজিলত অর্পন করা হয়।\n\nযা ১৮৮০ খ্রিষ্টাব্দের কোন এক তারিখে আনুষ্ঠানিকভাবে প্রতিষ্ঠান কর্তৃপক্ষ প্রদান করেন। তাঁর ত্বরিকত জীবনের দীক্ষা গুরু ছিলেন হরিপুরের বিখ্যাত কামেল অলী, গাউসে দাঁওরা, খলিফায়ে শাহে জীলাঁ, খাজা আবদুর রহমান চৌহরভী আল আলাভী (رحمة الله)।\n\n[শাজরা শরীফ, প্রকাশনায়, আনজুমান -এ রহমানিয়া আহমদিয়া সুন্নিয়া ট্রাস্ট] ১৯১২ তে, আফ্রিকা হতে স্বদেশ প্রত্যাবর্তনের পর তিনি শত শত বছরের মধ্যে শ্রেষ্ঠত্বের দাবিদার এমন কামেল মুর্শিদের হাতে বয়াত গ্রহন করে ত্বরিকত জীবনের নতুন এক অধ্যায়ের সূচনা করেন। তাঁর পীর খাজা চৌহরভী (رحمة الله)’র আধ্যাত্মিক মর্যাদার অনুমান সাধারনের জন্য সাধ্যাতীত। যিনি প্রাতিষ্ঠানিক-আনুষ্ঠানিক কোন প্রকারের শিক্ষার্জনের সুযোগ লাভ করতে পারেননি, অথচ তাঁর অদৃশ্য আধ্যাত্মিক ‘ইলমে আতায়ি’ দিয়ে রচনা করে গেছেন ১৮ টি কিতাব। এর একটি কিতাব হল ৩০ পারা বিশিষ্ট দরুদ গ্রন্থ ‘মজমুয়ায়ে সালাওয়াতে রাসুল সল্লাল্লাহু আলাইহি ওয়াসাল্লাম’, যা বড় বড় আল্লামাদের পর্যন্ত আক্বল হয়রান হবার মত একটি কিতাব। দুনিয়ার বুকে কোরান শরিফ, বোখারি শরিফের পর এটিই তৃতীয় ৩০ পারা কিতাব যা মাকসাদ হাসিল ও বরকতের জন্য খতম দেওয়ার রেওয়াজ চালু আছে। বিশুদ্ধ আরবীতে রচিত এ অনবদ্য দরুদ গ্রন্থের একটি কপি মদিনা বিশ্ববিদ্যালয়ের গ্রন্থাগারের এক আরব পাঠকের নজরে আসবার পর, তিনি কিতাবটির মলাটে আরবিতে একটি মন্তব্য লিখে যান যে, ‘‘এটা কখনো কোন অনারবের রচনা হতে পারেনা’’। উল্লেখ্য, যেহেতু এ বিরল দরুদ গ্রন্থের লেখক খাজা আবদুর রহমান চৌহরভী (رحمة الله)’র পরিচয় হল তিনি পাকিস্তানের হরিপুর জেলার বাসিন্দা, একজন অনারব। অর্থাৎ অনারবের পক্ষে এত উচ্ছাঙ্গের আরবী ভাষার কিতাব রচনা কখনও সম্ভব হবার কথা না।\n\nখ. ইসলামের মূলধারা ‘সুন্নিয়ত’\n\nকোরান-সুন্নাহ্, এজমা-কেয়াস এবং মাজহাব ও সূফিবাদের সুসামন্জস্যপূর্ণ বিশ্বাস ও আমলই মূলত সুন্নিয়ত। এটাই ইসলামের মূলধারা। এ আক্বিদা-আমলের মুসলমানরাই সুন্নি মুসলমান। সুন্নি মুসলমানরা বিশ্বাস করে যে, শুধু শরিয়তের অনুসরণ সফলতার জন্য যথেষ্ট নয়, দরকার তাসাওফের পথ ত্বরিকতও। আবার শরিয়ত বাদ রেখে শুধু ত্বরিকত-মারেফাত চর্চা সুন্নিয়তে গ্রহণযোগ্য নয়। উল্লেখ্য, এমন সুসামঞ্জস্যপূর্ণ অবিতর্কিত আদর্শের অনুসারী সফল পুরুষগনের মধ্যে হযরত গাউসুল আযম জিলানী, খাজা মঈনুদ্দিন চিশতি, শেহাবুদ্দিন ওমর সোহরাওয়ার্দী, বাহাউদ্দিন নক্সবন্দী, মুজাদ্দিদ আল ফেসানি (رحمة الله)’র পথ ও মত কাদেরিয়া, চিশতিয়া, সোহরাওয়ার্দীয়া, নক্সবন্দীয়া ইত্যাদি নামে পরিচিত। উক্ত মূল ত্বরিকত দর্শনের অনুসরণে এবং সিলসিলাহ্ পরম্পরায় পরবর্তিতে আরো কিছু ত্বরিকত দর্শন আত্মপ্রকাশ করলেও প্রথমোক্ত চারটিই বিশ্বব্যাপি বহুলভাবে সমাদৃত ও পরিচিত। উল্লেখ্য, ত্বরিকত সমূহের উক্ত মূলধারার অপর নামও কিন্তু সুন্নিয়ত। যদিও এসব ধারার অনুসারী দাবিদারদের মধ্যে ইদানিং কিছু কিছু ক্ষেত্রে শিয়া ও ওহাবী মতবাদের আক্বিদা -আমল ও আচরণ লক্ষ্যণীয়। এরপরও, সহজভাবে আমরা সুন্নি বলতে বুঝব কোরান -সুন্নাহ্ -এজমা, কেয়াস -মাজহাব -ত্বরিকতে বিশ্বাসী ও অনুসারী বৃহত্তর ইসলামি জনগোষ্ঠীকে। এরাই, হাদিস শরীফে নির্দেশিত একমাত্র নাজাতপ্রাপ্ত দল ‘আহলে সুন্নাত ওয়াল জামাআত’। যাদের পরিচয় হল ‘‘মা আনা আ’লাইহি ওয়া আসহা-বি।’’ [আল হাদিস]\n\nগ.বিশ্বব্যাপি সুন্নিয়ত প্রচারে শাহানশাহ্ এ সিরিকোটের কর্মযজ্ঞ \n\nহযরত সিরিকোটি (رحمة الله) ১৮৮০ খ্রিষ্টাব্দে প্রাতিষ্ঠানিক শিক্ষার আনুষ্ঠানিকতার ইতি টানবার পর থেকেই নিজেকে দ্বীনের কাজে নিয়োজিত করে দ্বীনি শিক্ষাকে কাজে লাগাতে শুরু করেন। তাঁর উল্লেখযোগ্য কয়েকটি অবদান এ প্রবন্ধের শিরোনামের প্রাসঙ্গিকতা বিবেচনায় সংক্ষেপে তুলে ধরলামঃ\n\nদক্ষিণ আফ্রিকায় ইসলাম প্রচার\n\n১৮৮০-১৯১১ খ্রিষ্টাব্দের মধ্যে, তিনি প্রথমে আপন মাশওয়ানি সৈয়্যদ ‘বংশের এক তাপসী নারীর সাথে পারিবারিক ঐতিহ্যানুযায়ী বিবাহ বন্ধনে আবদ্ধ হন, এরপরই কোন এক সময়ে ইসলাম প্রচারের ব্রত নিয়ে পূর্বপুরুষ আহলে বাইত (রা) গনের পথ ধরে দক্ষিণ আফ্রিকায় ছুটে যান ইসলাম প্রচারের কাজে। দক্ষিণ আফ্রিকার ক্যাপটাউন, মোম্বাসা ও জাঞ্জিবারের বিভিন্ন জনপদে তাঁর হাতে অসংখ্য স্থানীয় কৃষ্ণাঙ্গ ইসলাম ধর্ম গ্রহন করে। Dr Ibrahim M Mahdi মাহাদি লিখিত A short history of Islam in South Africa গ্রন্থের স্বীকৃতি অনুযায়ী এ সব অঞ্চলের ইসলাম প্রচারকদের মধ্যে সবচেয়ে বেশি সফলকাম প্রচারক হলেন সৈয়্যদ আহমদ পেশওয়ারী ‘নামক একজন ভারতীয় ব্যবসায়ী। উল্লেখ্য, পাকিস্তান অর্জনের আগেকার ঐ সময়ে সিরিকোটি হুজুর ভারতীয় হিসেবেই পরিচিত হবার কথা। আর তিনি ইসলাম প্রচারের পাশাপাশি সুন্নতি পেশা ব্যবসায় -বানিজ্যের মাধ্যমে আফ্রিকার একজন শীর্ষ ব্যবসায়ী হিসেবেও গন্য হতেন। পরবর্তিতে, ১৯১১ সনে, তাঁর নিজের অর্জিত অর্থে আফ্রিকার প্রথম জামে মসজিদটি তাঁর হাতেই নির্মিত হয়। [Dr.Ibrahim M Mahdi, প্রাগুক্ত] পাকিস্তানের বিভিন্ন প্রামাণ্য গ্রন্থেও সিরিকোটি হুজুরের আফ্রিকায় ইসলাম প্রচারের তথ্য পাওয়া যায়।\n\n[প্রফেসর ড. মাসউদ আহমদের ইফতিতাহিয়্যা, মুফতী আবদুল কাইয়্যুম হাযরাভী, আল্লামা আবদুল হাকীম শরফ কাদেরী, আল্লামা সৈয়দ আমির শাহ্ গীলানী, ড. মমতাজ আহমদ ছদিদীসহ বিভিন্ন স্কলারদের কিতাব] বিশেষত, তাঁর বড় নাতি, দরবারে আলিয়া কাদেরিয়া সিরিকোট শরিফের বর্তমান সাজ্জাদানশীন হযরত, আল্লামা সৈয়্যদ মুহম্মদ তাহের শাহ্ মাদ্দাজিল্লুহুল আলিও একবার অধম প্রবন্ধকারের জিজ্ঞেসে বলেছিলেন যে, দক্ষিণ আফ্রিকার ঐ জামে মসজিদের দেখভাল করার দায়িত্ব অদ্যাবধি তাঁর নানার বংশের আত্মীয়দের হাতে রয়েছে। সিরিকোটি হুজুরের সহদোর ভাই সৈয়্যদ মুহাম্মদ ইউসুফ শাহ্ ১৯১১ সালে স্বপরিবারে উক্ত মসজিদসহ দ্বীনী মিশনের দায়িত্ব পালনের জন্য দক্ষিণ আফ্রিকায় হিজরত করেন। [অধ্যাপক কাজী সামশুর রহমান, সুন্নিয়তের নবদিগন্ত উন্মোচনকারী পথিকৃত,\n\nহযরত সৈয়্যদ আহমদ শাহ্ সিরিকোটি রহ. তরজুমান যিলক্বদ সংখ্যা ১৪৩৯ হিজরী] উল্লেখ্য, হুজুর কেবলা তাহের শাহ্ ‘র দাদা সিরিকোটি শাহ্ এবং নানাজি সৈয়দ ইউসুফ শাহ্ সম্পর্কে আপন ভাই হন। সৈয়্যদ বংশের পবিত্র রক্তধারার বিশুদ্ধতা বজায় রাখতে তাঁদের সব আত্মীয়তা নিজেদের মধ্যেই এ পর্যন্ত হয়ে আসছে।\n\nপীরের দরবারে নজিরবিহীন খেদমতে\n\nআফ্রিকা থেকে ফিরে তিনি তাঁর পীর খাজা চৌহরভী (رحمة الله)’র দরবারেই কাটিয়ে দেন প্রায় ৭-৮ বছর। সেখানেও তিনি বিরল স্বাক্ষর রেখেছেন দরবারের সেবায়। পীরের সাথে তাঁর প্রথম সাক্ষাতের ঘটনাটিও বড়ই তাৎপর্যপূর্ণ ছিল। তাঁর মহীয়সী বিবির উপুর্যপরি পরামর্শ এবং পীড়াপীড়িতেই তিনি খাজা চৌহরভীর সাথে সাক্ষাতে কোনমতে রাজি হন, এবং সেই এলাকার হরিপুর বাজারে কাপড়ের দোকান খুলেছিলেন। হরিপুর থেকে সিরিকোটের দুরত্ব অন্তত ১৮ মাইল। দোকান খোলার কয়েকদিন পর, আসা-যাওয়ার পথেই একদিন হয়ে গেল সেই তাৎপর্যপূর্ণ মিলনপর্ব। এ সময় সিরিকোটি হুজুরের এক লোকের নুরানি সূরতের দিকে দৃষ্টি গেল, যাঁকে খুব কর্ম ব্যস্ত মনে হচ্ছিল। ভাবছিলেন, বোধহয় উনিই হবেন, তাঁর বিবির পছন্দের সেই পীর। সামনাসামনি হতেই তাঁকে সালাম দিলেন, আর পীর সাহেবের পক্ষ থেকে প্রত্যুত্তর এল অনেক লম্বা এবং বিশেষ স্বরভঙ্গিতে, যেন তাঁর সেই স্বরভঙ্গি জানান দিচ্ছিল ‘‘ও তুমিই তাহলে,এসেছ শেষতক -ঠিক আছে, আমারও যে দরকার তোমাকে’’। পীরজি সালামের তাৎপর্যপূর্ণ উত্তর শুধু দিলেন না, এবার জিজ্ঞেস করলেন, ‘‘চান্দে কেত্তে আয়ে’’, হে চাঁদপুরুষ আপনি কোত্থেকে আসছেন? সিরিকোটি হুজুর উত্তর দিলেন, গঙ্গর সে’-গঙ্গর উপত্যকা হতে। আবার জিজ্ঞেস, এখানে কেন? উত্তর দিলেন, ‘‘আমি হরিপুর বাজারের নতুন দোকানদার’’। পীরজি বল্লেন, ও তাই নাকি, বেশ ভাল কথা, আমার কাছে যারা আসে আমি তাদের বলব যে, হরিপুরে আমার একটা দোকান আছে, যেন তারা আপনার কাছ থেকে কিনে ‘‘কী আশ্চর্য, প্রথম দেখাতেই যেন শত বছরের আপনজন, পর বলে মনে হচ্ছিলনা চৌহরভী হুজুরকে। এবার সিরিকোটি হুজুর জানতে চাইলেন, হযরত আপনাকে খুব তৎপর দেখাচ্ছে, কী করছিলেন? বললেন, একটা মসজিদ নির্মানের কাজে ব্যস্ত আছি’’। সিরিকোটি সাহেব বললেন, তাই নাকি? তাহলে মেহেরবানি করে আমাকেও এমন মোবারক কাজে শরিক করুন, এই বলে, হযরত চৌহরভী’র হাতে তিনি তুলে দেন একশত টাকা, সুবহানআল্লাহ! ঘটনাটি আনুমানিক ১৯১২ খ্রিষ্টাব্দের কোন এক সময়ে, আর সে সময়ে একশত টাকা তাৎক্ষনিক দানের ঘটনা কল্পনাতীত। শুধু চৌহর শরিফের উক্ত মসজিদ নয়, সিরিকোটি হুজুর নিজের টাকায় আরো বহু মসজিদ তৈরী করেন, এর মধ্যে একটি হরিপুর বাজারে রয়েছে,। তাছাড়া নিজ বাড়ি সিরিকোট দরবারের জামে মসজিদটিও তাঁর টাকায় নির্মিত হয় ১৯০১ খ্রিষ্টাব্দে। বিশেষ করে, ১৯০২ সনে চৌহরভী (رحمة الله) হরিপুর বাজারে যে “দারুল উলুম ইসলামিয়া রহমানিয়া প্রতিষ্ঠার যাত্রা শুরু করেছিলেন, তা মূলত সিরিকোটি সাহেবের হাতেই বিশাল মারকাজ হিসেবে পূর্ণতা পায়। তিনি এই মাদ্রাসার আর্থিক পৃষ্টপোষকতায় শুধু প্রধান ছিলেননা, বরং খাজা চৌহরভী (رحمة الله) ‘র পর এর পরিচালনাটা পরিপূর্ণভাবে তাঁর উপরই নির্ভরশীল হয়। মাদ্রাসার বিশাল দ্বিতল ভবন(১৯২৭ খ্রি ) সহ পরবর্তী সকল উন্নয়ন ও প্রশংসনীয় অবস্থান ছিল তাঁর অবদান।\n\nউল্লেখ্য, ৩১ডিসেম্বর ১৯৪৮ তৎকালিন অবিভক্ত পাকিস্তানের মন্ত্রী এবং গভর্নর সর্দার আবদুর রব নিশতার এ মাদ্রাসার অবস্থান সম্পর্কে বলেছিলেন। ‘‘এই দারুল উলুমের মাধ্যমে এমন কামেল ব্যক্তি তৈরী হয়েছে যে যাঁদের পদচুম্বনে রয়েছে পরকালের মুক্তি’’ (আন্তর্জাতিক খ্যাতিসম্পন্ন আ’লা হযরত গবেষক, প্রফেসর ড: মাসউদ আহমদ লিখিত ইফতিতাহিয়্যা ) ২২ মার্চ ১৯৪৯ পাকিস্তানের প্রথম প্রধানমন্ত্রী লিয়াকত আলী খাঁনও এ মাদ্রাসার অবদান স্বীকার করে গুরুত্বপূর্ণ মতামত দিয়েছিলেন। শুধু তাই নয়, দরবারের লঙ্গরখানা এবং এই রহমানিয়া মাদ্রাসার হোস্টেলের রান্নাবান্নার জন্য লাকড়ির অভাব ছিল বলে, তিনি নিজ বাড়ি সিরিকোটের পাহাড় হতে সারাদিন লাকড়ি যোগাড় করতেন এবং দিন শেষে ১৮ মাইল দুরের চৌহর শরিফে নিয়ে যেতেন নিজের কাঁধে করে। এভাবে বহুবছর তিনি এমন কঠোর শারীরিক পরিশ্রম পর্যন্ত করেছিলেন দরবার ও মাদ্রাসার সেবায়। এর ফলে তাঁর হাতে -ঘাঁরে যে গভীর ক্ষত সৃষ্টি হয়েছিল এর যন্ত্রনা এবং চিকিৎসা জীবনের শেষ দিনটি পর্যন্ত চলেছিল। এই ক্ষত সম্পর্কে তিনি বলতেন-ইয়ে মেরে বাবাজিকা মোহর হ্যায়’’। দ্বীনি খেদমতে কঠিন পরিশ্রমী এই জবরদস্ত আলেম-হাফেজ সিরিকোটি হুজুরের মধ্যেও এক সময়ে লোকালয় ছেড়ে বনে জঙ্গলে একান্তে রেয়াজত করবার ইচ্ছা জেগেছিল এবং এ জন্য পীরের এজাজতও চেয়েছিলেন, কিন্তু পীর খাজা চৌহরভী (رحمة الله) তাঁকে সাফ জানিয়ে দিলেন যে, বন জঙ্গলের কঠিন রেয়াজাত -মোশাহেদা -মোজাহেদার চেয়েও উত্তম হল মানুষের মধ্যে থেকে দ্বীনের খেদমত করা’’। সুতরাং সংসার -লোকালয় বর্জনে তিনি ব্যর্থ হবার পর, এবার তিনি চেয়েছিলেন লাহোর বাদশাহী জামে মসজিদের ইমাম -খতিবের দায়িত্ব পেতে। দরখাস্তও করেছিলেন কিন্তু এবারও পীর সাহেব একমত হলেন না। কারণ, ঐ মর্যাদাপূর্ণ পদে ইতোপূর্বে যিনি ছিলেন তাঁর এক শাহজাদা এ পদের জন্য আবেদন করেছেন, খাজা চৌহরভী চেয়েছিলেন যে, দায়িত্বটা মরহুম ইমামের সন্তানের হাতে থাকুক। তাই, হযরত সিরিকোটি, তাঁর পীরের এক তাৎপর্যপূর্ণ নির্দেশে প্রেরিত হলেন রেঙ্গুনে। তাঁর কামেল পীর ছিলেন গাউসে দাঁওরান, খলিফায়ে শাহে জীলান তিনি তাঁর রুহানি দৃষ্টিতে দেখেছিলেন হযরত সিরিকোটি হুজুরের হাতে রেঙ্গুন আর চট্টগ্রামের এক যুগান্তকারী দ্বীনি খেদমত সুন্নিয়তের মহাজাগরণের সুসংবাদ। ১৯২০ সালে, তিনি পীরের নির্দেশে স্বদেশের মায়া ছেড়ে দ্বীনের মায়ায় আবারো হিজরত করলেন রেঙ্গুনে।\n\nরঙ্গিলা রেঙ্গুনের আঁধার তাড়াতে, সিরিকোটি এলেন মশাল হাতে\n\nবার্মার রঙ্গিলা শহর রেঙ্গুনে হুজুরের আগমন ১৯২০ খ্রি। তখন তাঁর বয়স ছিল কমপক্ষে তেষট্টি। পীরের নির্দেশ আর ইসলাম প্রচারের নেশা তাঁকে এই বয়সেও বিদেশ সফরে বাধ্য করল। এখানে তিনি ছিলেন ১৯৪১ খ্রিষ্টাব্দের ডিসেম্বর পর্যন্ত। মোট ২১-২২ বছরের নিরলস প্রচেষ্টায় তিনি তৎকালিন বার্মার হাজার হাজার অমুসলিমকে যেমন মুসলমান বানিয়েছেন, তেমনি অসংখ্য বিপদগামি মুসলমানদের বানান সাচ্চা আক্বিদার পরহেজগার বান্দা।\n\n[১৯৩৫ সালে রেঙ্গুনে অনুষ্ঠিত বিদায়ী সংবর্ধনার মানপত্র,রচনায়- তফজ্জল হক, সংক্ষিপ্ত রিপোর্ট, আনজুমানে শুরা-ই রহমানিয়া রেঙ্গুন ১৬ অক্টোবর ১৯৩৬ খ্রিস্টাব্দে] অনেক ভাগ্যবান বান্দা তাঁর তা’লিম তারবিয়তের ফলে হয়েছিলেন ইনসানে কামেল অলি-আউলিয়া। জানা যায়, শুরুতে তিনি ক্যাম্পবেলপুরে মৌলানা সুলতানের মাদ্রাসায় এবং পরবর্তিতে রেঙ্গুনের বিখ্যাত বাঙ্গালি সুন্নি জামে মসজিদের খতিব ও ইমাম হিসেবে দায়িত্ব পালন করেন। এই বিখ্যাত মসজিদই ছিল তাঁর সুন্নিয়ত প্রচারকেন্দ্র- যা তাঁর প্রত্যক্ষ তত্ত্বাবধানে ১৯৪১ এর ডিসেম্বর পর্যন্ত অব্যাহত ছিল। বিখ্যাত আ’লা হযরত গবেষক প্রফেসর ড: মাসউদ আহমদ, আনজুমানে শুরায়ে রহমানিয়ার ১৯৩৫ সনের রিপোর্টের তথ্যানুসারে জানান যে, পীরের নির্দেশকে অক্ষরে অক্ষরে পালন করতে গিয়ে হযরত সিরিকোটি (رحمة الله) ১৯২০-৩৫ পর্যন্ত ১৬ বছর একাধারে রেঙ্গুনে থেকে যান, একটি বারের জন্যও স্বদেশে আপনজনদের কাছে যাননি। যদিও এই সময়ের মধ্যে ১৯২৪ সনের ৫ জুলাই তাঁর মহান পীর খাজা চৌহরভী (رحمة الله) এবং ৩ শাবান ১৯২৮ তারিখ বুধবারে তাঁর বড় শাহজাদা মৌলানা সৈয়্যদ মুহম্মদ সালেহ্ শাহ্ ওফাত প্রাপ্ত হন (ইফতিতাহিয়্যা)। অবশ্য, এ সংক্রান্ত একটি কারামতের কথা জানা যায় হুজুর কেবলার প্রবীণ মুরীদদের কাছ থেকে, যা ড: মাওলানা সাইফুল ইসলামের একটি রচনায়ও স্থান পেয়েছে। সে অলৌকিক ঘটনানুসারে, হুজুর কেবলা সিরিকোটি, ঐদিন ৩ শা’বান, বুধবার আসরের নামাজের সময়ে, বা নামাজের পরে হঠাৎ করে নিজের হুজরার দরজা বন্ধ করে দীর্ঘক্ষণ বের হননি। তখন তিনি তাঁর অসুখ বলে বলেছিলেন। কিন্তু ঐ দিকে সিরিকোট শরিফে একই সময়ে অনুষ্ঠিত তাঁর বড় শাহজাদার নামাজে জানাজায় তাঁকে দেখা যায়, সুবহানআল্লাহ। [সূত্র, তরজুমান] উল্লেখ্য, খাজা চৌহরভী তাঁকে নির্দেশ দিয়েছিলেন, যেন ৩০ পারা দরুদ গ্রন্থ ছাপানোর কাজ এবং দারুল উলুম রহমানিয়ার কোন বিহীত না করে রেঙ্গুন না ছাড়েন। আর, এ জন্যই তিনি ১৬ বছর পরই স্বদেশে যান। আর, এরি মধ্যে তিনি ১৯৩৩ সনে এতবড় বিশাল ৩০ পারা কিতাব রেঙ্গুনে থেকেই প্রথম প্রকাশ সম্পন্ন করেন, এবং রহমানিয়া মাদ্রাসার দ্বিতল ভবন তৈরী করেন। এমনকি মাদ্রাসার ছাত্র -শিক্ষকদের আবাসনের এবং শিক্ষকদের নিয়মিত বেতনের ব্যবস্থাটাও তিনি রেঙ্গুন থেকে করেন, আর এমন বিরল খেদমতে সে সময়েও অংশগ্রহণের সুযোগটা হয়েছিল রেঙ্গুন প্রবাসী চট্টগ্রামের মুসলমানদের।\n\nরেঙ্গুন থেকে চট্টগ্রামে, আনজুমান-জামেয়ার মিশন শুরু\n\n১৯২০ থেকে ১৯৪১ এর ডিসেম্বর পর্যন্ত দীর্ঘ বাইশ বছরে রেঙ্গুনের হাজার হাজার স্থানীয় বার্মিজ নাগরিক এবং বাংলাদেশ, পাকিস্তান, ভারতসহ বিভিন্ন দেশ থেকে এসে কর্মরত প্রবাসীদের মধ্যে অসংখ্য অমুসলিম-মুসলিম নির্বিশেষে তাঁর আধ্যাত্মিক ও অলৌকিক আকর্ষণে উপকৃত হয়েছিলেন। এদের কেউ ভিন্ন ধর্ম থেকে ইসলামে আবার কেউ অন্ধকার জীবন থেকে আলোর দিকে ফিরে এসেছিলেন। রেঙ্গুনের বিখ্যাত বাঙালী মসজিদের ইমামত ও খেতাবতের পাশাপাশি রেঙ্গুনসহ সমগ্র ব্রহ্মদেশে সত্যিকারের দ্বীন ও তরীক্বতের প্রসার ঘটাতে সক্ষম হয়েছিলেন যা এখনো পর্যন্ত সেখানে বিদ্যমান। এ সময় সমগ্র রেঙ্গুনে তাঁর অসংখ্য কারামাতের কথা ছড়িয়ে পড়ে এবং দলে দলে লোকজন তাঁর কাছে এসে দুনিয়া-আখিরাতের অমূল্য নিয়ামত লাভে ধন্য হয়। বিশ্বস্ত সূত্রে জানা যায়, চট্টগ্রামের অপ্রতিদ্বন্ধি মুজাহিদ আলেমে দ্বীন, ইমামে আহলে সুন্নাত, মুজাদ্দিদে মিল্লাত হযরতুল আল্লামা সৈয়্যদ আযীযুল হক শেরে বাঙালা রহমাতুল্লাহি আলাইহি তাঁর রেঙ্গুন সফরের সময় কুতুবুল আউলিয়া, গাউসে যামান আল্লামা শাহ্ সিরিকোটী রহমাতুল্লাহি আলাইহি সম্পর্কে লোকজনের কাছে জানতে পেরে বাঙালি মসজিদে গিয়ে তাঁর সাথে মুলাক্বাত করেন এবং দীর্ঘক্ষণ আলাপ-আলোচনা ও পর্যবেক্ষণের পর তাঁর মধ্যে বিশাল বেলায়তী ক্ষমতা অবলোকন করে তিনি তাঁকে চট্টগ্রামে তাশরীফ আনার জন্য অনুরোধ জানান। পরবর্তীতে চট্টগ্রামের সংবাদ পত্র শিল্পের পুরোধা দৈনিক আজাদী’র প্রতিষ্ঠাতা আলহাজ্ব আবদুল খালেক ইঞ্জিনিয়ার, মাস্টার আবদুল জলিলসহ চট্টগ্রাম নিবাসী তাঁর অসংখ্য মুরীদের আবেদন-নিবেদন উপেক্ষা করতে না পেরে ১৯৩৫-৩৬ খ্রিস্টাব্দের দিকে তিনি রেঙ্গুন থেকে পাকিস্তান যাওয়ার পথে চট্টগ্রামে কিছু দিনের জন্য যাত্রা বিরতি করতেন। এ কয়েক দিনের যাত্রা বিরতিতে তাঁর আদর্শ, আখলাক ও অলৌকিক শক্তির আকর্ষণে এখানকার মানুষ আকৃষ্ট হতে থাকে এবং এখানে তাঁর মুরীদ’র সংখ্যা বাড়তে থাকে দিন দিন।\n\nএভাবে, ১৯৪১ এর শেষ দিকে এসে তিনি রেঙ্গুন থেকে স্থায়ীভাবে এই মিশন নিয়ে চট্টগ্রামে চলে আসার সিদ্ধান্ত নেন। এ সময় দ্বিতীয় বিশ্বযুদ্ধ চলছিল এবং বার্মা ছিল তখনো অক্ষত। কিন্তু আল্লাহর এ মহান অলী হযরত সিরিকোটী রহমাতুল্লাহি আলাইহি তাঁর অলৌকিক অদৃশ্য শক্তিতে দেখলেন যে, শিগগিরই রেঙ্গুন শহর বোমা হামলায় তছনছ হয়ে যাবে এবং অসংখ্য লোকের প্রাণহানি ও সম্পদহানি ঘটবে। তিনি তাঁর মুরীদ এবং পরিচিত সকলকে দ্রুত রেঙ্গুন ত্যাগের নির্দেশ দেন এবং নিজেও রেঙ্গুন ছেড়ে চলে আসেন।\n\nএ প্রসঙ্গে উল্লেখ্য যে, বর্তমানে রেঙ্গুনে বিদ্যমান গাউসে জমান আল্লামা সৈয়্যদ মুহাম্মদ তৈয়্যব শাহ্ রহমাতুল্লাহি আলাইহি এর খলিফা হাজি ইসমাঈল বাগিয়া সাহেব জানান যে, তাঁর আব্বা হাফেজ মুহাম্মদ দাঊদ জী বাগিয়া উক্ত নির্দেশ পেয়ে ৮ ডিসেম্বর ১৯৪১ তারিখে তাদের পুরো পরিবার নিয়ে রেঙ্গুন ছেড়ে লক্ষনৌতে নিজ দেশে ফিরে আসেন। অন্যান্যরাও চলে যান যার যার দেশে। আর ২৩ ডিসেম্বর ১৯৪১ তারিখে রেঙ্গুন শহরে বোমা বর্ষণ শুরু হয়। [মোছাহেব উদ্দিন বখতিয়ার, সিরিকোট থেকে রেঙ্গুন দ্রষ্টব্য] অপর একটি বিশ্বস্থ সূত্রে জানা যায় যে, শেষের দিকে হুজূর কেবলা সিরিকোটী রহমাতুল্লাহি আলাইহি রেঙ্গুন ছাড়বার সময় তাঁর খাদেম ফটিকছড়ি নিবাসী মরহুম ফজলুর রহমান সরকারকে রেখে আসেন হুজূর কেবলার বিছানায়। তাঁকে হুজুর কেবলা আরো তিন দিন থাকার পর রেঙ্গুন ছাড়ার পরামর্শ দেন। ফজলুর রহমান সরকার নির্দেশমত তিন দিন থেকে চলে আসেন এবং এর পরপরই বোমা বর্ষণ শুরু হয়। যারা হুজূর কেবলার নির্দেশ মেনে এবং বিশ্বাস করে রেঙ্গুন ছেড়েছিল তাদের সকলের প্রাণ বেঁচে যায় এবং সম্পদও রক্ষা পায় অনেকাংশ। আর অন্যদের অবস্থা হয় বিপরীত ধরণের। শেষ পর্যন্ত সকলকেই রেঙ্গুন ছাড়তে হয়েছিল যুদ্ধের ভয়াবহতা শুরু হবার পর, কিন্তু তাদের কেউ আর স্বাভাবিক এবং সুস্থভাবে দেশে ফিরতে পারেনি। হেটে হেটে আসবার সময় অনেকে পথিমধ্যেই ক্ষুধায় এবং শক্তিহীন হয়ে মারা যান।\n\nযা হোক, তাঁর রেঙ্গুন জীবনের শুরুতে ১৯২৪ সালের দিকে তাঁর পীর খাজা চৌর্হভী রহমাতুল্লাহি আলাইহি তাঁকে স্থলাভিষিক্ত করে শরীয়ত-তরীক্বতের বিশাল দায়িত্ব এবং আধ্যাত্মিক ক্ষমতা প্রদান করে দুনিয়া থেকে চিরবিদায় নেন। পীরের ইন্তিকালের পরপরই তিনি উক্ত অর্পিত দায়িত্বাবলী যথাযথভাবে আঞ্জাম দেয়ার লক্ষে তাঁর পীরের নামেই একটি সংগঠন গড়ে তোলেন।\n\n১৯২৫ সনের ১৫ ফেব্রুয়ারী ‘আন্জুমান-এ-শুরায়ে রহমানিয়া’ নামক এই সংস্থা স্থাপিত হলে খাজা চৌহরভী রহমাতুল্লাহি আলাইহি প্রতিষ্ঠিত হরিপুরস্থ রহমানিয়া মাদরাসা পরিচালনা, তাঁর রচিত ৩০ পারা বিশিষ্ট দরূদ শরীফের অদ্বিতীয় কালজয়ী গ্রন্থ ‘মাজমুয়ায়ে সালাওয়াতে রসূল সাল্লাল্লাহু আলাইহি ওয়াসাল্লাম’ প্রকাশনা সহ যাবতীয় দায়িত্ব এ সংস্থা কর্তৃক সুচারুরূপে পরিচালিত হতে থাকে। ‘আন্জুমান-এ-শুরায়ে রহমানিয়া’রেঙ্গুন’র চট্টগ্রাম শাখা স্থাপিত হয় ১৯৩৭ সনের ২৯ আগস্ট একই উদ্দেশ্য আঞ্জাম দেয়ার প্রয়োজনে। শুরুতে এ সংস্থা রেঙ্গুনের শাখা হিসেবে কাজ শুরু করলেও ১৯৪২ থেকে চট্টগ্রামের এই সংস্থাই হয়ে ওঠে হুজূর কেবলা রহমাতুল্লাহি আলাইহি’র মিশনের প্রধান অবলম্বন। ১৯৪২-১৯৫৪ পর্যন্ত অন্তত: ১২ বছর পর্যন্ত এই সংস্থার মাধ্যমেই চট্টগ্রাম থেকে আর্থিক পৃষ্ঠপোষকতা দেয়া হতো হরিপুরের রহমানিয়া মাদরাসার জন্য। সুন্নিয়ত ও তরিক্বতের অন্যান্য কাজও এ সংস্থার মাধ্যমে পরিচালিত হতো। পঞ্চাশের দশকে এসে বাঁশখালির শেখেরখীলের এক মাহফিলে দরূদ শরীফ বিরোধীদের বেআদবীপূর্ণ আচরণের প্রতিক্রিয়ায় সিরিকোটী রহমাতুল্লাহি আলাইহি চট্টগ্রামে এদের মোকাবেলার জন্য একটি শক্তিশালী মাদরাসা কায়েম করার ঘোষণা দেন। ১৯৫৪ সনের ২২জানুয়ারী এই নয়া মাদরাসা বাস্তবায়নের জন্য গঠিত হয় ‘আন্জুমান-এ আহমদিয়া সুন্নিয়া’ নামক অপর এক সংস্থা। সিরিকোটী হুজূরের উপস্থিতিতে এই নয়া আন্জুমানের ১৭ ফেব্রুয়ারী ১৯৫৪ তারিখের এক ঐতিহাসিক সভায় প্রস্তাবিত মাদরাসার নাম রাখা হয় ‘মাদরাসা-এ-আহমদিয়া সুন্নিয়া’ ২৫ জানুয়ারী ১৯৫৬ তারিখের এক সভায় এ মাদরাসাকে পর্যায়ক্রমে বিশ্ববিদ্যালয়ে উন্নীত করার লক্ষে মাদরাসার নামের সাথে “জামেয়া” (বিশ্ববিদ্যালয়) শব্দটি যুক্ত করে এ মাদরাসার নাম রাখা হয় ‘জামেয়া আহমদিয়া সুন্নিয়া’। [মোছাহেব উদ্দিন বখতিয়ার, গাউসিয়া কমিটি বাংলাদেশ ইতিবৃত্ত ও কর্মসূচি, ২১/১১/২০১২] চট্টগ্রামের ষোলশহরে স্থাপিত এই মাদরাসা আজ অর্ধশতাব্দিকাল ধরে দেশে সুন্নিয়তের প্রাণকেন্দ্র হিসেবে নেতৃত্ব দিয়ে যাচ্ছে। ১৮ মার্চ ১৯৫৬ তারিখে ইতিপূর্বে গঠিত আন্জুমান দ্বয়ের পরিবর্তে ‘আন্জুমান-এ-রহমানিয়া আহমদিয়া সুন্নিয়া’ নামক নতুন একক আন্জুমান প্রতিষ্ঠা করা হয়। [প্রাগুক্ত] বর্তমানে এই আন্জুমান দেশের প্রধান বেসরকারী দ্বীনী সংস্থা হিসেবে সর্বমহলে পরিচিত। আন্জুমান পরিচালিত এই ‘জামেয়া’কে এশিয়ার অন্যতম খ্যাতনামা সুন্নি মারকাজ হিসেবে বিবেচনা করা হয়। জামেয়ার এতটুকু সফলতার কারণ হলো এই প্রতিষ্ঠানটি আল্লাহর দরবারে কবূল হয়েছে।\n\nজামেয়া প্রতিষ্ঠার প্রেক্ষাপট বিবেচনায় দেখা যায়-বাঁশখালীর এক মাহফিলে হুজূর সাল্লাল্লাহু আলাইহি ওয়াসাল্লাম’র দরূদ-সালামকে ইনকার করার তীব্র প্রতিক্রিয়া হিসেবে এদের বিরুদ্ধে আদর্শিক মেধাভিত্তিক লড়াইয়ের চূড়ান্ত প্রস্তুতি হিসেবেই তৎকালীন ‘নয়া মাদরাসা’ এই জামেয়া আহমদিয়া সুন্নিয়া প্রতিষ্ঠিত হয়েছিল। জায়গা নির্ধারণ, ভিত্তি স্থাপন থেকে শুরু করে এর যাবতীয় পদক্ষেপ নেয়ার ক্ষেত্রে হযরত সিরিকোটী রহমাতুল্লাহি আলাইহি যেন অদৃশ্য কারো ইঙ্গিতের অনুসরণ করছিলেন। তাঁর ঘোষণা অনুসারে “শহর ভি নাহো, গাঁও ভি নাহো, মসজিদ ভি হ্যায়, তালাব ভি হ্যায়” এমন ধরণের জায়গাটি যখন অনেক যাঁচাই-বাছাই শেষে চট্টগ্রাম ষোলশহরস্থ বর্তমানের মাদরাসা এলাকাটি নির্ধারণ করা হয়। তখন এর মাটি থেকে ইলমে দ্বীন’র সুগন্ধি পাওয়া যাচ্ছে বলে উঠেন সুফী মোনাফ খলিফা নামক নাজিরপাড়া নিবাসী সিরিকোটি হুজুরের জনৈক মুরীদ।\n\nএই মাদরাসার পৃষ্ঠপোষকতা কে কোত্থেকে করবেন সে সম্পর্কে তিনি অনেক রহস্যময় মন্তব্য করেছিলেন। কেয়ামত পর্যন্ত এই মাদরাসা পরিচালনার ভার স্বয়ং আল্লাহর প্রিয় হাবীব সাল্লাল্লাহু আলাইহি ওয়াসাল্লাম গ্রহণ করেছেন বলে তিনি তাঁর মুরীদদের অভয় দেন। তিনি বলেন- “মেরে কান মে ইয়ে আওয়াজ আতেহে, ইয়ে নয়া মাদরাসা হাম খোদ চালাওঙ্গা’’ অর্থাৎ এই নতুন মাদরাসা আমি নিজেই চালাবো। সত্যিকার অর্থেই এই মাদরাসা চলছে যেন অদৃশ্য শক্তির ব্যবস্থাপনায়। টাকা-পয়সা যখন যা প্রয়োজন তা ভাবনা-চিন্তা করতে না করতেই চলে আসছে। শুধুমাত্র মাদরাসার টাকা নেয়ার জন্যই আজ আলাদা অফিস খুলে বসতে হয়েছে। কত চেনা-অচেনা লোক এসে হাদিয়া, সদক্বা, মান্নত, নিয়্যতের টাকা, যাকাত-ফিতরা ইত্যাদির টাকা দিয়ে যাচ্ছে তার ইয়ত্তা নেই। মান্নতকারীদের আশাভঙ্গ করেনা এই জামেয়া -তাই, আজ জামেয়া মান্নত পূর্ণ হওয়ার কথা মানুষের মুখে মুখে। শাহ্ সিরিকোটী রহমাতুল্লাহি আলাইহি বলেছিলেন-“মুঝেহ দেখনা হ্যায় তো, জামেয়া কো দেখো, মুঝসে মুহাব্বত হ্যায় তো, জামেয়া কো মুহাব্বত করো।” ভ্রান্ত মতবাদীদের বিরুদ্ধে ইসলামের মূলধারা সুন্নিয়তকে বিজয়ী করতে ইশ্ক্বে রসূল সাল্লাল্লাহু আলাইহি ওয়াসাল্লাম’র ভিত্তিতে এই মাদরাসা তৈরি করেছিলেন। ফলে, আজ ভেজাল থেকে আসল ইসলামকে রক্ষার অতন্দ্র প্রহরী ‘সাচ্চা আলেম’ বের হচ্ছে এই মাদরাসা থেকে।\n\nআল্লামা সিরিকোটী রহমাতুল্লাহি আলাইহি জামেয়ার কারিকুলাম সম্পর্কে বলেন, এই মাদরাসায় প্রয়োজনীয় সকল ভাষাজ্ঞানসহ বুদ্ধিবৃত্তিক বিষয়গুলোর উপরও শিক্ষা দিতে হবে। তিনি ভবিষ্যতে ইউরোপ-আমেরিকায় ইসলাম প্রচারে সক্ষম হয় এমন ইংরেজী ও জ্ঞান বিজ্ঞানে দক্ষ সুন্নী আলেম তৈরির জন্য এই জামেয়া প্রতিষ্ঠা করেন। তাঁর উদ্দেশ্য ছিল জামেয়ার সাচ্চা আলেমরা শুধু মোল্লা না হয়ে জ্ঞান-বিজ্ঞানের সকল শাখা-প্রশাখায় পারদর্শী হয়ে বহির্বিশ্ব পর্যন্ত যেন ইসলামের সঠিক আক্বীদা ও মূল্যবোধের বিস্তার ঘটাতে সক্ষম হন। সিরিকোটী রহমাতুল্লাহি আলাইহি এই মাদরাসা প্রতিষ্ঠার সময় বলেছিলেন, তোমরা ত্রিশ বছর পর্যন্ত হরিপুর রহমানিয়া মাদরাসার খিদমত করেছো। তাই, তোমাদের জন্য এই নয়া মাদরাসা (জামেয়া) উপহার হিসেবে দেয়া হয়েছে। যদি এই জামেয়ার দায়িত্ব সঠিকভাবে আঞ্জাম দাও তবে জেনে রেখো, এরপর তোমাদের জন্য আরো অনেক বড় বড় দায়িত্ব অপেক্ষা করছে। আর এই বড় দায়িত্ব যে ‘হুকুমত’ তাও তিনি কয়েক দফা উল্লেখ করেছেন। সুতরাং, মনে হচ্ছে, এখনো আমরা এই দায়িত্ব কাঙ্ক্ষিতভাবে পালন করতে পারিনি, তাই আজ হুকুমতও আমাদের হাতে নেই। কারণ, হুকুমতের যোগ্য লোক এখনো আমরা তৈরি করতে সক্ষম হইনি। তাই, আমাদের এই লক্ষে এগিয়ে যাওয়া উচিত।\n\nবাংলাদেশে সুন্নিয়তের পূনর্জীবনের কারণে তিনি আজও প্রাতঃস্মরণীয়\n\nসমগ্র বিশ্বে তাঁর দ্বীনি সেবার জ্বলন্ত নিদর্শন ও স্বাক্ষী থাকবার পরও বলতে হয় যে, বাংলাদেশই ছিল তাঁর খেদমতের এই ধারাবাহিকতায় পূর্ণতার ঠিকানা। যে আলোর মশাল নিয়ে তিনি আফ্রিকা থেকে এশিয়ার বিভিন্ন অঞ্চলে সফর করেছিলেন তা শেষ পর্যন্ত এই বাংলাদেশের চট্টগ্রামে এনে মজবুতভাবে গেঁড়ে দিয়েছেন বলে তাঁর নাতি পীর সাবির শাহ্ (মাজিআ) একবার চট্টগ্রাম জামেয়ার ময়দানে প্রদত্ত তাঁর এক ভাষনে মন্তব্য করেছিলেন। মনে হয়, তিনি বাঙালিদের জন্যই জন্মেছিলেন। তিনি বলেছিলেন, মাই ভি বাঙালি হুঁ। ১৯৫৮ ‘র পর যখন আর এ দেশ সফরে আসলেননা, তখন বাঙালি মুসলমানদের প্রতি তাঁর দরদ ভরা আশ্বাস ছিল ‘‘জিসিম মেরা সিরিকোট মে, আউর দিল মেরা বাঙ্গাল মে পড়া হুয়া হ্যায়’’। তিনি নাকি এমনও বলতেন যে, ‘‘বাঙালিওকা সাত মেরা হাশর হোগা’’। এটা আমাদের পরম সৌভাগ্যের খবর যে হুজুর সিরিকোটি (رحمة الله) এদেশের মানুষকে ভালবাসেন, এবং নিজের করে নিয়েছেন। ১৯৪২ হতে ১৯৫৮ সনের আগ পর্যন্ত, কোন অসুস্থতাই তাঁকে বাংলা মুলুকে সফর করা থেকে বিরত রাখতে পারেনি। একবার প্রচন্ড জ্বর ও অন্যান্য অসুস্থতার কারণে তিনি যখন চলতে ফিরতে অক্ষম, এমন সময়ে পরিবার থেকে তাঁকে সে বার এ দেশ সফরে না আনার জন্য অনুরোধ করা হয়েছিল। কিন্তু তিনি এ কথা শুনে বলেছিলেন -‘‘নেহী, মুঝেহ্ প্লেইন মে চড়হা দো, আগর রাস্তা মে মেরি মওত আয়ি তো মেই আল্লাহকা পাছ কেহ্ চোকেঙ্গা কে এয়া আল্লাহ্, তেরে রাস্তা মে মেরে মওত হুয়ি’’ সুবহানআল্লাহ! তখন হুজুরের বয়স একশ অতিক্রম করেছিল, এরপরও শারীরিক অপারগতা কখনো তিনি প্রকাশ করেননি, আর এমন ত্যাগের কারণেই তিনি বাংলাদেশের সুন্নিয়তের জাগরণে প্রধান পথিকৃৎ হতে পেরেছিলেন। বাংলাদেশে তাঁর সফরকাল ছিল জীবনের শেষ ২৩ বছর। প্রথমে রেঙ্গুনে আসা যাওয়ার পথে যাত্রা বিরতিতে মাত্র কয়েকদিনের জন্য, এভাবে ১৯৩৬-৪১ পর্যন্ত। আর ১৯৪২-১৯৫৮ পর্যন্ত নিয়মিত শীতকালিন সফরে এসে থাকতেন বেশ কয়েক মাস।এই সময়ে তাঁর হাতে হাজার হাজার মানুষের ভাগ্য পরিবর্তন হয়, এবং শরিয়ত-ত্বরিকতের ব্যাপক উন্নতি সহ দ্বীনি শিক্ষা বিপ্লবের নেতৃত্ব প্রদানের ফলে তাঁর হাতে সুন্নিয়তের পূনর্জীবন ঘটে, যা আজ সত্যনিষ্ঠ নিরপেক্ষ মহল অকপটে স্বীকার করেন। আজো তাঁর হাতে গড়া চট্টগ্রামের জামেয়া-আনজুমান বাংলাদেশের সুন্নিদের নির্ভরতার প্রধান ঠিকানা হিসেবে অব্যাহত আছে। আজ তাঁর আন্জুমানের হাতে পরিচালিত হয় শতাধিক মাদ্রাসা। আর, নতুন এক বিপ্লবী সুন্নি ধারার মাদ্রাসা কায়েমের প্রলয়ংকরী এই যাত্রায় ‘‘মসলকে আ’লা হযরত ভিত্তিক চট্টগ্রামের জামেয়া আহমদিয়া সুন্নিয়া আলিয়া (১৯৫৪)’’ ছাড়াও , তাঁর হাতে ১৯৪২ সনে প্রতিষ্ঠিত হয় রাউজান দারুল ইসলাম মাদ্রাসা, যা বর্তমানে আনজুমান ট্রাস্ট’র হাতে পরিচালিত এবং মাস্টার্স স্তরের কামিল মাদ্রাসায় উন্নীত হয়েছে। তাছাড়া, তাঁর হাতে পূনর্জীবন লাভ করেছে আরো বহু প্রতিষ্ঠান, এর মধ্যে হাটহাজারীতে -কাটিরহাট মুফিদুল ইসলাম ফাজিল মাদ্রাসা অন্যতম। ১৯৫৮ সনে এই কাটিরহাট মাদ্রাসা হাটহাজারীর বাতিলদের কবল থেকে রক্ষা পায় হযরত সিরিকোটি হুজুরের পদক্ষেপ ও সেখানে তাঁর সরেজমিন শুভাগমনের মাধ্যমে। এমন আরও অনেক মাদ্রাসা রয়েছে যেসব তাঁর প্রভাবে নতুন জীবন পায়। বিশেষত তাঁর হাতে কাদেরিয়া ত্বরিকায় যেমন নতুন জোয়ার আসে, তেমনি এ দেশবাসী পায় ‘‘মসলকে আ’লা হযরত’’ নামক সুন্নিয়তের বিশুদ্ধতম ধারার সন্ধান লাভ। বিদ্যমান পীর, সিলসিলাহ্ ও দরবারগুলোর জন্যও তিনি ছিলেন এক মহান পথ প্রদর্শক ও সংস্কারক। গাউসে পাক জিলানি (রা) যেভাবে তাঁর বহুমুখী সংস্কারমূলক পদক্ষেপ এবং আধ্যাত্মিক প্রভাব দিয়ে দ্বীনের পূনর্জীবন দিয়েছিলেন, ঠিক তেমনিভাবে সিরিকোটি হুজুরের হাতে সুন্নিয়ত পায় নতুন জীবন। আজ বাংলাদেশের যেখানেই সুন্নিয়তের আলো দৃশ্যমান, সেখানে একটু দৃষ্টি দিলেই দেখা যাবে এর নেতৃত্বে, বা নেপথ্যে রয়েছে শাহানশাহে সিরিকোট, বা তাঁর মাদ্রাসাগুলোর ছাত্রদের অবদান। আর, চট্টগ্রামকে তিনি বানিয়ে গেছেন সুন্নিয়তের প্রধান কেন্দ্র হিসেবে। কারণ, তাঁর জামেয়া ‘‘সুন্নিয়তের প্রধান ক্যান্টনমেন্ট’’ (উক্তি -শহীদ মৌলানা নুরুল ইসলাম ফারুকি ও স্বীকৃতি দেশের সকল মহলের) আজ ঢাকার মুহম্মদপুরে তাঁর আনজুমানের অপর কামিল-মাস্টার্স মানের সুন্নি মাদ্রাসা হল মুহম্মদপুরস্থ কাদেরিয়া তৈয়্যবিয়া আলিয়া মাদ্রাসা। যা রাজধানীর বুকে সুন্নিদের প্রধান অবলম্বন, এবং বাংলাদেশের সুন্নিয়ত রক্ষার দ্বিতীয় ক্যান্টনমেন্ট হিসেবে আখ্যায়িত হয়। বর্তমানে ঢাকার বুকে আরও কিছু প্রতিষ্ঠান রয়েছে এবং ভবিষ্যতেও হবে ইনশাল্লাহ্, কারণ এখানে ১৯৫২ সনে শাহানশাহ্ এ সিরিকোটের হাতে প্রতিষ্ঠিত হয় কায়েৎটুলিস্থ খানকাহ্ শরিফ।\n\nআরব দেশে তাঁর সফরের কারণে\n\nমক্কা শরিফ, মদিনা শরিফ, বাগদাদ শরিফ বিভিন্ন সময়ে সফর করেছিলেন সিরিকোটি হুজুর। এ সব সফরের সময় তাঁর হাতে স্থানীয় এবং ভিন্ন দেশ হতে সফরকারী বহু লোক বায়াত গ্রহন করে দ্বীনের খেদমতে আত্মনিয়োগ করেছিলেন। এদের মধ্যে, ১৯৪৫ খ্রিষ্টাব্দের হজ্বের সময়ের একটি ঘটনা প্রনিধানযোগ্য। আর, ঘটনাটি হল, এই বছর সিরিকোটি হুজুর মদিনা শরিফে অবস্থানকালে সে সময়ে মদিনা পাকের রওজা শরিফের খাদেম সৈয়্যদ মনজুর আহমদের মত একজন অতিব সন্মানিত আধ্যাত্মিক ব্যক্তিত্ব সিরিকোটি হুজুরের কাছে এসে, তাঁকে বায়াত করিয়ে নেবার আবেদন জানান। হুজুর কেবলা বলেন, ‘‘বর্তমান দুনিয়ায় আপনার চেয়ে এমন সম্মানিত হাস্তি আর কে হতে পারেন, যিনি খোদ রওজায়ে আক্বদাস শরিফের খেদমতে আছেন? সুতরাং আপনি কেন আমি অধমের হাতে বায়াত হবেন?’’। তখনি উক্ত সন্মানিত খাদেম সাহেব জানালেন যে, তিনি নিজের ইচ্ছায় নয়, বরং স্বয়ং রাসুলাল্লাহ্ সল্লাল্লাহু আলাইহি ওয়াসাল্লামের নির্দেশ পেয়েই হযরত সিরিকোটি হুজুরের হাতে বায়াত গ্রহনের জন্য আসতে বাধ্য হয়েছেন। আর, সিরিকোটি হুজুরও তাঁকে শেষতক বায়াত করিয়ে নিজের মুরিদের মধ্যে অন্তর্ভুক্ত করে নেন। সে থেকে উক্ত মহামান্য খাদেম সাহেব হুজুরের অনুসরণে চলতেন, এবং দ্বীনের সেবায় যোগ দেন। এ বছর, ১৯৪৫ সনের হজ্জের সময়েই ব্রিটিশ সরকারের প্রতিনিধি লর্ড ওয়াবেল ব্রিটেনের পথে জেদ্দা বিমান বন্দরে যাত্রা বিরতি করেছিলেন। এ সময়ে, সাংবাদিকদের প্রশ্নের এক উত্তরে তিনি বলেছিলেন যে,আন্দোলনরত ভারতীয় মুসলমানদের পাকিস্তান দাবি কখনো বাস্তবায়িত হবেনা। আর, এ খবর পত্রিকান্তরে প্রকাশিত হবার পর সমগ্র বিশ্বের মুসলমানরা হতাশাগ্রস্থ হয় এবং ভারতীয় মুসলমানরা একদম ভেঙ্গে পড়েন। তাঁরা রওজা মোবারকে এ জন্য আরজি পেশ করবার জন্য হজ্বব্রত পালনরতদের মাধ্যমে উক্ত মহামান্য খাদেম হযরত সৈয়্যদ মনজুর আহমদ সাহেবের স্মরণাপন্ন হলেন। কিন্তু খাদেমজি নিজে সরাসরি রওজা পাকে ফরিয়াদ না করে চলে আসেন সিরিকোটি হুজুরের কাছে, এবং বিষয়টি হুজুরের কাছে পেশ করে বলেন, “হুজুর আপনি আমার পীর -মুর্শিদ, সুতরাং এখন আপনি এখানে অবস্থানকালে আমি সরাসরি এ ফরিয়াদ করতে পারিনা, তাই মেহেরবানি করে আপনি আসুন, এবং ভারতীয় মুসলমানদের স্বাধীনতার ফরিয়াদটি আপনি নিজেই দয়াল নবী পাক (সল্লাল্লাহু আলাইহি ওয়াসাল্লামের) কদম পাকে পেশ করুন। হুজুর, খাদেম সাহেবের কাছে ওয়াবেলের কথা শুনে খুব ক্ষেপে যান এবং ‘‘এটা অসম্ভব’’ বলে মন্তব্য করেন। সাথে সাথে খাদেমকে সাথে নিয়ে রওজা শরিফের ভিতরের বিশেষ জায়গায় প্রবেশ করলেন, আর বের হয়ে, অত্যন্ত জালালি হালতে বললেন, ‘‘ওয়াবেলকা বাত ঝুটা হ্যায়, (মুসলমানুকা) পাকিস্তান করিব আ যায়েগা’’। আলহামদুলিল্লাহ্, এর দুই বছর পরই, ১৯৪৭ সনের ১৪ আগস্ট,পাকিস্তানের জন্ম হল, এবং ভারত থেকে স্বাধীনতার প্রথম স্বাদ পেল মুসলমানরা। এই প্রসঙ্গে, সিরিকোটি (رحمة الله) ১৯৫২ সনের ২৪ ফেব্রুয়ারি, চট্টগ্রামের ঐতিহাসিক লালদীঘি ময়দানে অনুষ্ঠিত ‘‘জমিয়তে ওলামায়ে পাকিস্তান’’র এক জনসভায় সভাপতির ভাষণে বলেছিলেন যে, তাঁর মহান পীর খাজা চৌহরভী (رحمة الله) তাঁকে ২৭ বছর আগে (১৯২০ খ্রি) বলে দিয়েছিলেন, ‘‘ইংরেজ চলা যায়েঙ্গে, আউর মুসলমানুকা কাম দাড়িমুন্ডা সে সাম্বালেঙ্গে’’।\n\n[খোতবায়ে ছদারাত, প্রকাশনায়, করাচি, পাকিস্তান] যা, সাতাশ বছর পর, ১৯৪৭ সনে বাস্তবায়িত হয় পাকিস্তানের জন্ম দাড়ি বিহীন নেতা ড. ইকবাল, জিন্নাহ্, লিয়াকত আলি খা, শেরে বাংলা ফজলুল হক, সোহরাওয়ার্দী’দের নেতৃত্বে আলোর মুখ দেখার মধ্য দিয়ে। যা হোক, সিরিকোটি হুজুরের কোন সফরই দ্বীনের সেবার বাইরে ছিলনা। বাগদাদ শরিফ সহ আরো যে সব দেশে তাঁর ভ্রমন হয়েছে সেখানেও হয়ত পাওয়া যাবে তাঁর খেদমতের নিদর্শন, যা গবেষকদের মাধ্যমে ভবিষ্যতে বেরিয়ে আসবে ইনশাল্লাহ্।\n\nঅন্যান্য দেশে তাঁর প্রভাব \n\nসিরিকোটি (رحمة الله) যখন রেংগুনে আসা যাওয়ার পথে কলিকাতা যাত্রা বিরতি করতেন কয়েকদিন। এই সময়ে তিনি ধরমতলা ওয়াসেল মোল্লার সাত তলা ভবনে থাকতেন। এখানে তাঁর বিশিষ্ট মুরিদ এবং পরবর্তিতে খেলাফত প্রাপ্ত, বিশিষ্ট চিকিৎসক ডাক্তার মুজাফ্ফরুল ইসলামের বাসভবনে তিনি উঠতেন। নোয়াখালি নিবাসি এই ডাক্তার হুজুরের খুব আপনজন ছিলেন। ডাক্তার ছিলেন ১৯২০ সালের এম বি পাশ ডাক্তার। তিনিও রেংগুনে সিরিকোটি হুজুরের হাতে বায়াত হয়েছিলেন। ১৯৩৫ সনের ১৬ ফেব্রুয়ারি, ২১ জিলক্বদ, হুজুর কেবলা সিরিকোটি যখন রেঙ্গুন হতে দীর্ঘ ১৬ বছর পর স্বদেশে যাচ্ছিলেন সেবার পথিমধ্যে দু’দিন কলিকাতা থাকবার কথা তাঁর একটি চিঠি থেকে জানা যায়। [ইফতিতাহিয়্যা, ড. প্রফেসর মাসউদ আহমদ] উল্লেখ্য, রেঙ্গুন -কলিকাতা -করাচি রুটেই ছিল হুজুরের স্বদেশে আসা যাওয়া। ১৯৩৬ সন থেকে, এই পথে আসা যাওয়ার কোন এক সময়ে তিনি চট্টগ্রামেও যাত্রা বিরতি করতেন। চট্টগ্রামের এই মাত্র কয়েকদিনের অবস্থান পরবর্তিতে এখানকার মানুষের ভাগ্যকে প্রসন্ন করে দিয়েছিল, এবং ১৯৪২ হতে রেংগুনের ২১/২২ বছরের মিশন চট্টগ্রামে স্থানান্তরিত হয়েছিল। যেহেতু, তিনি কলিকাতায়ও কিছুদিন থাকতেন তাই আশা করা যায় যে, সেখানেও তাঁর কিছু না কিছু অবদান থাকতে পারে, যা হয়ত ঠিকমত অনুসন্ধান করা হলে বের হয়ে আসবে। তবে, হুজুরের কলিকাতা সফরের বেশকিছু কারামতের কথা জানা যায়। এর একটি হল: একবার ডাক্তার মুজাফ্ফরুল ইসলামের বিবি আবেদা খাতুন কি এক কারণে হুজুরের কাছে আসবার সুযোগ পান, এবং এই সময় হঠাৎ আবেদার চোখ বেয়ে পানি এসে তা গড়িয়ে পড়তে থাকে। বিষয়টি হুজুরের দৃষ্টি এড়াতে পারেনি। হুজুর জিজ্ঞেস করলেন যে কেন আবেদা কাঁদছেন, ডাক্তার(স্বামী) কিছু বলেছে? তিনি বলতে চাচ্ছিলেননা, কিন্তু হুজুর বারবার জানতে চাপ দিচ্ছিলেন, তাই বাধ্য হয়ে, বললেন হুজুর! ডাক্তার আরো একটা বিয়ে করবে বলেছে,কারণ, আমি কোন সন্তান দিতে পারিনাই।আজ আমাদের বিয়ে হয়েছে ১৬-১৭ বছর হল, কিন্তু কোন সন্তান সন্ততি নাই, তাই ডাক্তার দ্বিতীয় বিয়ে করবার চূড়ান্ত সিদ্ধান্ত জানিয়ে দিয়েছে। আবেদার কান্না দেখে হুজুর খুব ব্যথিত হলেন, বললেন, ‘ডাক্তারের এত সাহস, আমার মেয়েকে ঘরে রেখে আবার বিয়ে করবে? ঠিক আছে, আজ আমি ডাক্তারের সাথে এর একটা দফা রফা করে ছাড়বো ইনশাল্লাহ্। হুজুর কেবলা আবেদাকে মেয়ে হিসেবে শুধু ডাকেননি, বরং ডাক্তার মুজাফ্ফর বাসায় আসার পর তাঁকে এক চোট নিয়ে ছাড়লেন, এবং পরিষ্কার করে বলে দিলেন- ‘যতদিন আমার মেয়ে আবেদা বেঁচে আছে ততদিন তোমার অন্য মেয়ে বিয়ে করা যাবেনা।’ এরপর, আল্লাহর দরবারে হাত উঠালেন সন্তানের জন্য। আলহামদুলিল্লাহ্, ঘটনাটা সম্ভবত ১৯৪২ এর দিকে হবে, আর ডাক্তারের ঘরে আবেদার সৌভাগ্যের নিদর্শন হয়ে পর পর দুই ছেলের জন্ম হল। প্রথম ছেলে শামসুল ইসলামের জন্ম হল ১৯৪৩ সনে, আর দ্বিতীয় ছেলে কামরুল ইসলামের জন্ম হল ১৯৪৫ সনে, সুবহানআল্লাহ। শামসুল ইসলাম এখন আর দুনিয়াতে নাই। মাত্র কয়েকবছর আগে তিনি ইন্তেকাল করেছেন। জীবনের শেষদিন পর্যন্ত জামেয়া -আনজুমানের সেবা করে গেছেন। আর, এখনো বেঁচে আছেন কামরুল ইসলাম, তিনি থাকেন চট্টগ্রামে। দুই ভাইয়ের কাছেই তাঁদের জন্মের প্রেক্ষাপট ও সিরিকোটি হুজুরের কারামতের প্রসঙ্গটি শুনেছি এবং লিখে রেখেছিলাম। যদিও এখানে কারামত বলাটা আমার উদ্দেশ্য নয়, ধারনা করা যায় যে, হুজুরের পদচারণা যেখানেই হয়েছে সেখানে দ্বীনের কোন না কোন সেবাও হয়েছে, যদিও এই মুহূর্তে সে তথ্যাদি আমার হাতে নাই। প্রসঙ্গত উল্লেখ্য, সিরিকোটি হুজুর শুধু কলিকাতা নয়, ভারতের বোম্বে সহ অন্যান্য কিছু জায়গায় ইসলামের খেদমত করেছেন বলে দৈনিক আজাদী’র কলামিস্ট শাখাওয়াত হোসেন মজনু’র একটি বক্তব্যে পাওয়া যায়। আর, হুজুরের আজমির শরিফ সফরের বিষয়টিত আছেই। একবার তাঁর আজমির সফরে শিশু শাহজাদা হাফেজ আল্লামা সৈয়্যদ মুহম্মদ তৈয়্যব শাহ্ (رحمة الله) সাথে ছিলেন, এবং সে সফরে একজন আগন্তুক বেশে স্বয়ং খাজা গরীবনওয়াজ (رحمة الله) শিশু তৈয়্যব শাহ্ কে সাক্ষাত দেন, আলিঙ্গন করেন এবং হ্রদ্যতাপূর্ণ আলাপের সাথে কিছু দোয়া-কালাম শিক্ষা দেন বলে জানা যায়। প্রসঙ্গত জানাতে চাই যে, এ আজমির শরিফের বহু খাদেম পরিবার হুজুর তৈয়্যব শাহ্ (رحمة الله) ‘র মুরীদ ছিলেন। ১৩-১৬ আগস্ট ২০১৭, আজমির সফরে, গাউসিয়া কমিটি বাংলাদেশের চেয়ারম্যান আলহাজ্ব পেয়ার মুহাম্মদ সহ অধম সেই পুরোনো নিদর্শনসমূহের একটি ‘কামাল মঞ্জিল’ এ গিয়েছিলাম। এ মঞ্জিলের বর্তমান গদীনশীন সৈয়দ সামির উদ্দিন চিশতি সে প্রসঙ্গ স্বীকার করে বলেন যে, তাঁর বাবা আলাউদ্দিন চিশতি সহ তাঁদের আত্মীয় স্বজনদের অনেকেই হুজুর কেবলা তৈয়্যব শাহ্’র মুরীদ, এবং হুজুর কেবলা তাঁদেরকে সে সময় আজমির শরিফে মাদ্রাসা তৈরীর বিষয়ে নির্দেশ দেন এবং এ বিষয়ে নিয়মিত খোঁজখবর নিতেন। সুতরাং বলা যায় যে, দ্বীনের খেদমতের এই ধারাবাহিকতা সিরিকোটি হুজুরের সময় হতেই চলে এসেছিল আজমিরে।সেদিনের সাক্ষাতে এক পর্যায়ে সামির চিশতি সাহেব আমাদেরকে বলেছিলেন যে, যদি এখন গাউসিয়া কমিটি -আনজুমান আজমিরে কোন মাদ্রাসা বানাতে চায়, তাহলে তাঁরা জায়গা দিতে প্রস্তুত আছেন।\n\nমসলকে আ’লা হযরতের বুনিয়াদ প্রতিষ্ঠার অগ্রদূত\n\nহযরত শাহানশাহে সিরিকোট ছিলেন বাংলাদেশ’র ‘মসলকে আ’লা হযরত’র বুনিয়াদ স্থাপনকারী, এমনকি পাকিস্তানের হরিপুর দারুল উলুমকেও তিনি সুন্নিয়তের এই বিশুদ্ধ ধারায় নিয়ে এসেছিলেন। ১৭ ফেব্রুয়ারি ১৯৫৪, সিরিকোটি হুজুরের ঐতিহাসিক অবদান হল চট্টগ্রামের জামেয়া আহমদিয়া সুন্নিয়া মাদ্রাসার যাত্রা। এর ভিত্তি প্রস্তর রাখবার সময়ই তিনি বলেন- ‘ইয়ে নয়া মাদ্রাসা কা বুনিয়াদ মসলকে আ’লা হযরত পর ঢালা গেয়া হ্যায়’। ২৫ জানুয়ারি ১৯৫৬, তারিখে এই মাদ্রাসার একাডেমিক যাত্রা শুরুর সময় এর নামের সাথে ‘জামেয়া’ শব্দ সংযুক্তি হয় একে মসলকে আ’লা হযরতের একটি বিশ্ববিদ্যালয়ে রুপ দেওয়ার উদ্দেশ্য নিয়ে। তাই, এ চিন্তাধারার যোগ্য আলেম আল্লামা ওয়াকার উদ্দিন বেরেলী (رحمة الله) কে নিয়োগ দেওয়া হয় এর প্রথম প্রিন্সিপ্যাল হিসেবে। পরবর্তিতে একই মসলকের বিশেষজ্ঞ আলেম আল্লামা নসরুল্লাহ্ খাঁন (رحمة الله) কেও একই দায়িত্বে এনেছিলেন গাউসে জামান তৈয়্যব শাহ্ (رحمة الله)। তাঁরা স্থানীয় ওলামাদের নিয়ে এদেশে আ’লা হযরতের চিন্তাধারার আলেম ও জনগন তৈরীতে রাখেন গুরুত্বপূর্ণ অবদান, যা আজ অনস্বীকার্য। শুধু তাই নয়, স্বদেশের হরিপুর সহ তাঁর সমস্ত আবাদি এলাকাতেই আজ মসলকে আলা হযরত যথেস্ট প্রভাবশালী একটি সুন্নি সহীহ্ ধারা হিসেবে পরিচিত। ‘শরহুল হুকুক’ সহ আ’লা হযরত রচিত বহু কিতাবের অনুবাদ করে স্থানীয়দের মধ্যে বিতরনের ব্যবস্থা হয়ে আসছে তাঁর হাতে পরিচালিত দারুল উলুম রহমানিয়া সহ বিভিন্ন প্রতিষ্ঠান হতে, যা মূলত তাঁরই প্রেরনার ফসল বিধায়, উক্ত কিতাবের উর্দু তরজমাকারী আল্লামা আবদুল হাকিম শরফ কাদেরী (رحمة الله)’র মত বিখ্যাত আলেম, উক্ত কিতাবের তরজমার মুখবন্ধে সিরিকোটি হুজুরের বিশাল দ্বীনি খেদমতের কথা অকপটে লিখে গেছেন। শুধু তাই নয়, আন্তর্জাতিক খ্যাতিসম্পন্ন আ’লা হযরত গবেষক প্রফেসর ড: মাসউদ আহমদ, মিশরের আল আজহারের প্রথম আ’লা হযরত বিষয়ে পি এইচ ডি ডিগ্রী লাভকারী মৌলানা মমতাজ আহমদ ছদীদি, পাকিস্তানের বিখ্যাত মুফতি আবদুল কাইউম হাজারভী (رحمة الله), মাওলানা সৈয়্যদ আমির শাহ্ গীলানী পর্যন্ত বহু খ্যাতনামা গবেষক-আলেমের কলমে হযরত সিরিকোটি (رحمة الله)’র অবদানের বিষয়টি উঠে এসেছে, আলহামদুলিল্লাহ্। আজ, এ দেশে, এমনকি মিশরের আল আজহার, কায়রো বিশ্ববিদ্যালয়, সহ বিভিন্ন ক্ষেত্রে এই চিন্তাধারার উচ্চতর গবেষণায় সিরিকোটি হুজুরের জামেয়ার অবদান অনস্বীকার্য। আ’লা হযরত কৃত কোরানের বিশুদ্ধতম তরজমা কানজুল ঈমান সহ আজ বহু জরুরি কিতাবের অনুবাদ ও মৌলিক গ্রন্থ রচনায় যিনি বাঙালি সুন্নি মুসলমানদের কাছে পরম শ্রদ্ধার পাত্র, সেই জান্নাতি মানুষ মৌলানা আবদুল মান্নান সহ আজ এ মসলকের অধিকাংশ দায়িত্ব পালনকারীই জামেয়ার, বা ঢাকা কাদেরিয়া তৈয়্যবিয়ার ছাত্র, যা দিনের সূর্যের মতই স্পষ্ট। উল্লেখ্য, আল্লামা সিরিকোটি (জন্ম ১৮৫৬-৫৭ খ্রি, ওফাত ১৯৬১ খ্রি) এবং আলা হযরত ইমাম আহমদ রেযা বেরলবী (জন্ম ১৮৫৬, ওফাত ১৯২১ খ্রি) সমসাময়িক বটে, কিন্তু সিরিকোটি হুজুর বেঁচে থাকেন আরো চল্লিশ বছর বেশি। তাঁর এমন লম্বা হায়াতের ১৯৫৮ পর্যন্ত তিনি বিভিন্ন দেশে নিরলস দ্বীনি সেবার সুযোগ নেন, যেখানে মসলকে আ’লা হযরত পরিচিতিও ছিল, এবং পরের সময়টাতে কাটান স্বদেশের দ্বীনি সেবায়। তাঁর শতাধিক বছরের হায়াতটাই ছিল হায়াতে তাইয়্যেবা। যেখানে ছিলনা কোন বিশ্রাম,ছিলনা কোন অবসর।\n\nসিলসিলায়ে আলিয়া কাদেরিয়ার নতুন জীবন দান \n\nড: মুহম্মদ এনামুল হক, রচনাবলীর ১১৭ পৃষ্ঠায়, ‘বঙ্গে সূফী প্রভাব’ অংশে কাদেরিয়া ত্বরিকা সম্পর্কে মন্তব্য করা হয় যে, পশ্চিম বঙ্গের রাজধানী মুর্শিদাবাদে বাগদাদ হতে হযরত সৈয়্যদ শাহ্ কামিস এসে ইসলাম প্রচার করেন, বাংলায় তাঁর বহু ভক্ত ও খলিফা ছিলেন। তিনি ১৫৮৪ খ্রিষ্টাব্দে ওফাত বরণ করেন। এরপর, তাঁর স্থলাভিষিক্ত হন শাহ্ সৈয়্যদ আবদুর রাজ্জাক নামক তাঁর খলিফা। এরপর, বাংলায় কাদেরিয়া ত্বরিকার মূলধারার অন্য কোন প্রতিনিধিত্বের তথ্য জানা যায়না\n\n[মোহাম্মদ আবু তালেব, ইসলামী শিক্ষার উন্নয়নে বৃহত্তর চট্টগ্রামের সাংবাদিক ও সংবাদপত্রের অবদান ১৯০০–২০০০, শীর্ষক গবেষণা পত্র] উপরোক্ত তথ্য বিশ্লেষণ করলে, আমরা ধরে নিতে পারি যে, ১৫৮৪ ‘র শাহ্ কামিস (রহ.)’র পর খলিফা শাহ্ আবদুর রাজ্জাক (رحمة الله) যদি আরও একশ বছরও বেঁচে থাকেন, তবুও বলতে পারি যে, কাদেরিয়া ত্বরিকার মূলধারা, বা এর কোন বড় ধরনের প্রভাব দীর্ঘ আড়াইশ বছর (১৬৮৫–১৯৩৫) দৃশ্যমান হয়নি। আর, এ বিশ্বশ্রেষ্ঠ কাদেরিয়া ত্বরিকার মূলধারা আজ বাংলাদেশে বলা যায় প্রধান সূফি ধারা হিসেবে বিবেচিত হচ্ছে- যা শাহানশাহে সিরিকোট ‘র এক ঐতিহাসিক অবদান।\n\nউল্লেখ্য, সিরিকোটি হুজুর রেঙ্গুন হতে কাদেরিয়া ত্বরিকার মশাল হাতে চট্টগ্রামে আসা -যাওয়া শুরু করেন ১৯৩৫-১৯৩৬ সনের দিকে। [সাজরা শরিফ] আর, ১৯৪২ হতে, পুরোদমে শুরু হয় তাঁর বাংলাদেশ মিশন, যা ১৯৫৮ পর্যন্ত তাঁর প্রত্যক্ষ সফরের মাধ্যমে, এবং পরবর্তিতে তাঁর শাহ্জাদা, মাতৃগর্ভের অলী হিসেবে খ্যাত, গাউসে জামান, আল্লামা তৈয়্যব শাহ্ হুজুর (১৯৬১-১৯৮৬) এবং তাঁর বড় নাতি রাহনুমায়ে শরিয়ত ও ত্বরিকত, আল্লামা তাহের শাহ্ (১৯৮৬-বর্তমান) ‘র হাতে ধারাবাহিক উপযুক্ত পরিচর্যার মাধ্যমে সুপ্রতিষ্ঠিত হয়েছে। বর্তমানে এই সিলসিলার মুরিদ-ভক্ত এবং অনুসারি সংখ্যা কল্পনাতীত, যারা আজ মাঠে-ময়দানে, শরিয়ত-ত্বরিকত, তথা সুন্নিয়তের জাগরণে প্রধান ধারার কর্মি হিসেবে সর্বজন স্বীকৃত, আলহামদুলিল্লাহ্। বাংলাদেশের ইসলামী সংস্কৃতির শতাব্দীর শ্রেষ্ঠ সংস্কার জশনে জুলুসে ঈদে মিলাদুন্নবী (দ.) এ সিলসিলারই পরবর্তী সাজ্জাদানশীন গাউসে জামান আল্লামা সৈয়্যদ মুহাম্মদ তৈয়ব শাহ্ (রহ.)’র দান। বর্তমান সাজ্জাদানশীন আল্লামা সৈয়্যদ মুহাম্মদ তাহের শাহ্ (মু.জি.আ.)’র হাতে এ জশনে জুলুস বর্তমানে ৪০ লাখ মানুষের গণজোয়ারে রূপ নিয়েছে। যা সুন্নিয়ত ও কাদেরিয়া তরিকার বর্তমান জাগরণকে চোখে আঙ্গুল দিয়ে দেখিয়ে দিচ্ছে।\n\nপ্রসঙ্গত, গাউসুল আযম জিলানি (রা)’র শ্রেষ্ঠ কাদেরিয়া ত্বরিকা তাঁর বিভিন্ন খলিফা, এবং বংশীয় সাজ্জাদানশীনদের মাধ্যমে বিশ্বব্যাপি বিকশিত হয়। বড়পীরের সবচেয়ে প্রিয় শাহজাদা ছিলেন শাহ্ আবদুর রাজ্জাক, যিনি বাগদাদে একজন শীর্ষ আলেমে দ্বীন হিসেবে খ্যাত ছিলেন। সেই শাহ্জাদা আবদুর রাজ্জাক, এবং বাগদাদের প্রধান বিচারপতি বড়পীরের নাতি খাজা আবু সালেহ নসর (রা)’র মাধ্যমে যে ধারা প্রবাহিত হয়, তাই মূল বা প্রধান ধারা, এমনকি শ্রেষ্ঠ ধারা বলা যায়। আর এই কাদেরিয়া সিলসিলাহর এই মূল ধারায় কয়েক শতাব্দির শ্রেষ্ঠ কামেল সাজ্জাদানশীন ছিলেন খাজা চৌহরভী (رحمة الله) যাকে খলিফায়ে শাহে জীলান লক্ববে অভিহিত করা হয়। সেই গাওসে দাঁওরা, খাজা আবদুর রহমান চৌহরভী (رحمة الله)’রই সাজ্জাদানশীন প্রধান খলিফা হবার সৌভাগ্য লাভ হয় হযরত সিরিকোটি (رحمة الله)’র। শুধু তাই নয়, হযরত খাজা চৌহরভী (رحمة الله), সিরিকোটি হুজুরকে এ বলে ইঙ্গিতপূর্ণ মন্তব্য করে বলেন যে, অলি আল্লাহদের প্রধান আধ্যাত্মিক আসন ‘গাউসে জামান’ পদটি কাদেরিয়া ত্বরিকায় থাকবে, যদি এর দায়িত্ব আওলাদে রাসুল (সল্লাল্লাহু আলাইহি ওয়াসাল্লাম) থাকেন। আর, এই রহস্যময় উক্তিটি ছিল হুজুর সিরিকোটি এবং তাঁর অব্যাবহিত কয়েকজন আওলাদে পাকের হাতে এ মোবারক দায়িত্ব থাকবার সুসংবাদ। আর, শত বছর আগেকার এ উক্তির তাৎপর্য এখন দিনের আলোর মতই সুস্পষ্ট। আজ কাদেরিয়া সিলসিলাহর সিরিকোটিয়া ধারার হাতেই দ্বীনের নেতৃত্ব অব্যাহত আছে, আলহামদুলিল্লাহ্। তাই সিরিকোটি (رحمة الله) এ অঞ্চলে একাধারে কাদেরিয়া ত্বরিকার মূলধারার এবং ইসলামের মূলধারা সুন্নিয়তের নতুন জীবনদাতা মহান সংস্কারক অলি আল্লাহ্।\n\nকৈফিয়ত\n\nখুব অল্প সময় হাতে নিয়ে আজকের সেমিনারে উপস্থাপিত এই প্রবন্ধটি লিখিত হয়েছে। তাই, তথ্যসূত্রগুলো যথাযথভাবে প্রতিস্থাপন করা যায়নি। পরবর্তিতে, প্রবন্ধটি মুদ্রনের সুযোগ হলে তা করা হবে, ইনশাল্লাহ্। তবে, প্রবন্ধ আলোচকদের জিজ্ঞেসে মৌখিকভাবে সূত্রসমূহ বলা হবে। যেহেতু, শিরোনামের সাথে প্রাসঙ্গিকতা বজায় রেখে প্রবন্ধটি উপস্থাপনের প্রয়াস পেয়েছি, এবং সেমিনারের সময়ের দিক বিবেচেনা করেছি, তাই হুজুরের জীবনের কারামত, জীবনদর্শন সহ বহুদিক, বহু ঘটনা এখানে উপেক্ষিত হয়েছে। এমনকি তাঁর কোন অবদানের বিষয়েও বিস্তারিত আলোচনা করা হয়নি। বিশেষত সিলসিলায়ে আলিয়া কাদেরিয়া, যা এদেশে সিরিকোটি হুজুরের হাতেই পূনর্জাগরিত হয়েছিল এর বিস্তারিত আলোচনাও উপেক্ষিত হয়েছে সঙ্গত কারণে। আজ ঘরে ঘরে খতমে গাউসিয়া, গেয়ারভী শরিফ চলছে, বাংলাদেশে স্থাপিত হয়েছে এ সিলসিলাহর হাজার হাজার খানেকাহ্ শরীফ, যা ইতোপূর্বে এদেশে এমনভাবে দেখা যায়নি। সিরিকোটি হুজুরের পদচারণায় কাদেরিয়া ত্বরিকা আজ এতটুকু আলোকিত। আশা করি, বিজ্ঞ আলোচকবৃন্দ অধমের এ সংক্ষিপ্ততা কে উদার দৃষ্টিতে বিবেচনা করবেন, এবং প্রয়োজনীয় পরামর্শ দেবেন। আপনাদেরকে ধন্যবাদ।"
  },
  {
    "1": "হুজুর কেবলা তাহের শাহ (মা.জি.আ.) কে নিয়ে পথভ্রষ্টদের উত্থাপিত আপত্তির জবাব",
    "2": "হুজুর কেবলা আল্লামা সৈয়দ মুহাম্মদ তাহের শাহ (মা.জি.আ) কে নিয়ে জাহেলদের উত্থাপিত কিছু প্রশ্নের জবাব।\n\n🖋লেখকঃ মাসুম বিল্লাহ সানি\n\n\n১।প্রশ্নঃ উনারে আওলাদে রাসূলের সার্টিফিকেট কে দিল?\n\n\n🖋জবাবঃ \n\nপ্রথমত, এর জন্য কি কুরআন হাদিসে খুঁজবেন নাকি বংশীয় শাজরা খুঁজবেন? হ্যাঁ এখন বলতে পারেন টাকা দিয়েও এসব জাল বানানো যায়। আরে মিয়া জাল তো জালই। আজকে যদি আপনে আওলাদে রাসূল সাজেন আপনার উপর গজব আসতে বেশি দেরী হবে না।\n\n\nদ্বিতীয়ত, আপনে যে আপনার দাদার দাদার দাদার আওলাদ আপনার নিকট তার কি প্রমাণ আছে? আওলাদে রাসূল যারা তাদের সবার বংশীয় শাজরা রাসূলের যুগ থেকে একে একে সংরক্ষিত আছে। এটাই হল আওলাদে রাসূলের সত্যতা। এখন শাজরা দেখানোর পরও বিশ্বাস করা না করা তো সেটা আপনার বিষয়। আমি এও জানি শয়তানের যুক্তির শেষ নেই। জবাব যদি হাজারটাও দেই আপনার ফিত্নায় জর্জরিত ক্বলব ঠান্ডা হবে না।\n\n\n২।প্রশ্নঃ উনি আওলাদে রাসুল (ﷺ) হলে ঈদে মিলাদুন্নবী (ﷺ) সৌদিআরবের মদীনাতে রাসূলের রওজা পাকে পালন না করে চট্টগ্রামে পালন করতে আসেন কেন?\n\n\n🖋জবাবঃ \n\nদ্বীন প্রচারের জন্য নবীগণ, সাহাবীগণ এক দেশে জন্ম নিয়ে অন্য দেশে গেলেন কেন? দ্বীনের খেদমত সারা বিশ্বের যেকোন প্রান্তে গিয়ে করুন কুরআন হাদিসে এর কোন নিষেধাজ্ঞা নেই।\n\n\n৩।প্রশ্নঃ আল্লাহর রাসূল (ﷺ) এর আদেশ অনুযায়ী ৩ মসজিদ ব্যতীত অন্য কোনো মসজিদে সফর করা নিষিদ্ধঃ ক। মাসজিদুল হারাম, খ। মাসজিদুল মানোওয়ারা, গ। মাসজিদুল আক্বসা।\n\nতাহলে আওলাদে রাসূল (ﷺ) হয়ে এই ব্যক্তি কিভাবে রাসূলের আদেশ অমান্য করে বাংলাদেশের মাসজিদুল শিয়াতে সফর করছেন?\n\n\n🖋জবাবঃ \n\nযারে দেখতে নারি তার চলন বাঁকা। আপনারা যখন সারা বাংলার মসজিদগুলোতে গাট্টি-বস্তা কাঁধে নিয়ে সফরে বের হন তখন এই হাদিস কি চোখে পড়ে না? যখন বিশ্ব ইজতেমায় সফর করেন তখন এই হাদিস কোথায় যায়? যাই হোক, এই হাদিসের ভুল ব্যাখ্যা আপনারাই করেন কখনও এই হাদিসকে ব্যবহার করে মসজিদের হাদিস নিয়ে মাযার জিয়ারতে ঢুকিয়ে মাযার জিয়ারত করতে নিষেধ করেন, কখনও অন্য কোথাও স্বীয় স্বার্থ হাসিলের উদ্দেশ্য প্রয়োগ করেন। এসব নিয়ে হাজার দিন তর্ক করতে পারেন অথচ উক্ত হাদিসটি [মিশকাতুল মাসাবিহঃ বাবুল মসজিদে] বর্ণিত আছে তার শরাহগ্রন্থ খুজে দেখতে কষ্ট লাগে। ঠেকা যখন আপনার আপনিই এর ব্যাখ্যা খুঁজে বের করবেন নিম্নোক্ত কিতাব থেকে -\n\n▪ মিরকাত শরহে মিশকাত (মুহাদ্দিস ইমাম সুলতান মোল্লা আলী কারী রহ.)  \n\n▪ মিরআতুল মানাজিহ শরহে মিশকাতুল মাসাবিহ (হাকিমুল উম্মাহ মুফতি ইয়ার খান নঈমী রহ.)\n\n\nতাও আমি মাসুম, এখানে অল্প করে কিছু ব্যাখ্যা উল্লেখ করছি, যা মাওলানা শহিদুল্লাহ বাহাদুর থেকে নেয়া হয়েছে,\n\n▶‘‘তিন মসজিদ ছাড়া অন্য কোন (মসজিদের) দিকে সফর করবে না। এ তিন মসজিদগুলো হলো বায়তুল্লাহ, বায়তুল মুকাদ্দিস ও আমার এ মসজিদ।’’(বুখারী, মুসলিম)\n\nঅথচ এ হাদিসের ভাবার্থ হচ্ছে,\n\n[এ তিন মসজিদে নামাযের ছওয়াব বেশী পাওয়া যায়। যেমনঃ\n\n▶মসজিদ বায়তুল্লাহ এক নেকীর ছওয়াব অন্যান্য জায়গায় এক লাখের সমান। (বুখারী) এবং\n\n▶বায়তুল মুকাদ্দাস ও মাদীনা পাকের মসজিদে এক নেকীর ছওয়াব পঞ্চাশ হাজারের সমান। (ইবনে মাযাহ) সুতরাং এসব মসজিদসমূহে এ নিয়তে দূর থেকে সফর করে আসা কল্যাণকর ও জায়েয। কিন্তু অন্য কোন মসজিদের দিকে একই নিয়তে সফর করা অনর্থক ও নাজায়েয। নাউযুবিল্লাহ!_কিতাব ফতোয়ায়ে আহলুস সুন্নাহ]\n\n\n▶ইমাম ইবনে কুদামা (রহ.) বলেছেন-\n\n وَالصَّحِيحُ إبَاحَتُهُ، -‘‘বিশুদ্ধ হল তিন মসজিদ ছাড়াও অন্য কোন স্থানের উদ্দেশ্যে সফর করা বৈধ।’’\n\n{ইবনে কুদামা, আল-মুগনী, ২/১৯৫পৃ. মাকতুবাতুল কাহেরা, মিশর, প্রকাশ}\n\n\n▶ফাত্ওয়ায়ে শামী প্রথম খন্ডে ‘যিয়ারতে কুবুর’ শীর্ষক আলোচনায় উল্লিখিত আছে-\n\n\nوَهَلْ تُنْدَبُ الرِّحْلَةُ لَهَا كَمَا اُعْتِيدَ مِنْ الرِّحْلَةِ إلَى زِيَارَةِ خَلِيلِ الرَّحْمَنِ وَأَهْلِهِ وَأَوْلَادِهِ، وَزِيَارَةِ السَّيِّدِ الْبَدَوِيِّ وَغَيْرِهِ مِنْ الْأَكَابِرِ الْكِرَامِ؟ لَمْ أَرَ مَنْ صَرَّحَ بِهِ مِنْ أَئِمَّتِنَا، وَمَنَعَ مِنْهُ بَعْضُ أَئِمَّةِ الشَّافِعِيَّةِ إلَّا لِزِيَارَتِهِ - صَلَّى اللَّهُ عَلَيْهِ وَسَلَّمَ - قِيَاسًا عَلَى مَنْعِ الرِّحْلَةِ لِغَيْرِ الْمَسَاجِدِ الثَّلَاثَةِ. وَرَدَّهُ الْغَزَالِيُّ بِوُضُوحِ الْفَرْقِ،\n\n\n-‘‘কবর যিয়ারত উপলক্ষে সফর করা মুস্তাহাব। যেমন আজকাল হযরত খলিলুর রহমান (রহ.) ও হযরত ছৈয়দ বদ্দবী (রহ.) এর মাযার যিয়ারতের জন্য সফর করা হয়। আমি এ ক্ষেত্রে আমাদের ইমামদের কারো ব্যাখ্যা দেখিনি। তবে শাফেঈ মাযহাবের কয়েকজন আলিম তিন মসজিদ ব্যতীত ভিন্ন সফর নিষেধ এ হাদীসের উপর অনুমান করে নিষেধ বলেছেন। কিন্তু ইমাম গাযযালী (রহ.) এ নিষেধাজ্ঞাকে খন্ডন করেছেন এবং পার্থক্যটা বিশ্লেষণ করে দিয়েছেন।’’\n\n{ইবনে আবেদীন শামী, ফাতওয়ায়ে শামী, ২/২৪২পৃ. দারুল ফিকর ইলমিয়্যাহ, বয়রুত, লেবানন}\n\n\n▶এ হাদিসের ব্যাখ্যায় আল্লামা মোল্লা আলী ক্বারী (রহ.) মিশ্কাত শরীফের অপর ব্যাখ্যা গ্রন্থ মিরকাতে এ হাদিস প্রসঙ্গে লিখেন-\n\n\nوَفِي شَرْحِ مُسْلِمٍ لِلنَّوَوِيِّ قَالَ أَبُو مُحَمَّدٍ: يَحْرُمُ شَدُّ الرَّحْلِ إِلَى غَيْرِ الثَّلَاثَةِ وَهُوَ غَلَطٌ، وَفِي الْإِحْيَاءِ: ذَهَبَ بَعْضُ الْعُلَمَاءِ إِلَى الِاسْتِدْلَالِ بِهِ عَلَى الْمَنْعِ مِنَ الرِّحْلَةِ لِزِيَارَةِ الْمَشَاهِدِ وَقُبُورِ الْعُلَمَاءِ وَالصَّالِحِينَ، وَمَا تَبَيَّنَ فِي أَنَّ الْأَمْرَ كَذَلِكَ، بَلِ الزِّيَارَةُ مَأْمُورٌ بِهَا لِخَبَرِ: ( كُنْتُ نَهَيْتُكُمْ عَنْ زِيَارَةِ الْقُبُورِ أَلَا فَزُورُوهَا ) . وَالْحَدِيثُ إِنَّمَا وَرَدَ نَهْيًا عَنِ الشَّدِّ لِغَيْرِ الثَّلَاثَةِ مِنَ الْمَسَاجِدِ لِتَمَاثُلِهَا، بَلْ لَا بَلَدَ إِلَّا وَفِيهَا مَسْجِدٌ، فَلَا مَعْنَى لِلرِّحْلَةِ إِلَى مَسْجِدٍ آخَرَ، وَأَمَّا الْمَشَاهِدُ فَلَا تُسَاوِي بَلْ بَرَكَةُ زِيَارَتِهَا عَلَى قَدْرِ دَرَجَاتِهِمْ عِنْدَ اللَّهِ، ثُمَّ لَيْتَ شِعْرِي هَلْ يَمْنَعُ هَذَا الْقَائِلُ مِنْ شَدِّ الرَّحْلِ لِقُبُورِ الْأَنْبِيَاءِ كَإِبْرَاهِيمَ وَمُوسَى وَيَحْيَى، وَالْمَنْعُ مِنْ ذَلِكَ فِي غَايَةِ الْإِحَالَةِ، وَإِذَا جُوِّزَ ذَلِكَ لِقُبُورِ الْأَنْبِيَاءِ وَالْأَوْلِيَاءُ فِي مَعْنَاهُمْ، فَلَا يَبْعُدُ أَنْ يَكُونَ ذَلِكَ مِنْ أَغْرَاضِ الرِّحْلَةِ، كَمَا أَنَّ زِيَارَةَ الْعُلَمَاءِ فِي الْحَيَاةِ .\n\n\n-‘‘ইমাম নববী (রহঃ) এর শরহে মুসলিমে বর্ণিত আছে-ইমাম আবু মুহাম্মদ (রহ.) বলেছেন যে, ওই তিন মসজিদ ব্যতীত অন্য দিকে সফর করা হারাম। কিন্তু এটা ভুল ধারণা। ইমাম গাযযালীর ‘ইহ্ইয়াউল উলুমুদ্দীন’ কিতাবে উল্লেখিত আছে “কতেক আলিম বরকতময় স্থানসমূহ ও উলামায়ে কিরামের মাযারে যিয়ারত উপলক্ষে সফর করাকে নিষেধ বলে। কিন্তু আমি যা বিশ্লেষণ করে পেয়েছি, তা এরকম নয় বরং কবর যিয়ারতের নির্দেশ আছে যেমন হাদীসে আছে أَلَا فَزُورُوهَا  (এখন থেকে যিয়ারত কর) ঐ তিন মসজিদ ব্যতীত অন্য কোন মসজিদের দিকে সফর করার থেকে নিষেধ এজন্য করা হয়েছে যে বাকী সব মসজিদ ফযীলতের দিক দিয়ে একই বরাবর। কিন্তু বরকতময় স্থানসমূহ একই বরাবর নয় বরং মর্তবা অনুযায়ী ওগুলোর বরকত ভিন্ন ভিন্ন। এসব নিষেধকারীরা কি নবীদের মাযার, যেমন হযরত ইব্রাহীম (আঃ) হযরত মুসা (আঃ) হযরত ইয়াহিয়া (আঃ) প্রমুখের মাযার যিয়ারত করা থেকে নিষেধ করতে পারবে কি? নিশ্চয়ই না, কারণ এটা অসম্ভব। আর আল্লাহর ওলীগণের বেলায়ও একই হুকুম প্রযোজ্য। সুতরাং বিশেষ বিশেষ উদ্দেশ্যে যদি ওনাদের সেখানে সফর করে যাওয়া হয়, যেমনি উলামায়ে কিরামের জীবদ্দশায় তাঁদের কাছে যাওয়া যায়, কি অসুবিধে আছে?।’’\n\n{মোল্লা আলী ক্বারী, মেরকাত, ২/৫৮৯পৃ. হাদিস নং.৬৯৩}\n\n\n৪।প্রশ্নঃ কসর হল সফরের নামাজ। উনি যখন বাংলাদেশে পৌঁছে গেছেন, তখন সফর শেষ। তাহলে আবার কিসের সফরের নামাজ?\n\n\n🖋জবাবঃ\n\nপ্রশ্নকর্তা আবারও তার প্রশ্নের মাধ্যমে নিজের জাহেলিয়াত তথা মূর্খতার পরিচয় দিলেন। সফরের বিধিবিধান সম্পর্কে শত শত মাসায়েল ফিকাহের কিতাবে মওজুদ আছে। সর্বাঙ্গে ব্যাথা ওষুধ দিব কোথায়?\n\nপ্রথমত, তিনি যখন দেশ থেকে সফরের নিয়্যতে বের হয়েছেন, আসা যাওয়ার পথে অবশ্যই কসর নামাজ পড়বেন।\n\nদ্বিতীয়ত, তিনি আর আসার পর থেকেও সফরের উপরই থাকেন। আর সফর অবস্থায় কোনো স্থানে একসাথে ১৫ দিন অবস্থানের নিয়ত না করা পর্যন্ত মুসাফির থাকবেন। যেমন ফিক্বাহের কিতাবগুলোতে বর্ণিত আছে,\n\n\n\"কসর পড়ার জন্য শর্ত হল, মুসাফির হওয়া। ৪৮ মাইল (৭৭.২৪৬৪কিলোমিটার) বা এর বেশি সফর করার নিয়তে কেউ যদি নিজ গ্রাম বা শহরের সীমানা অতিক্রম করে তবে সে তখন থেকে মুসাফির গণ্য হবে এবং নামায কসর করবে। অর্থাৎ যোহর, আসর ও ইশার ফরয নামায দুই রাকাত করে আদায় করবে। আর সফর অবস্থায় কোনো স্থানে একসাথে ১৫ দিন অবস্থানের নিয়ত না করা পর্যন্ত মুসাফির থাকবে। কোনো স্থানে একসাথে ১৫ দিন অবস্থানের নিয়ত করলে মুকীম গণ্য হবে এবং পূর্ণ নামায পড়তে হবে।\n\n(শরহুল মুনয়াহ ৫৩৫, ৫৩৬, ৫৩৯ আলমুহীতুল বুরহানী ২/৩৮৭, ২/৩৮৮-৩৮৯ আলবাহরুর রায়েক ২/১২৮, ২/১৩১ আদ্দুররুল মুখতার ২/১২১, ২/১২৪-১২৫ জাওয়াহিরুল ফিক্হ ৩/৪২৮)\n\n\n৫।প্রশ্নঃ আওলাদে রাসূল হলেই কি তাকে ইমামতির ভার দিতে হবে, ঐ মসজিদের ইমাম কই?\n\n\n🖋জবাবঃ\n\nরাসূলের যুগে রাসূলের উপস্থিতিতে সাহাবীগণ কখনও ইমামতি করতেন না যদি না রাসূলের হুকুম পেয়েছেন। পরবর্তী যুগে বিজ্ঞ আলেম ও ইমামগণ জ্ঞানের গভীরতা দেখে কিংবা খোদাভিরু তাকওয়া সম্পন্ন ব্যক্তিদের অথবা আল্লাহর কোন অলী/বুজুর্গ ব্যক্তি উপস্থিত থাকলে সেখানে তাদেরকে ইমামতির জন্য ছেড়ে দেয়া সেটা আদবের পর্যায়ভুক্ত। শয়তান সাত আসমান জমিনের সর্বস্থানে সিজদা দিয়েও আল্লাহর নবীর শানে গোস্তখী/বেয়াদবী করাতে সে ফেরেশতাদের সর্দার থেকে শয়তান হিসেবে বিতারিত হয়। সুতরাং বেয়াদবদের সর্বপ্রথম ও আদি উস্তাদ হল শয়তান।\n\n\n৬।প্রশ্নঃ ইমাম ২ রাকআত পড়ে নামাজ শেষ করবে, আর মুসুল্লীরা নিজে নিজে বাকী ২ রাকআত নামাজ পড়বে---এরকম বিদআতি নামাজ কই পাইল এই আওলাদে রাসূল? হাদীস কি বলে?\n\n\n🖋জবাবঃ\n\nপ্রশ্নকর্তা আবারও স্বীয় প্রশ্নের মাধ্যমে নিজের অজ্ঞতার পরিচয় দিলেন।\n\n[হানাফী মাযহাবের মতে, \"মুসাফির ইমাম দু\u0027রাকাত (ফরজ) নামাজ শেষ করে সালাম ফিরাবেন। বাদায়িউস সানা ও আল হিদায়াতে আছে, \"মুসাফির ইমামের উচিত যে, প্রিয় রাসূল (ﷺ)\u0027এর অনুসরণে মুকিম মুকতাদিগণের উদ্দেশ্যে বলে দেয়া যে, আমি মুসাফির তোমরা নিজেদের নামাজ পূর্ণ করে নাও।\"]\n\n▪ বাদায়িউস সানা, ১ম খন্ড, পৃষ্ঠা ১০১।\n\n▪ আল হিদায়া, ১ম খন্ড, পৃষ্ঠা ১৬৭।\n\n▪ আল্লামা আজিজুল হক আল কাদেরী (রহঃ), ফতোয়ায়ে আজিজিঃ ১ম খন্ড, ১৮৬ পৃষ্ঠা।\n\nতাছাড়াও মুসাফির ব্যক্তির নামাজ সম্পর্কে বিস্তারিত মাসায়েল (কুদুরী, ফতোয়ায়ে আলমগীরী, ফতোয়ায়ে রজভিয়্যাহ) সহ যেকোন ফিক্বাহের কিতাবে দেখতে পারেন।\n\n\n৭।প্রশ্নঃ আওলাদে রাসূলের গাড়ি বহর কি হিন্দুদের রথযাত্রা বা শিয়াদের তাজিয়া মিছিলের সাথে মিলে যায় না? বিধর্মীদের অনুসরণ করে মুসলিম উম্মাহ থেকে বের হয়ে যাওয়া এই ব্যক্তি কিভাবে আওলাদে রাসূল হতে পারেন?\n\n\n🖋জবাবঃ \n\nআল্লাহর রাসূলের সাথে কোন কিছুর তুলনা নেই কিন্তু জাহেলের দল যেহেতু রাসূলের মিলাদকে এমন হারাম কাজের সাথে তুলনা করেছে তাই চোখে আঙ্গুল দিয়ে দেখিয়ে দিচ্ছি।\n\n\nপ্রথমত,\n\nসুন্নীরা গাড়ি বহর করলেই যদি রথযাত্রা হয়। আপনাদের জামাতপন্থী হেফাযতে ইসলামের কর্মীরা যখন গাড়ি বহর করে সেদিন লাখো মানুষ একত্র হয়েছিল সেদিন কোথায় ছিল রথযাত্রার ফতোয়া? বিশ্ব ইজতেমায় যখন গিয়ে সবাই একত্রিত হোন কোথায় থাকে বিদআতের ফতোয়া? বাংলাদেশে ইজতিমা করার হুকুম কোন হাদিসে পাইসেন? তখন তো ঠিকই বিদআতে হাসানা মেনে নেয়া ছাড়া আর কিছু পারেন না।\n\n\nদ্বিতীয়ত,\n\n1.রথযাত্রা কাদের উৎসব? কারা অংশ নেয়?➡ হিন্দুদের উৎসব, হিন্দুরা।\n\n2.রথযাত্রায় কি কি স্থান পায়?➡ নারী পুরুষের সম্মিলিত জোয়ার আর পর্দাবিহীন পোশাক, নাচ, গান, বিভিন্ন প্রাণীর ছবি কিংবা মূর্তি।\n\n3.এর উদ্দেশ্য কি?➡ দীর্ঘ বিচ্ছেদের পর কৃষ্ণের বৃন্দাবন প্রত্যাবর্তনের স্মরণে আয়োজিত উৎসব।\n\n\nপক্ষান্তরে,\n\n1.জশনে জুলুসে ঈদে মিলাদুন্নবী (ﷺ) কাদের উৎসব?➡ মুসলমানদের।\n\n2.কি কি স্থান পায়? দলবদ্ধ জুলুস। রাসূলুল্লাহ ﷺ যখন মদিনায় হিজরত করেন মদিনাবাসি এইভাবে দলবদ্ধভাবে জুলুসে নেমেছিল আর এই নিম্নোক্ত ইসলামী কবিতা/গজলের সাথে সম্বোধন জানিয়েছিলঃ\n\n\n(ক).তা’লা আল বাদরু আলাইনা।➡طلع البدر علينا\n\nঅর্থাৎ, পূর্ণিমার চাঁদ আমাদের উপর (কাছে) এসেছে।\n\n(খ).মিন ছানি’য়া তিল–ওয়া’দা।➡من ثنيات الوداع\n\nঅর্থাৎ, ওয়া\u0027দা‘ উপত্যকা থেকে। [যে উপত্যকা দিয়ে হযরত মুহাম্মাদ ﷺ মদিনায় প্রবেশ করেন।]\n\n(গ).ওজাবাশ শুক’রু আলাইনা।➡وجب الشكر علينا\n\nঅর্থাৎ, এবং তাঁর প্রতি কৃতজ্ঞতা প্রকাশ করা আমাদের অবশ্য কর্তব্য।\n\n(ঘ).মা দা আ লিল্লাহি দা।➡ما دعى لله داع\n\nঅর্থাৎ, যতদিন আল্লাহর অস্তিত্ব/ আল্লাহকে ডাকার মত কেউ থাকবে।\n\n(ঙ).আইয়্যু হা’ল মাব উ’ছু ফিনা।➡أيها المبعوث فينا\n\nঅর্থাৎ, ওহ, আমাদের পথ প্রর্দশক আজকে আমাদের মধ্যে।\n\n(চ).জি’তা বি’ল-আম্রিল -মু’তা।➡جئت بالأمر المطاع\n\nঅর্থাৎ, যিনি (আল্লাহর পক্ষ থেকে )আদেশ/উপদেশ নিয়ে এসেছেন যার প্রতি আমাদের কর্ণপাত করতে হবে।\n\n(ছ).জি’তা শার’রাফ তা’ল-মদিনা।➡جئت شرفت المدينة\n\nঅর্থাৎ, আপনি এই শহরের জন্য প্রশংসা/মর্যাদা বয়ে নিয়ে এসেছেন।\n\n(জ).মারহাবান ইয়া খাইরা দা\u0027।➡مرحبا يا خير داع\n\nঅর্থাৎ, স্বাগতম আপনাকে, যিনি আমাদের সঠিক পথ দেখাবেন/ সথিক পথ সমন্ধে বলবেন।\n\n\n3.এর উদ্দেশ্য কি?➡রাসূলে খোদা ﷺ এর আগমনে আনন্দ উদযাপন করা। আমরা ওহাবীদের মত ঘরের কোণে মুখে তালা দিয়ে আনন্দ করতে শিখি নি কি করব! যেমন আল্লাহ পাক হুকুম করেছেনঃ\n\n\n🕋 [হে রাসূল ﷺ]! আমি তো আপনাকে সমগ্র সৃষ্টিকুলের জন্য রহমত স্বরূপ প্রেরণ করেছি। [আল আম্বিয়া ১০৭]\n\n🕋 [হে রাসূল ﷺ]! আপনি বলে দিন, মহান আল্লাহর ফযল ও রহমত প্রাপ্তির কারণে তাদের উচিত খুশি প্রকাশ করা। এটি তাদের সমুদয় সঞ্চয় অপেক্ষা সর্বাপেক্ষা উত্তম। [সুরা ইউনুস ১০:৫৮]\n\n\n🔺সূরা ইউনুস ৫৮ নং আয়াতের তফসীরঃ\n\n------------------------------------------------\n\n🕋 সাহাবী হযরত আব্দুল্লাহ ইবনে আব্বাস (রাঃ) এ আয়াতের ব্যাখ্যায় বলেন,\n\nএখানে আল্লাহর \"ফাদ্বল\" দ্বারা ইলম এবং \"রহমত\" দ্বারা নবীজী (ﷺ)-কে বুঝানো হয়েছে।\"\n\n১.ইমাম তিরমিযী-মাজমাউল বায়ান,৫/১৭৭-১৭৮পৃ\n\n২.ইমাম হাইয়্যান, তাফসীরে বাহারুল মুহিত, ৫/১৭১ পৃ.\n\n\n🕋 বিশিষ্ট তাবেয়ী হযরত কাতাদা (রাঃ) ও তাবেয়ী ইমাম মুজাহিদ (রাঃ) সহ আহলে বাইয়াতের ইমাম আবু জাফর বাকের (রাঃ) এ আয়াতের ব্যাখ্যায় বলেন,\n\n\nعن قتادة رضى الله تعالى عنه ومجاهد وغيرهما قال ابو جعفر الباقر عليه السلام فضل الله رسول الله صلى الله تعالى عليه وسلم .\n\n\n-“আল্লাহর \"ফদ্বল\" দ্বারাও রাসূল (ﷺ)-কে বুঝানো হয়েছে।” [তিবরিমী, মাজমাউল বায়ান ৪/১৭৭-১৭৮ পৃ.]\n\n\nতৃতীয়ত,\n\nরাসূলুল্লাহ (ﷺ) ইরশাদ করেন, “আমার উপর দরূদ শরীফ পাঠ করে তোমরা তোমাদের মজলিশ সমূহকে সজ্জিত করো, কেননা তোমাদের দরূদে পাক পাঠ করা কিয়ামতের দিন তোমাদের জন্য নূর হবে।”\n\n[ফিরদৌসুল আখবার, ১ম খন্ড, ৪২২ পৃষ্ঠা,হাদীস ৩১৪৯]\n\n\nআলহামদুলিল্লাহ, আমরা মিলাদুন্নবী ﷺ উপলক্ষে দরূদ পড়ি, মিলাদ পড়ি, কাসীদা পড়ি, নাত পড়ি, মাহফিল করি আর সবগুলো সুন্দরভাবে সুসজ্জিত করতে পছন্দ করি।\n\n\n৮।প্রশ্নঃ উনি পাকিস্তানী। পরাজিত শক্তির একটি লোককে নিয়ে বাংলাদেশের শিয়া সম্প্রদায় এইভাবে রাস্তায় রাস্তায় ঘোরার সময় আমাদের চেতনাধারীরা চুপ থাকে কিভাবে? তারা এখন কোথায়?\n\n\n🖋জবাবঃ \n\nপ্রথমত, ইসলামে এমন কোন শিক্ষা নেই যে কোন মুসলমান জাতি, গোত্র, সম্প্রদায় কিংবা দেশকে বিদ্বেষ পোষণ করা। এটা পৃথিবীর সকল সুবিবেচক মানে যে, একজন অপরাধীর জন্য অপর একজন নির্দোষকে কখনও সাজা দেয়া যায় না। আর আল্লাহর বিধানে তো জাররা পরিমাণও অবিচার নেই। এ ব্যক্তির উক্ত কথায় কেবল মাত্র ইসলাম বিদ্বেষী ভাব ফুটে উঠল। এভাবে মুসলমান তো দূরে থাক কোন বিধর্মীকেও ঢালাও ভাবে গণহারে দোষী বলা যাবে না, যতক্ষণ না সে ব্যক্তি বা গোষ্ঠী উক্ত কাজের দায়ে দোষী হয়।\n\n\nদ্বিতীয়ত,\n\nপূর্বের সব ভন্ডামীর প্রমাণ দেয়ার পর এখন এইটুকু পানির মত সুষ্পষ্ট যে আপনে গিরগিটির মত বহুরূপী। কারণ এটা নিশ্চিত যে আপনে জামাতী কিংবা লা মাযহাবী আহলে হাদিস নামধারী ফির্কা।\n\nতাই রাজাকারদের মুখে এইসব দেশপ্রেমের মায়াকান্না মানায় না। আপনাদের গুরুজনেরা বাঙ্গালী হয়েও কেন ফাঁসিতে ঝুলেছেন? কারণ হল জামার মধ্যে ইসলাম ক্বলব ফাঁকা।\n\n\nতৃতীয়ত,\n\nজাহেলিয়্যাতের কোন পর্যায়ে পৌঁছালে এমন অভিযোগ আনতে পারে যে, সুন্নীরা শিয়া! যে ব্যক্তি শিয়া সুন্নির তফাৎ বুঝে না তার সাথে তো এসব নিয়ে কথাই বলাই উচিত না। স্কুল, কলেজ, ভার্সিটি পড়ুয়া কোন ছাত্র হলে Wikipedia তে যে ভাষায় ইচ্ছা সে ভাষায় [Shia-Sunni Islam] লিখে সার্চ দেন। ইতিহাস সহ সব চলে আসবে।\n\n৭৩ ফির্কার মধ্যে একমাত্র নাজাতপ্রাপ্ত দল (আহলুস সুন্নাত ওয়াল জামাত)- যা বড়পীর শায়েখ আব্দুল কাদের জিলানী (রহঃ) ওনার লেখা (গুনিয়াতুত তালেবীন) কিতাবে আজ থেকে ৯০০ বছর পূর্বে স্পষ্ট ঘোষণা দিয়ে গেছেন। যে ব্যক্তি নিজেকে বড়পীরের চাইতেও বেশি ইনসানে কামেল মনে করে সেই কেবল এই জাহেল প্রশ্নকারী শয়তানের কথা মানতে পারে।\n\n\n৯।প্রশ্নঃ দেশের পুদিনাপাতা মুখে বলেন পাকিস্তানের কথা তিনি শুনতে পারেন না, কিন্তু পাকিস্তানী আওলাদকে তিনি কিভাবে স্বাধীন দেশের মাটিতে এভাবে ঘোরার অনুমতি দেন?\n\n\n🖋জবাবঃ \n\nহাহাহা বলেছিলাম না। এই জাহেল নিশ্চই ওহাবী জামাত হবে। প্রধানমন্ত্রীকে গালি দিয়ে সে তা প্রমাণ করে দিল।\n\n\n১০।প্রশ্নঃ শেষ জামানায় মুসলমানদের একমাত্র রক্ষাকবচ কোরআন ও হাদীস হলে, আওলাদে রাসূলের তকমার পিছে ছুটে মুসলমানরা কেন বিভ্রান্ত হচ্ছে?\n\n\n🖋জবাবঃ\n\nরাসূল (ﷺ) ইরশাদ করেছেন,\"আমি তোমাদের মধ্যে দুটি মূল্যবান বস্তু রেখে যাচ্ছি, যা তোমরা আঁকড়ে ধরলে কখনও পথভ্রষ্ট হবে না। তা হল \"আল-কুরআন ও আমার আহলে বাইআত।\"\n\n(আমি মাসুম বিল্লাহ সানি, এই হাদিসের ৩০ এর অধিক সনদ পেয়েছি)\n\n\nহাদিস ১:\n\nহযরত যায়েদ ইবনে আরকাম (রাঃ) সূত্রে।\n\n১.মুসলিম শরীফ হাদিস নং- ৬০০৯\n\n৩.সূনান আত তিরমিজী, হাদিস নম্বরঃ ৩৭৮৮ | পরিচ্ছদঃ ৩২. আহলে বাইত-এর মর্যাদা।\n\n\nহাদিস ২:\n\nহযরত ইয়জিদ বিন হাইয়্যান (রাঃ) সূত্রে।\n\n১.সহিহ মুসলিম, হাদিস নং ৫৯২০, ৫৯২৩। অধ্যায়ঃ হযরত আলী (রাঃ) এর জ্ঞান।\n\n২.মুসনাদে আহমাদ,৩য় খণ্ড,পৃ. ১৪,১৭,২৬,৫৯; ৪র্থ খণ্ড,পৃ. ৩৬৬,৩৭১; ৫ম খণ্ড,পৃ: ১৮২,১৮৯;\n\n\nহাদিস ৩:\n\nহযরত আবু সাঈদ খুরদী (রাঃ) সূত্রে।\n\n১.ইমাম আহামাদ ইবনে হাম্বলঃ \u0027মুসনাদে আহমদ\u0027,৩য় খন্ড, ১৭ ও ২৬ পৃষ্ঠা।\n\n২.কাঞ্জুল উম্মাল ১ম খন্ডের ৪৭ পৃষ্ঠা, হাদিস নং ৯৪৫।\n\n\nহাদিস ৪ :\n\nযায়দ ইবনে সাবিত (রাঃ) সূত্রে।\n\n১. তিরমিজি ; আস সহীহ, ৬ খন্ড, হাদিস নং-৩৭৮৬, ৩৭৮৮।\n\n২. মুসলিম; আস-সহীহ, ৬ খন্ড, হাদিস নং-৬০০৭, ৬০১০।\n\n\nহাদিস ৫:\n\nহযরত জাবির ইবনে আব্দুল্লাহ আল আনসারী (রাঃ) সূত্রে।\n\n১.সূনান আত তিরমিজী, পরিচ্ছদঃআহলে বাইআত-এর মর্যাদা, হাদিসঃ ৩৭৮৬।\n\n২.মিশকাত শরীফ - ৫৬৫ পৃঃ\n\n\n\n\n\n\n🔴🔴🔴🔴🔴\n\n\n\n\nপ্রশ্নঃ তাহের শাহ হুজুর আওলাদে রাসূল হলে কেক কেটে কেন জন্মদিন পালন করেন? যে ব্যক্তি নবীর সুন্নাত মানে না সে কেমন আওলাদে রাসূল? এসব তো ইহুদী-খৃষ্টানদের কাজ। এসব সুন্নাত পরিপন্থী কাজ।\n\n\nজবাবঃ\n\n🖋লেখকঃ Masum Billah Sunny\n\n\n❏ প্রথমত,\n\nউক্ত অভিযোগ কোন জন্মদিন কিংবা ঈদে মিলাদুন্নবী (ﷺ) উপলক্ষে Cake কাটা হয় নি এটা একটা মসজিদের ভিত্তি প্রস্তর উদ্ভোদন কালে Cake কাটা হয়েছে। সুতরাং প্রথমেই মূর্খ জাহেলদের অপবাদ সাব্যস্ত হয়ে গেল।\n\n[যে ভিডিওটি ভাইরাল হয়েছে সেটি ২০১৭ সালের দায়েম নাজির পাড়া জামে মসজিদের নতুন ভবনের ভিত্তিপ্রস্থর স্থাপনের সময়।]\n\n\n❏ দ্বিতীয়ত,\n\nCake কোন হারাম খাদ্য নয়। যদি হারাম খাদ্যই হত তবে বাংলাদেশের ৯০% মুসলমান Cake খাওয়া থেকে সারাজীবন বিরত থাকতেন। কিন্তু আমার জানামতে ও দেখা মতে এমন কোন মুসলমান নেই যারা Cake -কে হারাম খাদ্য বলতে পারে৷ হ্যাঁ এটা তখনই হারাম হবে যদি কোন হারাম উপাদান দিয়ে তৈরি হয় কিংবা হারাম উদ্দেশ্যে উৎসর্গকৃত হয়। যেমনঃ আল্লাহ ব্যতীত অন্য কোন দেব দেবীর উদ্দেশ্যে যেকোন কিছু উৎসর্গ করলে তা খাওয়া মুসলমানের জন্য হারাম।\n\n\n❏ তৃতীয়ত,\n\nফিক্বাহের কোন কিতাবে Cake খাওয়ার নিষেধাজ্ঞা নেই। আফসোসের বিষয় হল যারা অন্ধের মত বিদআত বিদআত বিদআত বিদআত বলে বলে চিৎকার চেচামেচী করছে সেই সব শিক্ষিত সমাজ যাদের ধর্মীয় জ্ঞান খুবই স্বল্প এক কথায় অতিব সামান্য সেসব যবক-যুবতীরা এসব ফতোয়া দিচ্ছে। আর ফতোয়া তো দিচ্ছেই অথচ নিজেরাও আবার বন্ধু-বান্ধব, আত্মীয়-স্বজনের জন্মদিনে Cake কেটে খায়। আল্লাহর কসম এমন প্রমাণ দুই চক্ষে বহু দেখেছি।\n\n\n❏ চতুর্থত,\n\nকোনটা হালাল হারাম তার জন্য ফিক্বাহের বিস্তারিত জ্ঞান থাকা অতিব জরুরি। যেমন উদাহরণস্বরূপ, আমরা সবাই জানি যে কাক খাওয়া হারাম। কিন্তু ফিক্বাহের কিতাবে এটাও বলা আছে কাক খাওয়া হালাল। সেটা কোন প্রজাতির কাক সেটার ব্যাপারেও বিস্তারিত বর্ণনা আছে হেদায়া/কদুরীতে।\n\nসেটা বিস্তারিত না জানলে/অর্ধেক জানলে,\n\n▪ একদল বলবে, ফিক্বাহের কিতাব ভুল।\n\n▪ একদল বলবে, জীবনের প্রথম এই অদ্ভুত তথ্য শুনলাম।\n\n▪ আরেকদল বলবে, সব কাক খাওয়াই মনে হয় হালাল।\n\n▪ আরেকদল বলবে, সব ভন্ডামী এসব শিরিক কারণ এরা নিজেরা আল্লাহর পরিবর্তে আইন বানিয়ে নিয়েছে।\n\n▪ আরেকদল বলবে, এসব মাযহাব পূজারীদের কাজ। নে এবার কাক খা!!!\n\n\nএবার বুঝে নিন প্রতিটি কথা থেকে এক একটি জবাব আর যুক্তি-তর্ক উদ্ভাবন ঘটে। তাই তর্ক না করে কুরআন, হাদিসে যা পাই তাই মেনে নেয়া উচিত। সেই সাথে ব্যাখ্যাগ্রন্থ থাকলে তো আরও ভাল।\n\n\n❏ পঞ্চমত,\n\nইহুদীদের মত জন্মদিন পালন করা হারাম কারণ রাসূলুল্লাহ (ﷺ) আমাদেরকে হুকুম করেছেন ইহুদীদের বিপরীত করার জন্য। তাই তারা যেই হারাম পদ্ধতিতে জন্মদিন পালন করে আমাদেরকে সেই পদ্ধতির বিপরীত করতে হবে। আর ইসলামিক নিয়মে পালন করা ১০০% জায়েজ। কারণ ইহা কুরআন সহিহ হাদিস দ্বারা প্রমাণিত।\n\n\nআল-কুরআনে জন্মদিন ও মৃত্যুদিন উদযাপন\n\n\n🕋 হযরত ইয়াহইয়া (عليه السلام) সম্পর্কে আল্লাহ পাক ইরশাদ করেন,\n\nسلم عليه يوم ولدت ويوم اموت ويوم ابعث حيا\n\nঅর্থ: তাঁর প্রতি সালাম (শান্তি বর্ষিত হোক) যেদিন তিনি জন্মগ্রহণ করেন এবং যেদিন তিনি ওফাত লাভ করেন এবং যেদিন তিনি জীবিত অবস্থায় পুনরুত্থিত হবেন। (সূরা মারইয়াম, আয়াত ১৫)\n\n\n🕋 হযরত ইসা (عليه السلام) সম্পর্কে আল-কুরআনে আছে, ইসা (عليه السلام) বলেন,\n\n\"আমার প্রতি সালাম (শান্তি বর্ষিত হোক) যেদিন আমি জন্মগ্রহণ করেছি, যেদিন ওফাত লাভ করব এবং যেদিন পুনরুজ্জীবিত হয়ে উত্থিত হব। (সুরা মারইয়ম,  আয়াত ৩৩)\n\n\nআল-হাদিসে জন্মদিন ও মৃত্যুদিন উদযাপন\n\n\n🕋 হযরত আবু কাতাদা আনসারী (রাঃ) থেকে বর্ণিত, তিনি বলেন-\n\n\nأَخْبَرَنَا أَبُو الْحُسَيْنِ بْنُ الْفَضْلِ الْقَطَّانُ، أَخْبَرَنَا عَبْدُ اللهِ بْنُ جَعْفَرٍ، حَدَّثَنَا يَعْقُوبُ بْنُ سُفْيَانَ، حَدَّثَنَا أَبُو النُّعْمَانِ مُحَمَّدُ بْنُ الْفَضْلِ، وَالْحَجَّاجُ، قَالَا: حَدَّثَنَا مَهْدِيُّ بْنُ مَيْمُونٍ، حَدَّثَنَا غَيْلَانُ بْنُ جَرِيرٍ، عَنْ عَبْدِ اللهِ بْنِ مَعْبَدٍ الزِّمَّانِيِّ، عَنْ أَبِي قَتَادَةَ الْأَنْصَارِيِّ، عَنِ النَّبِيِّ صَلَّى اللَّهُ عَلَيْهِ وَسَلَّمَ، أَنَّهُ قَالَ لَهُ رَجُلٌ: يَا رَسُولَ اللهِ صَوْمُ يَوْمِ الِاثْنَيْنِ ؟ قَالَ: ” فِيهِ وُلِدْتُ وَفِيهِ أُنْزِلَ عَلَيَّ الْقُرْآنُ ” أَخْرَجَهُ مُسْلِمٌ فِي الصَّحِي.\n\n\nঅর্থঃ রাসুলুল্লাহ (ﷺ) কে সোমবারে রোজা রাখা সম্পর্কে জিজ্ঞাসা করা হলো, তিঁনি ইরশাদ করেন-\n\n\"সোমবারে আমি জন্মগ্রহণ করেছি এবং সোমবারই আমার প্রতি ওহী নাজিল করা হয়েছে।\"\n\nতথ্যসূত্রঃ\n\n● মোসান্নাফে আবদ্ আল-রাযযাক, ৪র্থ খণ্ড, ২৯৬ পৃষ্ঠা, হাদীস নং ৭৮৬৫\n\n● সহীহ মুসলিম, হাদীস নং ২৬০৬; ২৬০৩ হাদীসেও বিদ্যমান।\n\n● মুসনাদে ইমাম আহমদ, খন্ড-৫ম, পৃ-২৮৭ হা.নং২১৫০৮,\n\n● সুনানে আবি দাউদ, ৭ম খণ্ড, ২৫৫ পৃষ্ঠা, হাদীস নং ২৪২৮\n\n● মিশকাত পৃঃ১৭৯,\n\n● বায়হাকীঃ সুনানে বায়হাকী, খন্ড ১ম, পৃ-৭২,\n\n● ইমাম বায়হাকী কৃত সুনানে কুবরা, ৪র্থ খণ্ড, ৩০০ পৃষ্ঠা, হাদীস নং ৮১৮২ ও ৮২৫৯\n\n● ইমাম আবু নুয়াইম ইস্পাহানীঃ হিলিয়াতুল আউলিয়া ৯ম খন্ড ৫২ পৃ:\n\n͏● ইমাম মোল্লা আলী কারীঃ মিরকাত শরহে মিশকাত, খন্ড-৪র্থ, পৃ-২৯১,\n\n● আসাদ আল-গাবা ফী মা’আরফাতেস্ সাহাবা, ১ম খণ্ড, ২১-২২ পৃষ্ঠা; ১৯৮৭ সালে লাহোর, পাকিস্তানে প্রকাশিত\n\n\nউপরোক্ত আয়াত ও হাদিস থেকে স্পষ্ট জন্মদিন শব্দটা দেখে নিলেন। সুতরাং জন্মান্ধ কোন শয়তানের অনুসারী ব্যতীত কেউ তর্ক করবে না বলে আশাবাদী।\n\n\n❏ ষষ্ঠত, (জবাব সংগ্রহিত, লেখকের নাম জানা নেই)\n\n⊕◑☞ ঈদ-এ মিলাদুন্নবী (ﷺ) উপলক্ষ্যে যদি কেক কাঁটা হতো,\n\n▪ তাহলে সুন্নিয়া মাদরাসার বড় স্টেজে বিশ্বের সর্ববৃহৎ কেক কাঁটার ব্যবস্থা করা হতো।\n\n▪ সুফি মিজান সাহেব, ফিনলের মালিক এ.কিউ.চৌং সহ বড় বড় শিল্পপতিগণ কেকের বন্যা বসায় দিতেন মাদরাসার সামনে।\n\n▪ সি.ডি.এ\u0027র সাবেক চেয়ারম্যান আব্দুস সালাম সাহেব Well Food\u0027র অস্থায়ী স্টল বসায় দিতেন।\n\n▪ ১৯৭৪ সাল হতে জশনে জুলুসে কেক কাঁটা হলে, মিলাদুন্নবী উপলক্ষ্যে আল্লাহর নামে আর গরু-মহিষ কুরবানী হতোনা চট্টগ্রামে।\n\n▪ সুন্নিয়া মাদরাসার সামনে Well Food, সুমি’স হট কেক, ফ্ল্যাভার্স, হাইওয়ে সুইটস\u0027র দোকান দিতো।\n\nসুতরাং, এই ভিডিও যারা প্রচার করেছে তারা নিজেদের অজ্ঞ বলে পরিচয় দিচ্ছে।\n\nবিঃদ্রঃ ভাল কাজে মিষ্টি বিতরন হাদিস দ্বারা স্বাব্যস্ত।"
  }
]