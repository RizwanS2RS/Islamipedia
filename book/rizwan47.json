[
  {
    "1": "পীর মুরিদ বাইয়াত, মাযার-ওরস-ফাতেহা-বিভ্রান্তির নিরসন",
    "2": "পীর মুরিদ বাইয়াত, মাযার-ওরস-ফাতেহাঃ বিভ্রান্তির নিরসন \n\n(আঞ্জুমান ট্রাস্ট)\n\nকুরআন ও সুন্নাহর দৃষ্টিতে মাযার জিয়ারত –\n\nমাওলানা আহমদুল্লাহ ফোরকান খান কাদেরী\n\nমাযার বা কবরের প্রতি তাযীম\n\nআল্লাহ্ তা‘আলা এরশাদ ফরমান-\n\nذٰلِکَ ٭ وَ مَنۡ یُّعَظِّمۡ شَعَآئِرَ  اللّٰہِ فَاِنَّہَا مِنۡ  تَقۡوَی  الۡقُلُوۡبِ  ﴿۳۲﴾\n\n‘‘কথা হচ্ছে এই যে, যে কেউ আল্লাহর নিদর্শনাবলীকে সম্মান করে, তবে এটা  হচ্ছে অন্তরগুলোর পরহেয্গারীর লক্ষণ।’’ [সূরা হাজ্ব: আয়াত নং ৩২] আল্লাহর নিদর্শন বলতে ঐ সব জিনিসকে বুঝায় যেগুলো দেখলে আল্লাহর কথা স্মরণ হয়। পরকালের ভয় জাগ্রত হয়। নিঃসন্দেহে আল্লাহর অলীর মাযার কিংবা যে কোন সাধারণ মুসলমানের কবর দেখলেই মৃত্যুর কথা স্মরণ হয় যা অবশ্যই আল্লাহর স্মরণ। হাদীস শরীফে রসূল-ই আক্রাম সাল্লাল্লাহু তা‘আলা আলায়হি ওয়াসাল্লাম এরশাদ করেন-\n\n   نَهَيْتُكُمْ عَنْ زِيَارَةِ الْقُبُوْرِ فَزُوْرُوْهَا فَإِنَّ فِيْ زِيَارَتِهَا تَذْكِرَةٌ\n\nঅর্থ: ইতিপূর্বে তোমাদেরকে কবর জিয়ারত করতে নিষেধ করেছিলাম, এখন তোমরা জিয়ারত করো। কারণ তাতে তোমাদের জন্য রয়েছে উপদেশ (অর্থ: আল্লাহর ভয় ও মৃত্যুর কথা স্মরণ করার মাধ্যম)। [সুনানে আবূ দাঊদ, হাদীস নং ৩২৩৭, জামি তিরমিযী, হাদীস নং ১০৭৪ ,সুনানে নাসায়ী ২০৪৪,সহীহ মুসলিম, হাদীস নং ২৩০৫,মুসনাদে ইমাম আহমদ ,হাদীস নং ১১৭৩] অন্য হাদীস শরীফে আল্লাহর রসূল এরশাদ করেন-\n\nعَنْ جَابِرِ بْنِ عَبْدِ اللهِ رَضِىَ اللهُ عَنْهُمَا قَالَ مَرَّ بِنَا جَنَازَةٌ فَقَامَ لَهَا النَّبِىُّ صَلَّى اللهُ عَلَيْهِ وَسَلَّمَ وَقُمْنَا بِه فَقُلْنَا يَا رَسُوْلَ اللهِ إِنَّهَا جَنَازَةُ يَهُوْدِىٍّ  قَالَ إِذَا رَأَيْتُمُ الْجَنَازَةَ فَقُوْمُوْا\n\nঅর্থ: হযরত জাবের বিন আবদুল্লাহ রাদ্বিয়াল্লাহু তা‘আলা আনহু থেকে বর্ণিত, তিনি বলেছেন, একবার আমাদের পাশ দিয়ে একটি লাশ নেয়া হচ্ছিল। নবী করীম সাল্লাল্লাহু আলাইহি ওয়া সাল্লাম দেখা মাত্র দাঁড়িয়ে গেলেন। আমরাও দাঁড়িয়ে গেলাম। আমরা বললাম, ‘‘ইয়া রাসূলাল্লাহ! এটা তো ইহুদীর লাশ। ‘‘তখন নবীজি সাল্লাল্লাহু তা‘আলা আলায়হি ওয়াসাল্লাম বললেন, ‘‘তোমরা জানাযা তথা লাশ দেখলেই দাঁড়িয়ে যাবে।’’ [সহীহ বুখারী, হাদীস নং ১৩১১, ১৩১২] অন্য হাদীস শরীফে এরশাদ করা হয়েছে-\n\nأنا أماشي رسول الله صلى الله عليه وسلم مر بقبور المشركين فقال: ((لقد سبق هؤلاء خيرا كثيرا)). ثلاثا ثم مر بقبور المسلمين فقال: ((لقد أدرك هؤلاء خيرا كثيرا)). وحانت من رسول الله صلى الله عليه وسلم نظرة فإذا رجل يمشي في القبور عليه نعلان فقال: ((يا صاحب السبتيتين ويحك ألق سبتيتيك)). فنظر الرجل فلما عرف رسول الله صلى الله عليه وسلم خلعهما فرمى بهما.\n\nঅর্থ: ‘‘একবার আমি রাসূলুল্লাহ সাল্লাল্লাহু ‘আলায়হি ওয়া সাল্লাম -এর সাথে যাচ্ছিলাম। তিনি মুশরিকদের কতিপয় ক্ববরের পাশ দিয়ে অতিক্রমকালে বললেনঃ এরা বিরাট কল্যাণ লাভের পূর্বেই অতীত হয়ে গেছে। তিনি তিনবার এরূপ বললেন। অতঃপর তিনি কতিপয় মুসলিমের ক্ববরের পাশ দিয়ে অতিক্রমকালে বললেনঃ এরা প্রচুর কল্যাণ প্রাপ্ত হয়েছে। অতঃপর রাসূলুল্লাহ সাল্লাল্লাহু ‘আলায়হি ওয়া সাল্লাম এক ব্যক্তিকে জুতা পরিহিত অবস্থায় কবরস্থানের উপর দিয়ে চলতে দেখে বললেনঃ হে জুতা পরিধানকারী! তোমার জন্য দুঃখ হচ্ছে, তুমি জুতা খুলে ফেলো। লোকটি রাসূলুল্লাহ (সাল্লাল্লাহু ‘আলাইহি ওয়া সাল্লাম) এর দিকে তাকালো এবং তাঁকে চিনতে পেরে সে তার পায়ের জুতা খুলে ফেলে দিলো।’’ এতে মুসলমানের কবরের প্রতি সম্মান প্রদর্শন এবং কবর দেখে নসীহত গ্রহণের শিক্ষা রয়েছে। [সুনানে আবূ দাঊদ, হাদীস নং ৩২৩২]\n\nসাহিবে মাযার বা কবরবাসী জিয়ারতকারীর সালাম শুনেন বা জবাব দিতে পারেন \n\n১) হাদীসে শরীফ-\n\nعن أنس رضي الله عنه عن النبي صلى الله عليه وسلم قال: العبد إذا وضع في قبره، وتولي وذهب أصحابه حتى أنه ليسمع قرع نعالهم\n\nঅর্থ: ‘‘হযরত আনাস রাদ্বিয়াল্লাহু তা‘আলা আনহু থেকে বর্ণিত, নবী করীম সাল্লাল্লাহু তা‘আলা আলায়হি ওয়াসাল্লাম ইরশাদ করেন- যখন বান্দাকে কবরে রাখা হয় এবং তার সঙ্গী সাথীরা চলে যায় তখন ঐ কবরবাসী তাদের স্যান্ডেলের আওয়াজ পর্যন্ত শুনতে পায়।’’\n\n[সহীহ বুখারী,জানাযা অধ্যায়, হাদীস নং ১৩৩৮,১৩৭৪] \n\n২) হাদীস শরীফ-\n\nعن سيدنا ابن عباس رضي الله عنهما قال قال رسول الله صلى الله عليه وآله و سلم قال: ما من أحد يمر بقبر أخيه كان يعرفه في الدنيا فيسلم عليه إلا عرفه ورد عليه السلام .\n\nঅর্থ: ‘‘হযরত ইবনে আব্বাস রাদ্বিয়াল্লাহু তা‘আলা আনহু থেকে বর্ণিত, তিনি বলেছেন, রাসূলুল্লাহ সাল্লাল্লাহু তা‘আলা আলায়হি ওয়াসাল্লাম ইরশাদ করেন,কোন ব্যক্তি তার দুনিয়ায় পরিচিত ভাইয়ের কবরের পাশ দিয়ে গমন করার সময় যদি তাকে সালাম দেয়, তাহলে কবরবাসী তাকে চিনতে পারে এবং তার সালামের জবাব দেয়।’’\n\n(হাফিয সুয়ূতী আল হাভী লিল ফাতাওয়া, খন্ড.২, পৃষ্ঠা. ১৭০) এই হাদীসটি আহলে হাদীসদের কাছে বরেণ্য ইবনে তাইমিয়্যাহর ফাতাওয়ায় বর্ণিত হয়েছে। ইমাম যাহাবীও এ হাদীসটি ‘তাযকেরাতুল হুফ্ফাজ’-এ বর্ণনা করেছেন।)\n\n৩) হাদীস শরীফ-\n\nعن أبي طلحة أن نبي الله صلى الله عليه وسلم أمر يوم بدر بأربعة وعشرين رجلا من صناديد قريش فقذفوا في طوي من أطواء بدر خبيث مخبث، وكان إذا ظهر على قوم أقام بالعرصة ثلاث ليال، فلما كان ببدر اليوم الثالث، أمر براحلته فشد عليها رحلها، ثم مشى واتبعه أصحابه وقالوا ما نرى ينطلق إلا لبعض حاجته، حتى قام على شفة الركي، فجعل يناديهم بأسمائهم وأسماء آبائهم: ((يا فلان بن فلان، ويا فلان بن فلان، أيسركم أنكم أطعتم الله ورسوله فإنا قد وجدنا ما وعدنا ربنا حقا، فهل وجدتم ما وعد ربكم حقا)). قال فقال عمر يا رسول الله، ما تكلم من أجساد لا أرواح لها فقال رسول الله صلى الله عليه وسلم: ((والذي نفس محمد بيده، ما أنتم بأسمع لما أقول منهم.\n\nহযরত আবূ ত্বলহা রাদ্বিয়াল্লাহু তা‘আলা আনহু থেকে বর্ণিত, বদরের দিন আল্লাহর নবী (সাল্লাল্লাহু ‘আলাইহি ওয়া সাল্লাম)-এর নির্দেশে চব্বিশজন কুরাইশ সর্দারের লাশ বদর প্রান্তরের একটি নোংরা আবর্জনাপূর্ণ কূপে নিক্ষেপ করা হল। রসূলুল্লাহ্ (সাল্লাল্লাহু ‘আলাইহি ওয়া সাল্লাম) কোন দলের বিরুদ্ধে জয় লাভ করলে সে স্থানের পার্শ্বে তিন দিন অবস্থান করতেন। বদর প্রান্তরে অবস্থানের পর তৃতীয় দিনে তিনি তাঁর সাওয়ারী প্রস্তুত করার আদেশ দিলেন, সাওয়ারীর জিন্ শক্ত করে বাঁধা হল। এরপর রসূলুল্লাহ্ (সাল্লাল্লাহু ‘আলাইহি ওয়া সাল্লাম) পদব্রজে অগ্রসর হলে সাহাবীগণও তাঁর পেছনে পেছনে চললেন। তাঁরা বলেন, আমরা ভাবছিলাম, কোন প্রয়োজনে তিনি কোথাও যাচ্ছেন। অতঃপর তিনি ঐ কূপের কিনারে গিয়ে দাঁড়ালেন এবং কূপে নিক্ষিপ্ত ঐ নিহত ব্যক্তিদের নাম ও তাদের পিতার নাম ধরে ডাকতে শুরু করলেন, হে অমুকের পুত্র অমুক, হে অমুকের পুত্র অমুক! তোমরা কি এখন অনুভব করতে পারছ যে, আল্লাহ্ ও তাঁর রসূলের আনুগত্য তোমাদের জন্য পরম খুশীর বিষয় ছিল? আমাদের প্রতিপালক আমাদেরকে যে ওয়াদা দিয়েছিলেন আমরা তো তা সত্য পেয়েছি, তোমাদের প্রতিপালক তোমাদেরকে যে ওয়াদা দিয়েছিলেন তোমরাও তা সত্য পেয়েছ কি? বর্ণনাকারী বলেন, ‘উমার রাদ্বিয়াল্লাহু তা‘আলা আনহু বললেন, হে আল্লাহ্র রসূল (সাল্লাল্লাহু ‘আলাইহি ওয়া সাল্লাম)! আপনি প্রাণহীন দেহগুলোর সঙ্গে কী কথা বলছেন? নবী (সাল্লাল্লাহু ‘আলাইহি ওয়া সাল্লাম) বললেন, ঐ মহান সত্তার শপথ, যাঁর হাতে মুহাম্মাদের প্রাণ, আমি যা বলেছি তা তাদের চেয়ে তোমরা অধিক শুনতে পাচ্ছ না। [সহীহ বুখারী, হাদীস নং ৩৯৭৬] এই হাদীস দ্বারা প্রমাণিত হলো, কাফির- মুশরিকরাও কবর থেকে শুনতে পায়। ঈমানদার ও ওলীগণের অবস্থা তো সহজে অনুমেয়। মাযারে গিয়ে সালাম দেয়া নবী করীম সাল্লাল্লাহু তা‘আলা আলায়হি ওয়াসাল্লাম এর নির্দেশ –\n\nعن ابن عباس قال مر رسول الله صلى الله عليه وسلم بقبور المدينة فأقبل عليهم بوجهه فقال: السلام عليكم يا أهل القبور\n\nঅর্থ: ‘‘হযরত আবদুল্লাহ ইবনে আব্বাস রাদ্বিয়াল্লাহু তা‘আলা আনহু থেকে বর্ণিত, তিনি বলেছেন, রাসূলুল্লাহ সাল্লাল্লাহু তা‘আলা আলায়হি ওয়াসাল্লাম মদীনার কবরের পাশ দিয়ে গমন করেছেন। তখন তাদের দিকে চেহারা মোবারক ফিরিয়ে এভাবে সালাম দিলেন- ‘‘হে কবরবাসীগণ, তোমাদের উপর সালাম।’’\n\n[জামে তিরমিযী, জানাযা অধ্যায়, হাদীস নং ১০৭৩] \n\nআল্লাহ তাআলা বলছেন,\n\n إذا حييتم بتحية فحيوا بأحسن منها أو ردوها\n\nঅর্থ: ‘‘তোমাদেরকে কেউ যখন সালাম দেয়, তখন তোমরা আরো উত্তমভাবে তার জবাব দাও অথবা যেভাবে সালাম দিয়েছে তা-ই জবাবে বলো!’’ [সূরা নিসা, আয়াত নং ৮৬] উক্ত আয়াতে করীমা থেকে বুঝা যাচ্ছে যে, কাউকে সালাম দিলে তার উপর সালামের জবাব দেয়া আল্লাহর নির্দেশ।\n\nএখানে সুস্পষ্টভাবে প্রতিভাত হচ্ছে, জীবিত ও কবরবাসী সবাইকে السلام عليكم বলে সালাম দিতে হয়। যদি কবরবাসীর সালামের জবাব দেওয়ার ক্ষমতা না থাকে তাহলে সালাম দেওয়ার কি প্রয়োজন? দোয়া করলেই যথেষ্ট ছিল। সুতরাং আল্লাহর প্রিয় বান্দাকে সালাম দেয়ার গুরুত্ব কত বেশী তাও সুস্পষ্ট।\n\nমাযার শরীফ বা কবরস্থানে কুরআন তিলাওয়াত ও ঈসালে সওয়াব শরীয়ত সম্মত\n\nনবী করীম সাল্লাল্লাহু তা‘আলা আলায়হি ওয়াসাল্লাম নিজেই মৃত ব্যক্তির ঈসালে সাওয়াবের জন্য তার নিকটে কুরআন তিলাওয়াতের নির্দেশ দিয়েছেন। যেমন-\n\n১) হাদীস শরীফ-\n\nة عن معقل بن يسار قال: قال النبي صلى الله عليه وسلم: اقرءوا: يس على موتاكم\n\nঅর্থ: ‘‘তোমরা মৃতব্যক্তিদের কাছে সূরা ইয়াসিন পড়ো।\n\n[সুনানে আবূ দাঊদ, জানাযা অধ্যায়, হাদীস নং  ৩১২৩, সুনানে ইবনে মাজাহ,জানাযা অধ্যায়, হাদীস নং ১৫১৫] \n\n২) হাদীস শরীফ-\n\nسمعت ابن عمر، يقول: سمعت النبي صلى الله عليه وسلم يقول:  إذا مات أحدكم فلا تحبسوه، وأسرعوا به إلى قبره، وليقرأ عند رأسه بفاتحة الكتاب، وعند رجليه بخاتمة البقرة في قبره\n\nঅর্থ: ‘‘(বর্ণনাকারী বলছেন), আমি হযরত ইবনে ওমর রাদ্বিয়াল্লাহু তা‘আলা আনহু কে বলতে শুনেছি, তিনি বলেন, আমি রাসূলুল্লাহ সাল্লাল্লাহু তা‘আলা আলায়হি ওয়াসাল্লাম কে বলতে শুনেছি, তিনি ইরশাদ করেছেন, যখন কেউ মৃত্যুবরণ করে তখন তোমরা তাকে আটকে রেখো না; (জানাযা ও প্রয়োজনীয় কাজ সেরে) দ্রুত কবরস্থানের দিকে নিয়ে যাও। এরপর কবরের কাছে তার মাথার দিকে সূরা ফাতিহা ও পায়ের কাছে সূরা বাকারার শেষ আয়াতগুলো তিলাওয়াত করো।’’\n\n[মু’জামুল কবীর লিত তাবরানী,  হাদীস নং ১৩৪৩৮]\n\n৩) হাদীস শরীফ-\n\nعن ابن عباس قال ضرب بعض أصحاب النبي صلى الله عليه وسلم خباءه على قبر وهو لا يحسب أنه قبر فإذا فيه إنسان يقرأ سورة تبارك الذي بيده الملك حتى ختمها فأتى النبي صلى الله عليه وسلم فقال يا رسول الله إني ضربت خبائي على قبر وأنا لا أحسب أنه قبر فإذا فيه إنسان يقرأ سورة تبارك الملك حتى ختمها. فقال رسول الله صلى الله عليه وسلم: ((هي المانعة هي المنجية تنجيه من عذاب القبر)).\n\nঅর্থ: ‘‘ইবনু ‘আব্বাস রাদ্বিয়াল্লাহু তা‘আলা আনহু থেকে বর্ণিতঃ তিনি বলেনঃ কোন এক সময় রাসূলুল্লাহ (সাল্লাল্লাহু ‘আলাইহি ওয়া সাল্লাম)-এর এক সাহাবী একটি ক্ববরের উপর তার তাঁবু খাটান। তিনি জানতেন না যে, তা একটি কবর। তিনি হঠাৎ বুঝতে পারেন যে, ক্ববরে একটি লোক সূরা আল-মুলক পাঠ করছে। সে তা পাঠ করে সমাপ্ত করলো। তারপর তিনি নবী (সাল্লাল্লাহু ‘আলাইহি ওয়া সাল্লাম)-এর নিকটে এসে বললেনঃ হে আল্লাহ্র রাসূল! আমি একটি ক্ববরের উপর তাঁবু খাটাই। আমি জানতাম না যে, তা ক্ববর। হঠাৎ বুঝতে পারি যে, একটি লোক সূরা আল-মুলক পাঠ করছে এবং তা সমাপ্ত করেছে। রাসূলুল্লাহ (সাল্লাল্লাহু ‘আলাইহি ওয়া সাল্লাম) বললেনঃ এ সূরাটি প্রতিরোধকারী নাজাত দানকারী। এটা কবরের আযাব হতে নাজাত দান করে। [জামে তিরমিযী, ফাযাইলুল কুরআন অধ্যায়, হাদীস নং ৩১৩৩] এখানে সূরা মুলকের তিলাওয়াতকারী লোকটি কে সেটা স্পষ্ট নয়। কবরবাসীও হতে পারে অথবা যে কোন জিয়ারতকারীও হতে পারে। যদি জিয়ারতকারীর তিলাওয়াত হয় তাহলে তা কবরস্থানে কুরআন তিলাওয়াতের দলীল। যদি আওয়াজটি কবরের ভিতর থেকে আসে তখন প্রমাণিত হয় যে এমন কিছু নেককার লোক আছেন তারা কবরের ভিতর জীবিত থাকেন এবং কুরআন তিলাওয়াত, নামায আদায় ও জীবিত মানুষদের জন্য দোয়া করেন। এর প্রমাণ স্বরূপ আমরা আরেকটি হাদীস শরীফ দেখতে পারি।\n\n৪. হাদীস শরীফ-\n\nعن أنس بن مالك أن رسول الله صلى الله عليه وسلم قال: أتيت- وفي رواية هداب مررت- على موسى ليلة أسري بي عند الكثيب الأحمر وهو قائم يصلي في قبره\n\nঅর্থ: ‘‘আনাস ইবনু মালিক রাদ্বিয়াল্লাহু তা‘আলা আনহু থেকে বর্ণিত, রসূলুল্লাহ (সাল্লাল্লাহু ‘আলাইহি ওয়া সাল্লাম) বলেছেনঃ যে রাত্রে আমার মি‘রাজ হয়েছিল সে রাত্রে আমি মূসা (‘আঃ)-এর নিকট দিয়ে যাচ্ছিলাম। লাল বালুকা স্তুপের নিকট তাঁর কবরে তিনি দাঁড়িয়ে সালাত আদায় করছিলেন।\n\n[সহীহ মুসলিম,ফাযাইল অধ্যায়,মূসা আলায়হিস্ সালাম এর মর্যাদা,হাদীস নং ৬৩০৬] হযরত মূসা আলায়হিস্ সালাম ইন্তিকালের হাজার বছর পর কবরে দাঁড়িয়ে নামাজ পড়ছেন। আবার তা দেখতে পাচ্ছেন আমাদের নবী সাল্লাল্লাহু তা‘আলা আলায়হি ওয়াসাল্লাম। সব মানুষকে যারা এক পাল্লায় মাপে তাদের জন্য এ হাদীসে কোন শিক্ষা কি নেই?\n\nযিয়ারতের জন্য সফর করার বিরোধীদের খন্ডন\n\nএভাবে অনেক হাদীস রয়েছে যাতে সুস্পষ্টভাবে কবরস্থানে কুরআন তিলাওয়াতের এমনকি কুরআন খতম করার নির্দেশও এসেছে।\n\nযারা মাযার জিয়ারতের বিরোধিতা করে তারা নবীজির সাল্লাল্লাহু তা‘আলা আলায়হি ওয়াসাল্লাম একটি হাদীসকে দলীল হিসেবে পেশ করে। হাদীসটি নিম্নরূপ-\n\nلا تشد الرحال إلا إلى ثلاثة مساجد المسجد الحرام، ومسجد الرسول صلى الله عليه وسلم ومسجد الأقصى\n\nঅর্থ: (নবী সাল্লাল্লাহু ‘আলাইহি ওয়া সাল্লাম বলেছেন) মসজিদুল হারাম, মসজিদুর রাসূল এবং মসজিদুল আক্সা (বায়তুল মাক্দিস) তিনটি মসজিদ ব্যতীত অন্য কোন মসজিদে (সালাতের) উদ্দেশে হাওদা বাঁধা যাবে না (অর্থাৎ সফর করা যাবে না)।’’ [সহীহ বুখারী, নামাযের ফযীলত অধ্যায়,হাদীস নং ১১৮৯] বস্তুত: এ হাদীসে মাযারের উদ্দেশ্যে সফর করার কোন নিষেধাজ্ঞা নেই। মাযার সংলগ্ন মসজিদে নামাজ পড়তেও কোন আপত্তি নেই। এই হাদীসটি ‘মসজিদে হারাম’ ও ‘মসজিদে নববী’র ফযীলত বর্ণনা করা হয়েছে। হাদীসের অর্থ হচ্ছে তিনটি মসজিদ এবং মসজিদুল আক্বসা, মসজিদে হারাম, মদীনার মসজিদে নববী, ফিলিস্তিনের মসজিদে আকসা) ছাড়া অন্য কোন মসজিদে বেশী সওয়াবের আশায় যাওয়া হারাম। উদাহরণ স্বরূপ দেওয়ান বাজার মদীনা মসজিদের চেয়ে আন্দরকিল্লা মসজিদে অথবা জমিয়তুল ফালাহর চেয়ে ঢাকার বায়তুল মোকাররম মসজিদে বেশী সওয়াব হবে এই আশায় সফর করা নিষেধ। কারণ এ তিন মসজিদ ছাড়া সব মসজিদে সাওয়াব সমান। সুতরাং সফরের কষ্ট ভোগের প্রয়োজন নেই। অবশ্য কোন ইমামকে যদি ভাল লাগে বা খতীবের ওয়াজ যদি অধিক পছন্দনীয় হয় তখনও ঐ মসজিদে যেতে কোন বাধা নেই। নামাযের সাওয়াব কিন্তু সমান। এখানে মাযার বা অন্য কোন সওয়াবের কাজে সফর করতে নিষেধ করা হয়নি। যদি সওয়াবের আশায় তিন মসজিদ ছাড়া অন্য কোথাও সফর করা হারাম হয় তাহলে ইলমে দ্বীন শিক্ষা করা বা মায়ের সাথে সাক্ষাত করতে যাওয়া ও ব্যবসা-বাণিজ্যের সফর করা হারাম হবে। সুতরাং যিয়ারতের উদ্দেশ্যে সফরে বাধা প্রদানকারীরা ধর্মের অপব্যাখ্যা করে এবং মানুষের ক্ষতি করে। উভয়টিই গুনাহ্ ও গর্হিত।\n\nনবী ও ওলীর মাযারে গেলে মনোবাসনা পূর্ণ হয়\n\nএ সম্পর্কে প্রথম কথা হচ্ছে মানুষের ভাগ্য নির্ধারণ বা পরিবর্তনের একমাত্র মালিক আল্লাহ তায়ালা। জান্নাত ও জাহান্নাম দেয়ার মালিকও আল্লাহ তাআলা। এবিষয়ে সবাই একমত। তাই বলে একজন অপরজনের জন্য দোয়া করতে নিষেধ নেই? এই দোয়ার কারণে কারো উপকার হয়। যদি উপকার না হয় তাহলে তো দোয়া করা অনর্থক হবে? আমরা আল্লাহর অলীগণের কাছে দোয়া নেয়ার বা তাদের ওসীলায় দোয়া করার জন্য যাই। কল্যাণ তো আল্লাহই করবেন। নিম্নে কয়েকটি দলীল উপস্থাপন করা হলো।\n\n১. আল্লাহ তায়ালা মানুষকে নির্দেশ দিয়েছেন এভাবে –\n\nوَ اخۡفِضۡ لَہُمَا جَنَاحَ الذُّلِّ مِنَ الرَّحۡمَۃِ  وَ قُلۡ  رَّبِّ  ارۡحَمۡہُمَا کَمَا رَبَّیٰنِیۡ  صَغِیۡرًا\n\nতরজমা: এবং তাদের (মাতাপিতা) জন্য নম্রতার বাহু বিছাও কোমল হৃদয়ে; আর আরয করো, ‘হে আমার রব! তুমি তাদের উভয়ের উপর দায় করো যেভাবে তারা উভয়ে আমাকে শৈশবে প্রতিপালন করেছেন’। [ সূরা ইসরাঃ ২৪] \n\n২. আবার পিতা কর্তৃক আপন সন্তানের কল্যাণের জন্য দোয়া করার শিক্ষাও কুরআনে পাওয়া যায়,\n\nوَ اِذۡ  قَالَ اِبۡرٰہِیۡمُ رَبِّ اجۡعَلۡ ہٰذَا الۡبَلَدَ  اٰمِنًا وَّ اجۡنُبۡنِیۡ وَ بَنِیَّ  اَنۡ نَّعۡبُدَ  الۡاَصۡنَامَ\n\nতরজমা: ‘‘এবং স্মরণ করুন! যখন ইব্রাহীম আরয করলো, ‘হে আমার প্রতিপালক! এ শহরকে নিরাপদ করে দাও এবং আমাকে ও আমার পুত্রদেরকে প্রতিমাগুলোর পূজা থেকে বিরত দূরে রাখো।’’ [সূরা ইবরাহীম ঃ ৩৫] \n\n৩. কুরআন করীমের অন্য আয়াতেও ইবরাহীম আলায়হিস্ সালাম এর দোয়া এভাবে এসেছে –\n\nرَبَّنَاۤ  اِنِّیۡۤ  اَسۡکَنۡتُ مِنۡ ذُرِّیَّتِیۡ بِوَادٍ غَیۡرِ  ذِیۡ  زَرۡعٍ عِنۡدَ  بَیۡتِکَ  الۡمُحَرَّمِ ۙ رَبَّنَا لِیُـقِیۡمُوا الصَّلٰوۃَ فَاجۡعَلۡ اَفۡئِدَۃً مِّنَ النَّاسِ تَہۡوِیۡۤ اِلَیۡہِمۡ وَارۡ زُقۡہُمۡ مِّنَ الثَّمَرٰتِ لَعَلَّہُمۡ یَشۡکُرُوۡنَ.\n\nতরজমা: ‘‘হে  আমার রব! আমি আমার কিছু বংশধরকে এমন এক উপত্যকায় বসবাস করালাম, যা’তে ক্ষেত হয় না- তোমার সম্মানিত ঘরের নিকট; হে আমাদের রব! এ জন্য যে, তারা নামায ক্বায়েম রাখবে। অতঃপর তুমি কিছু লোকের হৃদয়কে তাদের দিকে অনুরাগী করে দাও এবং তাদেরকে কিছু ফলমূল খেতে দাও, হয়তো তারা কৃতজ্ঞতা প্রকাশ করবে।’’ [সূরা ইবরাহীমঃ৩৭] উপরের তিনটি সহ কুরআনের অনেক আয়াত ও অসংখ্য হাদীসে এক মুসলমান অন্য মুসলমানের জন্য দোয়া করার শিক্ষা পাওয়া যায়। দোয়ার কারণে মানুষের রিজিকসহ ভাগ্য পরিবর্তনের অসংখ্য উদাহরণ কুরআন হাদীসে বিদ্যমান। যদি তা না হয় তাহলে কুরআন হাদীসে বর্ণিত দোয়াগুলো অনর্থক হয়ে যায়। (নাঊযুবিল্লাহ)\n\nআম্বিয়ায়ে কিরাম আলাইহিমুস সালাতু ওয়াস সালাম এবং আউলিয়ায়ে কিরামের মাযারে গিয়ে দোয়া চাওয়া ও তাদের উসীলা নিয়ে দোয়া করার দলীল কুরআন ও হাদীসে বিদ্যমান। এর দ্বারা বিপদ থেকে উদ্বার হওয়ার উদাহরণও পাওয়া যায়।\n\n৪. আল্লাহ তায়ালা এরশাদ করেন-\n\nیٰۤاَیُّہَا الَّذِیۡنَ اٰمَنُوا اتَّقُوا اللّٰہَ وَ ابۡتَغُوۡۤا اِلَیۡہِ الۡوَسِیۡلَۃَ وَ جَاهِدُوۡا فِیۡ سَبِیۡلِہٖ  لَعَلَّکُمۡ  تُفۡلِحُوۡنَ.\n\nতরজমা: ‘‘হে ঈমানদারগণ, আল্লাহ্কে ভয় করো এবং তারই দিকে ‘ওয়াসীলা’ মাধ্যম তালাশ করো এবং তার পথে জিহাদ করো এ আশায় যে, সফলতা পেতে পারো।’’  [সূরা মায়দা ঃ ৩৫] দোয়া কবূল হওয়ার ও আল্লাহর নৈকট্য অর্জনের জন্য আল্লাহ নিজেই ওয়াসীলা তথা মাধ্যম তালাশ করার নির্দেশ দিয়েছেন। এ বিষয়ে কুরআনের আরেকটি আয়াত দেখুন।\n\n৫. আল্লাহ তায়ালা বলেন,\n\nوَ قَالَ لَہُمۡ نَبِیُّہُمۡ اِنَّ اٰیَۃَ مُلۡکِہٖۤ اَنۡ یَّاۡتِیَکُمُ التَّابُوۡتُ فِیۡہِ سَکِیۡنَۃٌ مِّنۡ رَّبِّکُمۡ وَ بَقِیَّۃٌ   مِّمَّا تَرَکَ اٰلُ مُوۡسٰی وَ اٰلُ ہٰرُوۡنَ تَحۡمِلُہُ الۡمَلٰٓئِکَۃُ ؕ اِنَّ فِیۡ ذٰلِکَ لَاٰیَۃً لَّکُمۡ  اِنۡ  کُنۡتُمۡ مُّؤۡمِنِیۡنَ .\n\nতরজমা: ‘‘এবং তাদেরকে তাদের নবী বললেন, ‘তার বাদশাহীর নির্দশন এই যে, তোমাদের নিকট. ‘‘তাবূত’’ আসবে, যার মধ্যে তোমাদের রবের পক্ষ থেকে চিত্ত-প্রশান্তি রয়েছে এবং কিছু অবশিষ্ট বস্তু, সম্মানিত মূসা ও সম্মানিত হারুনের পরিত্যক্ত; সেটাকে ফিরিশ্তাগণ বহন করে আনবে।’ নিঃসন্দেহে, এর মধ্যে মহান নির্দশন রয়েছে তোমাদের জন্য যদি ঈমান রাখ।’’  [সূরা বাকারাঃ ২৪৮] যে ‘‘তাবূত’’ বা বাক্স এর ওয়াসীলায় দোয়া করার কারণে বনী ইসরাঈল যুদ্ধে শত্রুদের বিরুদ্ধে বিজয় লাভ করতো তা হচ্ছে -স্বর্ণের একটি প্লেট যাতে নবীগণের আলায়হিস্ সালাম সিনা মোবারক ধোয়া হতো, মুসা আলায়হিস্ সালাম ও হারূন আলায়হিস্ সালাম এর লাঠি, হারূন আলায়হিস্ সালামএর  কাপড় ও দুটি স্যান্ডেল।\n\n[তাফসীরে ইবনে কাছীর (সঊদী আরবের কলেজ পর্যায়ে পাঠ্য), তাফসীরে ক্বুরতুবী, আল বিদায়া ওয়ান নিহায়া, ২য় খন্ড ৮ পৃষ্ঠা] প্রশ্ন হলো পূর্ববর্তী নবীগণের আলায়হিস্ সালাম ব্যবহৃত জিনিস যদি উম্মতের জন্য নাজাতের ওয়াসীলা হয় তবে নবীজির সাল্লাল্লাহু তা‘আলা আলায়হি ওয়াসাল্লাম শ্রেষ্ঠ উম্মত অলীগণের উসীলায় দোয়া কবুল হবে না?  যাদের ব্যাপারে আল্লাহ বলছেন –\n\n৬. কুরআনে এসেছেঃ \n اَلَاۤ اِنَّ اَوۡلِیَآءَ اللّٰہِ لَا خَوۡفٌ عَلَیۡہِمۡ وَ لَا  هِمۡ  یَحۡزَنُون\nতরজমা: ‘‘শুনে নাও! নিশ্চয় আল্লাহ্র ওলীগণের না কোন ভয় আছে, না কোন দুঃখ।’’ [সুরা ইউনুসঃ ৬২] ৭. আল্লাহ তায়ালা কুরআনে বলেন,\nوَ لَمَّا جَآءَهُمۡ کِتٰبٌ مِّنۡ عِنۡدِ اللّٰہِ مُصَدِّقٌ لِّمَا مَعَہُمۡ  ۙ وَ کَانُوۡا مِنۡ قَبۡلُ یَسۡتَفۡتِحُوۡنَ عَلَی الَّذِیۡنَ کَفَرُوۡا ۚۖ فَلَمَّا جَآءَهُمۡ مَّا عَرَفُوۡا کَفَرُوۡا بِہٖ ۫ فَلَعۡنَۃُ اللّٰہِ عَلَی الۡکٰفِرِیۡنَ .\nতরজমা: ‘‘এবং যখন তাদের নিকট আল্লাহ্ তা’আলার ওই কিতাব (ক্বোরআন) এসেছে, যা তাদের সাথে রয়েছে এমন কিতাব (তাওরাত) এর সত্যায়ন করে এবং এর পূর্বে তারা ওই নবীর ‘ওসীলা’ ধরে কাফিরদের উপর বিজয় প্রার্থনা করতো; অতঃপর যখন তাদের নিকট সেই পরিচিত সত্তা তাশরীফ আনলেন তখন তাঁকে অস্বীকারকারী হয়ে বসলো। অতএব, অস্বীকারকারীদের উপর আল্লাহ্র লা’নত।’’ [সূরা বাকারা ঃ ৮৯] নবী করীম সাল্লাল্লাহু তা‘আলা আলায়হি ওয়াসাল্লাম পৃথিবীতে আগমন করার পূর্বেই তাঁর ওয়াসীলা নিয়ে ইহূদী খৃস্টানরা দোয়া করেছে এবং বিজয় লাভ করেছে তার প্রমাণ উপরোক্ত আয়াতে বিদ্যমান। এখন যদি কোন উম্মত নবীজির সাল্লাল্লাহু তা‘আলা আলায়হি ওয়াসাল্লাম ওয়াসীলা নিয়ে ঘরে বসে বা মদীনায় গিয়ে দোয়া করে তাতে কি শিরকের ফতোয়া দেয়া যাবে? যেটা হারাম বা শিরক সেটা নবী বা অলী সবার ক্ষেত্রেই হারাম। আর যদি নবীর সাল্লাল্লাহু তা‘আলা আলায়হি ওয়াসাল্লাম ওয়াসীলা নেয়া জায়েয হয় তবে অলীর ওসীলা নেওয়াও জায়েয।দুঃখের বিষয় হচ্ছে- বাতিল আক্বীদার যেসব লোক অলীর দরবারে যাওয়া ও ওয়াসীলা নিয়ে দোয়া করা শিরক মনে করে তারা নবীর সাল্লাল্লাহু তা‘আলা আলায়হি ওয়াসাল্লাম ওসীলাকেও শিরক মনে করে। অথচ আল্লাহ বলছেন,৮. কুরআন করীমে এসেছে-\nوَ مَاۤ اَرۡسَلۡنَا مِنۡ رَّسُوۡلٍ اِلَّا لِیُطَاعَ بِاِذۡنِ اللّٰہِ ؕ وَ لَوۡ اَنَّہُمۡ اِذۡ ظَّلَمُوۡۤا اَنۡفُسَہُمۡ جَآءُوۡکَ فَاسۡتَغۡفَرُوا اللّٰہَ وَ اسۡتَغۡفَرَ لَہُمُ الرَّسُوۡلُ لَوَجَدُوا اللّٰہَ تَوَّابًا  رَّحِیۡما.\nতরজমা: ‘‘এবং কোন রসূল প্রেরণ করিনি কিন্তু এ জন্য যে, আল্লাহ্র নির্দেশে তাঁর আনুগত্য করা হবে; আর যদি কখনো তারা নিজেদের আত্মার প্রতি যুলুম করে তখন, হে মাহবুব! (তারা) আপনার দরবারে হাযির হয়, অতঃপর আল্লাহ্র নিকট ক্ষমা প্রার্থনা করে, আর রসূল তাদের পক্ষে সুপারিশ করেন, তবে অবশ্যই আল্লাহ্কে অত্যন্ত তাওবা কবূলকারী, দয়ালু পাবে।’’ [সূরা নিসাঃ৬৪] এ আয়াতের তাফসীরে ইবনে কাসীর একজন বেদুঈনের ঘটনা উল্লেখ করেছেন যিনি নবীজি সাল্লাল্লাহু তা‘আলা আলায়হি ওয়াসাল্লাম এর ইন্তিকালের তিন দিন পর মদীনায় এসে রওজা পাক জড়িয়ে ধরে কান্নাকাটি করে রওজা থেকে গুনাহ মাফের নিশ্চয়তা পেয়েছেন।নিম্নের তিনটি হাদীসে আল্লাহর অলীর ওসীলায় বৃষ্টি হওয়া, প্রয়োজন পূরণ হওয়ার ব্যাপারে নবীজির সাল্লাল্লাহু তা‘আলা আলায়হি ওয়াসাল্লাম সুস্পষ্ট বক্তব্য রয়েছে। দেখুন – ৯. মুসনাদে ইমাম আহমদ, হাদীস নং ৮৯৬-\nيسقى بهم الغيث وينتصر بهم على الأعداء ويصرف عن أهل الشام بهم العذاب.\nঅর্থ: ‘‘(রাসূলুল্লাহ সাল্লাল্লাহু তা‘আলা আলায়হি ওয়াসাল্লাম ইরশাদ করেন) তাঁদের (আবদালগণের) ওসীলায় সকলের উপর বৃষ্টি বর্ষিত হয় শত্রুদের উপর বিজয় অর্জিত হয় এবং সিরিয়াবাসীদের উপর থেকে আযাব দূর করে দেওয়া হয়।’’১০. মুজামুল কবীর লিত তাবরানী,হাদীস নং ১৩১৫৩-\nعن ابن عمر رضي الله عنه،  قال:  إن لله عز وجل خلقا خلقهم لحوائج الناس يفزع الناس إليهم في حوائجهم أولئك الآمنون من عذاب الله.\nঅর্থ: রাসূলুল্লাহ সাল্লাল্লাহু তা‘আলা আলায়হি ওয়াসাল্লাম ইরশাদ করেন) ‘‘আল্লাহর এমন কিছু বান্দা আছে, যাদেরকে আল্লাহ মানুষের প্রয়োজন পূরণের জন্য সৃষ্টি করেছেন। মানুষ তাদের কাছে নিজের অভাব অভিযোগ নিয়ে ছুটে যায়। তারা আল্লাহর শাস্তি থেকে নিরাপত্তাপ্রাপ্ত।’’১১. মুজামুল কবীর,হাদীস নং ১০৩৬৭-\n” إذا انفلتت دابة أحدكم بأرض فلاة فليناد: يا عباد الله، احبسوا علي، يا عباد الله احبسوا علي؛ فإن لله في الأرض حاضرا سيحبسه عليكم ”\nঅর্থ:‘‘ (রাসূলুল্লাহ সাল্লাল্লাহু তা‘আলা আলায়হি ওয়াসাল্লাম ইরশাদ করেন) যদি কোন নির্জন প্রান্তরে কারো জন্তু তথা বাহন হারিয়ে যায় তখন সে যেন এভাবে ডাক দেয় -’’ হে আল্লাহর বান্দাগণ! আমাকে উদ্ধার করুন। হে আল্লাহর বান্দাগণ! আমাকে উদ্ধার করুন। তখন আল্লাহর এমন কতগুলো বান্দা আছেন যারা তোমাদেরকে উদ্ধার করবেন।’’(বি. দ্র. সিহাহ সিত্তাহর হাদীস নাম্বারগুলো আল রিদা এপস (Al reda apps) এবং অন্যান্য কিতাবের হাদীস নাম্বারগুলো ছাপানো কিতাব থেকে গ্রহণ করা হয়েছে।)"
  },
  {
    "1": "ওরস শরীফ",
    "2": "ওরস শরীফ\n\n‘ওরস’ (عرس)-এর আভিধানিক অর্থ বিবাহ। বর ও কনে উভয়কে আরবীতে ‘আরূস’ (عروس) বলা হয়। বাসর, প্রীতিভোজ, ওলীমাহ্ (وليمه – طعام – زفاف)কেও ওরস বলা হয়। এর বহুবচন হয় ‘আ’রাস’ ও ‘উরূসাত’ (اعراس وعروسات)। [আল-মুনজিদ]\n\nপরিভাষায়, বুযুর্গগানে দ্বীন-এর ওফাত দিবসকে ‘ওরস’ বলা হয়। এর ভিত্তি হাদীসে পাকে বর্ণিত আছে, মুন্কার ও নাকীর যখন মৃত ব্যক্তির কবরে এসে প্রশ্ন করবে, তখন ওই প্রশ্নের সঠিক উত্তর প্রদান করতে সক্ষম হলে মৃত ব্যক্তিকে বলা হয়- نَمْ كَنَوْمَةِ الْعَرُوْسِ الَّذِىْ لاَيُؤْقِظُه اِلاَّ اَحَبُّ اَهْلِه اِلَيْهِ অর্থাৎ ওই দুলহানের মত ঘুমিয়ে পড়, যাকে পরিবারে তার প্রিয়তম ব্যক্তি ব্যতীত অন্য কেউ জাগাবে না। ওই দিন মুন্কার ও নাকীর ফিরিশ্তাদ্বয় তাকে ‘আরূস’ (عَرُوْس) নামে আখ্যায়িত করে। এ জন্য ওই ওফাত দিবসকে ‘ওরস’ (عُرْس) বলা হয়।\n\nঅথবা মৃত ব্যক্তি নেক্কার হওয়ার কারণে বিশেষ করে বুযুর্গ হওয়াতে কবরের মধ্যে হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম-এর নূরানী সৌন্দর্য দেখার সৌভাগ্য হবে, যখন মুন্কার ও নাকীর জিজ্ঞাসা করবেন-مَا كُنْتَ تَقُوْلُ فِىْ حَقِّ هذَا الرَّجُلِ অর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম-এর দিকে ইশারা করে বলেন, এ নূরানী সত্তা সম্পর্কে তুমি কি আক্বীদা পোষণ করতে? তখন ওই ব্যক্তি দীদারে মোস্তফা সাল্লাল্লাহু তা‘আলা আলায়হি ওয়াসাল্লাম পেয়ে আত্মহারা হয়ে রাসূলে পাক সাল্লাল্লাহু তা‘আলা আলায়হি ওয়াসাল্লাম-এর প্রশংসামূলক উত্তর দেবে। উভয় জাহানের সরদারের দীদার লাভ করে ধন্য হওয়াতে ওই সময় ওই ব্যক্তির জন্য অনেক আনন্দের মুহূর্ত হয়। তাই ওই দিনকে ‘ওরস’ (عُرْس)-এর দিন বলা হয়।\n\n‘ওরস’ পালনের শর‘ঈ ভিত্তি বা দলীল\n\nপ্রতি বছর ওফাত দিবসে মৃত ব্যক্তি কবর বা আউলিয়া-ই কেরামের মাযার যিয়ারত করা, ক্বোরআন তিলাওয়াত, সাদ্ক্বা-খায়রাত, হালাল পশু যবেহ করে তাবাররুকের ব্যবস্থা করা হয়। এ সমস্ত কাজ ‘ওরস’ ‘(عرس) উপলক্ষে করা হয়। শরীয়ত মতে এসব কর্মসূচি শুধু বৈধ নয়, বরং অনেক সাওয়াবের কাজও।\n\nইবনে আবী শায়বাহ্ রাদ্বিয়াল্লাহু তা‘আলা আনহুর বর্ণনা-\n\nاِنَّ النَّبِىَّ صَلَّى اللهُ عَلَيْهِ وَسَلَّمَ كَانَ ىَأْتِىْ شُهَدَآءَ أُحُدٍ عَلى رَأْسِ كُلِّ حَوْلٍ\n\nঅর্থাৎ নিশ্চয় নবী করীম সাল্লাল্লাহু তা‘আলা আলায়হি ওয়াসাল্লাম প্রত্যেক বছরের মাথায় উহুদের শহীদগণের কবরগুলোর নিকট তাশরীফ নিয়ে যেতেন।\n\nعَنْ رَسُوْلِ اللهِ صَلَّى اللهُ عَلَيْهِ أَنَّه كَانَ يَأْتِىْ قُبُوْرَ شُهَدَآءٍ اُحُدٍ عَلى رَأْسِ كُلِّ حَوْلٍ فَيَقُوْلُ سَلاَمٌ عَلَيْكُمْ بِمَا صَبَرْتُمْ فِنِعْمَ عُقْبَى الدَّارِوَالْخُلَفَآءُ اَلْاَرْبَعَةُ هٰكَذَا كَانُوْا يَفْعَلُوْنَ\n\nঅর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম প্রত্যেক বছর নির্দিষ্ট তারিখে উহুদের শোহাদা-ই কেরামের মাযারে হাযির হতেন এবং তাদেরকে সালাম পেশ করে দো‘আ করতেন। খোলাফা-ই রাশেদীনও এ আমল করতেন।\n\nশায়খ আব্দুল আযীয মুহাদ্দিসে দেহলভী রহমাতুল্লাহি তা‘আলা আলায়হি বর্ণনা করেন,\n\nدوم آنكه بهيئت اجتماعى مردمان كثير جمع شوند وختم كلام الله فاتحه برشيرينى وطعام نموده تقسيم درميان حاضران كنند ايں قسم معمول درزمانه پيغمبرخدا صلى الله عليه وسلم وخلفاۓ راشدين نه بود اگر كسےايں طور كند باك نيست بلكه فائده احياء اموات راحاصل مى شود\n\nঅর্থাৎ দ্বিতীয়ত অনেক লোক একত্রিত হয়ে খতমে ক্বোরআন করবে, খাবার ও শিরনী পাক করে ফাতেহার মাধ্যমে উপস্থিত ব্যক্তিদের মধ্যে বন্টন করবে। যদিও এ কাজ হুযূর-ই করীম সাল্লাল্লাহু তা‘আলা আলায়হি ওয়াসাল্লাম ও খোলাফা-ই রাশেদীনের যুগে ছিলোনা; কিন্তু এটা শরীয়তের দৃষ্টিতে কোন অসুবিধা নেই; বরং এতে জীবিত ও মৃত সকলেরই উপকার সাধিত হয়।\n\nমাওলানা আব্দুল হাই লক্ষ্মৌভী বর্ণনা করেন যে-\n\nكه شيخ عبد الحق محدث دهلوى از شيخ خود نقل مى سازد كه فرمود كه ايں عرس در زمان سلف نبود از مستحسنات متأخرين است\n\nঅর্থাৎ শেখ আব্দুল হক মুহাদ্দিস দেহলভী রহমাতুল্লাহি তা‘আলা আলায়হি নিজ ওস্তাদের সূত্রে বর্ণনা করেন যে, প্রচলিত ওরস শরীফ সালফ-ই সালেহীনের যুগে না থাকলেও পরবর্তী ওলামা-ই কেরামের মতে মুস্তাহাসান, ক্বোরআন-সুন্নাহর আলোকে সাব্যস্ত আমল।\n\nহযরত গাযী-ই দ্বীন ও মিল্লাত আল্লামা আযীযুল হক্ব শেরে বাংলা রহমাতুল্লাহি তা‘আলা আলায়হি তাঁর ফাতাওয়া-ই আযীযিয়াতে উল্লেখ করেন-\n\nوَفِىْ سِرَاجِ الْهِدَايَةِ َلِمَوْلاَنَا جَلاَلُ الدِّيْنِ الْبُخَارِىِّ عَلَيْهِ الرَّحْمَةُ فِىْ حَاشِيَةِ الْمَظْهَرِىِّ وَتُحْتَاطُ فِىْ السَّاعَةِ الَّتِىْ نُقِلَ رُوْحَه فِيْهَا فَاِذَا اَرْوَاحُ الْاَمْوَاتَ تَأْتُوْنَ فِىْ اَيَّامِ الْاَعْرَاسِ فِىْ كُلِّ عَامٍ فِىْ ذَالِكَ الْمَوْضِعِ فِىْ تِلْكَ السَّاعَةِ وَيَنْبَغِىْ يُطْعَمَ الطُّعَامُ وَالشَّرَابُ فِىْ تِلْكَ السَّاعَةِ فَاِنَّ ذَالِك يُفْرَحُ اَرْوَاحَهُمْ وَاِنَّ فِيْهِ تَأْثِيْرًا بَلِيْغًا (هدية الحرمين)\n\nঅর্থাৎ মাওলানা জালালুদ্দীন বোখারী হাশিয়া-ই মাযহারীতে ‘সিরাজুল হেদায়া’য় বর্ণনা করেন, ওই সময়কে অধিক গুরুত্ব দিতে হবে, যখন বুযুর্গ বা মৃত ব্যক্তির রূহ কব্জ হয়েছে; কেননা। মৃতদের রূহ প্রত্যেক বছর ওরস চলাকালীন ওই সময়ে ওই স্থানে হাযির হয়। অতএব, সে সময় খাবার-তাবাররুকাত পরিবেশন করা দরকার। এতে তাদের রূহ আনন্দিত হয়।\n\nহাজী এমদাদুল্লাহ্ মুহাজিরে মক্কী (দেওবন্দী আলিমদের পীর) ‘ফয়সালা-ই হাফতে মাসয়ালা’য় ওরস বৈধ বলে জোর দিয়ে বলেন-\n\nফক্বীর (নিজ)-এর এ বিষয়ে তরীক্বা এযে, আমি প্রত্যেক বছর আমার পীর-মুরশিদের এর জন্য ঈসালে সাওয়াবের ব্যবস্থা এভাবে করি যে, প্রথমে ক্বোরআন পাক তিলাওয়াত করা হয়। আর মাঝে মধ্যে সময়ানুপাতে মীলাদ শরীফও পাঠ করা হয়। এরপর উপস্থিত সবাইকে খাবার তাবাররুক হিসাবে বিতরণ করা হয়।\n\nউপরোল্লিখিত দলীলাদির আলোকে সাব্যস্ত হল যে, ওরস শরীফ পালন করা ইসলামী অনুষ্ঠানাদির অন্তর্ভুক্ত। এটা শুধু জায়েয নয়; বরং সাওয়াবের কাজ ও ওই অনুষ্ঠানে প্রথমে যিয়ারত করা হয়। আর যিয়ারত করা ক্বোরআন-সুন্নাহ্ দ্বারা প্রমাণিত। হাদীস-ই পাকে রাসূল-ই করীম সাল্লাল্লাহু তা‘আলা আলায়হি ওয়াসাল্লাম এরশাদ করেন-\n\nنَهَيْتُكُمْ عَنْ زِيَارَةِ الْقُبُوْرِ فَزُرُوْهَا رَوَاهُ مُسْلِمٌ عَنْ أَبِىْ هُرَيْرَةَ رَضِىَ اللهُ عَنْهُ وَقَالَ عَلَيْهِ الصَّلاَةُ وَالسَّلاَمُ كُنْتُ نَهَيْتُكُمْ عَنْ زِيَارَةِ الْقُبُوْرِ فَزُرُوْا فِاِنَّهَا تُزْهِدُ فِى الدُّنْيَا وَتُذْكِرُ الْاخِرَةَ (ابن ماجة)\n\nঅর্থাৎ আমি তোমাদেরকে প্রথমে কবর যিয়ারত করতে নিষেধ করেছিলাম। এখন তোমরা যিয়ারত কর। কেননা, এটা দুনিয়া বিমুখতাকে বাড়িয়ে দেয় এবং আখিরাতকে স্মরণ করিয়ে দেয়।\n\nদ্বিতীয়, সেখানে ক্বোরআন খতম ও অন্যান্য যিকর-আযকার করা হয়। তা ক্বোরআন-সুন্নাহ মতে সম্পূর্ণ নেক আমল।\n\nতৃতীয়ত, সেখানে বুযুর্গ ও মৃত ব্যক্তির স্মারক আলোচনা করা হয়, যার হাদীসে পাকে আমাদের উপর নির্দেশ দেওয়া হয়েছে-\n\nعَنْ اِبْنِ عُمَرَ رَضِىَ اللهُ عَنْهُمَا قَالَ قَالَ رَسُوْلُ اللهِ صَلَّى اللهُ عَلَيْهِ وَسَلَّمَ اُذْكُرُوْا مَحَاسِنَ مَوْتَاكُمْ وَكُفُّوْا عَنْ مَسَاوِيْهِمْ (ابوا داؤدـ ترمذى ـ حاكم ـ بيهقى ـ الجامع الصغير)\n\nঅর্থাৎ: হযরত ইবনে ওমর রাদ্বিয়াল্লাহু তা‘আলা আনহুমা থেকে বর্ণিত, তিনি বলেন, রাসূল-ই পাক সাল্লাল্লাহু তা‘আলা আলায়হি ওয়াসাল্লাম এরশাদ করেন, তোমরা তোমাদের ঈমানদার মৃত ব্যক্তিদের ভাল দিকগুলো তুলে ধরো এবং তাদের মন্দ বিষয়সমূহের চর্চা থেকে বিরত থাক।\n\nএছাড়া হাদীস-ই পাকে আরো উল্লেখ আছে-\n\nذِكْرُ الْاَنْبِيَآءِ مِنَ الْعِبَادَةِ وَذِكْرُ الصَّالِحِيْنَ كَفَّارَةٌ وَذِكْرُ الْمَوْتِ صَدَقَةٌ وَذِكْرُ الْقَبْرِ يُقَرِّبُكُمْ مِنَ الْجَنَّةِ\n\nঅর্থাৎ নবীগণের আলোচনা ইবাদত, নেককার বান্দাদের আলোচনা কাফ্ফারা, মৃত্যুকে স্মরণ করা, সদক্বাহ্ এবং কবরের আলোচনা তোমাদেরকে জান্নাতের নিকটস্থ করে দেয়।\n\nচতুর্থ, সেখানে খাবার হিসাবে তাবাররুক বিতরণ করা হয়। অপরকে খাবার পরিবেশন সম্পর্কে হাদীসে পাকে বর্ণিত আছে-\n\nاَىُّ الْاِسْلاَمِ خَيْرٌ قَالَ تُطْعِمُ الطَّعَامَ تَقْرَأُ السَّلاَمَ عَلى مَنْ عَرَفْتَ وَمَنْ لَّمْ تَعْرِفْ ـ وَقَالَ اَيْضًا اَطْعِمُوْا الطَّعَامَ وَأَفْشُوْا السَّلاَمَ تُوَرِّثُوْا الْجِنَانَ\n\nঅর্থাৎ ইসলামের উত্তম কাজ খানা খাওয়ানো এবং পরিচিত-অপরিচিত সবাইকে অধিক হারে সালাম দেয়া এটাও এরশাদ করেছেন- তোমরা খানা খাওয়াও, বেশি পরিমাণে সালাম দাও, তাহলে বেহেশতের মালিক হয়ে যাবে। (ঈমানদারদের জন্য)।\n\nপঞ্চমত, ওরসে পাকে উপস্থিত ব্যক্তিরাই হলো মেহমান, আর মেহমানদের অভ্যর্থনা ও আপ্যায়ন করা ঈমানের পরিপূর্ণতা। যেমন হাদীসে পাকে উল্লেখ রয়েছে-\n\nمَنْ كَانَ يُؤْمِنُ بِاللهِ وَبِالْيَوْمِ الْاخِرِ فَلْيُكْرِمْ ضَيْفَه\n\nঅর্থাৎ যে আল্লাহ্ ও আখিরাতের উপর ঈমান রাখে, সে যেন তার মেহমানের সমাদর করে।\n\nউপরোক্ত আমলসমূহের সমন্বয়ে ওরসে পাক উদ্যাপিত হয়, তাই ওরস পালন ইসলামের অনুষ্ঠানাদি পালনের মধ্যে অন্যতম এবং সাওয়াবের কাজ।\n\nটিকা:\n\n১. باب اثبات عذاب القبر ـ مشكواة ২. ফাতাওয়া-ই শামী ১ম খন্ড, বাবু যিয়ারতিল ক্বুবূর, ৩. তাফসীর-ই কবীর, তাফসীর-ই র্দুরে মনসূর, ইবনে মুনযের ইবনে মার দিওয়াইহ্ বর্ণনা সূত্রে হযরত আনাস রাদ্বিয়াল্লাহু তা‘আলা আনহু, ৪. ফাতাওয়া-ই আযীযিয়্যাহ্, কৃত. গাযী শেরে বাংলা (রহ.), পৃ. ৩৬ (পুরাতন ছাপা), ৭. মেশকাত শরীফ বাবু যিয়ারাতিল ক্বুবূর, ৮. আবূ দাঊদ, তিরমিযী, হাকিম, বায়হাক্বী, আল জামে‘ঊস সগীর, ইমাম সুয়ূত্বী, ৯. মুসনাদে ফেরদাউস আল জামেউস সগীর, ইমাম সুয়ূত্বী: ২য় খন্ড, পৃ. ১৯, ১০. সহীহ্ বুখারী শরীফ ১ম খন্ড, পৃ. ৬, ১১. ত্বাবরানী, আল-জামেউস্ সগীর, ইমাম সুয়ূত্বী, পৃ. ৪৪ এবং ১২. মুসনাদে আহমদ, নাসাঈ, বোখারী, মুসলিম ও আল-জামে‘ঊস সগীর, ইমাম সুয়ূত্বী।"
  },
  {
    "1": "ওরস ও ক্বাওয়ালী",
    "2": "\u003d ওরস ও ক্বাওয়ালী \u003d\n\nপ্রশ্ন: ওরসে ঢোল ও সারঙ্গীর সাথে ক্বাওয়ালীর বিধান কি এবং তাতে যারা হাযির হয়, তারা গুনাহ্গার কিনা?\n\nজবাবঃ এমন ক্বাওয়ালী হারাম এবং তাতে যারা হাযির হয় তারা সবাই গুনাহ্গার। তাদের সবার গুনাহ্ এ ধরনের ওরসের আয়োজক ও ক্বাওয়ালদের উপর বর্তায়। আর ক্বাওয়ালদের গুনাহ্ ওরস আয়োজনকারীদের দায়িত্বে বর্তানোর পর ক্বাওয়ালদের গুনাহ্ সামান্যটুকুও হ্রাস পাবে না।\n\nঅনুরূপ, ওরস আয়োজনকারী ও ক্বাওয়ালদের উপর, যারা উপস্তিত হয়েছে তাদের গুনাহ্ বর্তালেও হাযেরীনের গুনাহ্ বিন্দুমাত্রও হ্রাস পাবে না; বরং হাযেরীনের মধ্যে প্রত্যেকের উপর তার পূর্ণ গুনাহ্ ও ক্বাওয়ালদের উপর তাদের নিজেদের গুনাহ্ পৃথকভাবে এবং উপস্থিত সবার সমান গুনাহ্ পৃথকভাবে বর্তাবে।এমন ওরস আয়োজনকারীদের নিজ নিজ গুনাহ্ আলাদাভোবে, আর ক্বাওয়ালদের সমান গুনাহ্ আলাদাভাবে আবার সব অংশগ্রহণকারীর সমান গুনাহ্ আলাদাভাবে। এর কারণ হচ্ছে অংশগ্রহণকারীদেরকে ওরসের আয়োজকই ডেকে এনেছে। অথবা তারই কারণে গুনাহর এসব সামগ্রীর বিস্তার ঘটেছে আর ক্বাওয়ালগণও তাদেরকে ক্বাওয়ালী শুনিয়েছে। যদি সে এর আয়োজন না করতো আর ক্বাওয়ালরাও এ ঢোল ও সারঙ্গী ইত্যাদি না শোনাতো, তবে শ্রোতারা এ গুনাহয় কিভাবে লিপ্ত হতো? সুতরাং এ সবের গুনাহ্ ওই দু’জনের উপর বর্তালো। তারপর ক্বাওয়ালদের এ গুনাহর মাধ্যম হলো ওই ওরসের আয়োজনকারী। সে যদি আয়োজন না করতো, না ডাকতো, তবে এরা কিভাবে আসত পারতো ও বাদ্যযন্ত্র বাজাতে পারতো? সুতরাং ক্বাওয়ালদের গুনাহ্ও ওই আহ্বানকারীর উপর বর্তালো।\n\nযেমনটি ফক্বীহগণ বলেছেন এক মজবুত প্রশ্নের জবাবে। রসূলুল্লাহ্ সাল্লাল্লাহু তা‘আলা আলায়হি ওয়াসাল্লাম এরশাদ করেছেন-\n\nمن دعاالى هدى كان له من الاجر مثل اجور من تبعه لا ينقص ذلك من اجور هم شيئا ومن دعا الى ضلالة كان عليه من الاثم اثام من تبعه لا ينقص من ذلك من اثامهم شيئا\n\nঅর্থাৎ যে ব্যক্তি কোন হিদায়তের কাজের দিকে আহ্বান করে, যতলোক তার অনুসরণ করবে, সে তাদের সমান সাওয়াব পাবে। আর এর কারণে তাদের সাওয়াবগুলো কোনরূপ হ্রাস পাবে না। পক্ষান্তরে, যে ব্যক্তি কোন গোমরাহীর কাজের দিকে আহ্বান করে, যতলোক তার আহ্বানে সাড়া দেয়, তাদের সমপরিমাণ গুনাহ্ তার উপর বর্তায়। আর এ কারণে গুনাহ্ কোনরূপ হ্রাস পাবে না। [এটা বর্ণনা করেছেন হাদীসের ইমামগণ, যেমন- আহমদ ও মুসলিম, আরো চারজন হযরত আবূ হোরায়রাহ্ রাদ্বিয়াল্লাহু আনহু থেকে]\n\n[ইরশাদাত-ই আ’লা হযরত, পৃ. ৪৭]"
  },
  {
    "1": "সামা",
    "2": "সামা\u003d\u003d\n\nআল্লাহর প্রেমমূলক সঙ্গীতকে ‘সামা’ বলে অবিহিত করা হয়। ‘হামদ’ (আল্লাহর স্তুতি), না’ত (হুযূর সাল্লাল্লাহু তা‘আলা আলায়হি ওয়াসাল্লাম’র প্রশস্তি), গযল (আল্লাহ্র প্রেমমূলক গান), মুরশিদী (পীর-মুরশিদের প্রশংসামূলক সঙ্গীত), মারিফাতী (তত্ত্বমূলক গান), আধ্যাত্মিক সঙ্গীত, দেশপ্রেমমূলক সঙ্গীত প্রভৃতিকে ‘সামা’ বা বিশুদ্ধ সঙ্গীতের পর্যায়ভুক্ত করা হয়ে থাকে। উপরিউক্ত সামাসমূহ শুনা মুবাহ্ (বৈধ)। এ ছাড়া পৃথিবীর সর্বপ্রকার গানবাদ্য হারাম। সামা বা আধ্যাত্মিক সঙ্গীত দ্বারা সূফীগণ নিজ অন্তরে আধ্যাত্মিক অনুতূতিকে জাগিয়ে তোলে এবং আল্লাহর ধ্যানে নিবিষ্ট হন। সামা এর শ্রবণকারীকে আধ্যাত্মিক রাজ্যে টেনে নিয়ে যায় এবং মুহূর্তে সাধকের মনে আধ্যাত্মিক ভাব জাগিয়ে তোলে। ‘সামা’ প্রকৃত শ্রবণকারীকে ‘জজবার’ (ভাবন্মোদনা) পর্যায়ে নিয়ে যায়। তাই চিশতীয়া ও মৌলবীয়া তরীকার সূফীগণ কিছু শর্ত সাপেক্ষে ‘সামা’ শ্রবণকে বৈধ বলে মত দিয়েছেন। ইমাম আহমদ রেযা রাহমাহতুল্লাহি তা‘আলা আলায়হিও কিছু শর্তসাপেক্ষে ‘সামা’-এর বৈধতার উপর মত প্রদান করেছেন।\n\nতিনি হযরত মাহবুবে ইলাহী নিযামুদ্দীন আউলিয়ার উদ্ধৃতি দিয়ে লিখেছেন যে, ‘সামা’ বৈধ হওয়ার জন্য নিম্নোক্ত শর্তগুলো অপরিহার্য।\n\n১. যিনি ‘সামা’ বলবেন, তিনি পূর্ণবয়স্ক পুরুষ হতে হবে। মহিলা বা অপ্রাপ্তবয়স্ক ছেলে হলে চলবে না।\n\n২. ‘সামা’ আল্লাহ-রাসূলের মহব্বত বৃদ্ধি করার উদ্দেশ্যে হতে হবে। অর্থাৎ সামা শ্রবণকারী আল্লাহর স্মরণ থেকে গাফেল হতে পারবে না।\n\n৩. যা ‘সামা’ হিসেবে আবৃত্তি করা হবে তা মন্দ, অযথা উপহাসমুক্ত হতে হবে।\n\n৪. সামার অনুষ্ঠান বাদ্যযন্ত্র মুক্ত হতে হবে।\n\nউপরিউক্ত শর্তের ভিত্তিতে ‘সামা’ হালাল বলে সাব্যস্ত হবে।’ [মাকালু-ই উরাফা, পৃ.-৩৮]\n\nসুতরাং সূফী-ই কিরামের উদ্ভাবিত ‘সামা- মাহফিল’-এর সাথে আজকের যুগের সামা বা কাউয়ালীর দূরতমও সম্পর্ক নেই। ইমাম আহমদ রেযা রাহমাতুল্লাহি তা‘আলা আলায়হি বাদ্যযন্ত্র সহকারে, ‘সামা’ বা কাউয়ালী করা সম্পর্কে বলেন,\n\nশুধু কাউয়ালী করা জায়েয আছে। আর বাদ্যযন্ত্র হারাম। এ ব্যাপারে চিশ্তীয়া তরিকতপন্থীদের মধ্যে বেশী বাড়াবাড়ি দেখা যায়। অথচ হযরত সুলতানুল মাশায়েখ মাহবূবে ইলাহী রাদ্বিয়াল্লাহু তা‘আলা আনহু ‘ফাওয়ায়েদুল ফুয়াদ শরীফে’ বলেছেন, বাদ্যযন্ত্র হারাম। হযরত শরফুল মিল্লাত ওয়াদ দীন ইয়াহিয়া মুনীরী বাদ্যযন্ত্রকে ব্যাভিচারের সাথে তুলনা করেছেন।’ [আহকামে শরীয়ত (বাংলা), পৃ.১৪৮]\n\nআমাদের দেশে ওরসের নামে আজ যেভাবে বাদ্য-বাজনা, নাচ-গান, নারী-পুরুষের অবাধ মেলামেশা চলছে তা যেমন গর্হিত কাজ তেমনি দ্বীন-ইসলামের সাথে ঠাট্টা-বিদ্রুপের শামিল।\n\nএ মাসআলার বিষয়ে ইমাম আহমদ রেযা রাহমাতুল্লাহি তা‘আলা আলায়হি বে-আমল মিথ্যুক সূফীদের স্বরূপ উম্মোচন করতেও দ্বিধা করেন নি। তিনি লিখেছেন-\n\n‘কোন কোন মূর্খ, মন্দ ধরনের মাতালা, আধা মোল্লা, প্রবৃত্তি পূজারী কিংবা ভণ্ড সূফী এ ব্যাপারে তৎপর যে, তারা সহীহ্, মরফূ ও মুহকাম হাদীস শরীফের মোকাবেলায় কোন কোন দুর্বল কিস্সা কিংবা সন্দেহপূর্ণ ঘটনা অথবা অস্পষ্ট অর্থবোধক বিষয়াদি পেশ করে থাকে। তাদের এতটুকু বিবেক নেই কিংবা স্বেচ্ছাই বিবেকহীন সেজে বসে। বস্তুত সহীহর সামনে দুর্বল, সন্দেহমুক্ত-এর সামনে সন্দেহযুক্ত, ‘মুহকাম’-এর সামনে ‘মুতাশাবিহ’ কে পরিহার করা ওয়াজিব। ….আহা! যদি তারা গুনাহকে গুনাহ্ বলে জানতো! স্বীকার করতো! এ হঠকারিতা আরো জঘন্য যে, উচ্চাভিলাষকেও লালন করবে, অপবাদও প্রতিহত করবে! নিজের জন্য হারামকে হালাল বানাবে। শুধু তা নয়, বরং আল্লাহর পানাহ্! এর অপবাদ আল্লাহর মাহবূব বান্দাগণ ও চিশতিয়া তরীকাত শীর্ষস্থানীয় বুযুর্গগণের উপর আরোপ করে; না আল্লাহকে ভয় করে, না বান্দাদের সামনে লজ্জাবোধ করে।…..\n\nঅথচ খোদ্ হুযূর মাহবূবে ইলাহীর খলিফা মাওলানা ফখরুদ্দীন যারাভী খোদ হুযূরের নির্দেশে সামা’র মাসআলায় একটি পুস্তক ‘কাশ্ফুল কানা আন উসূলিস্ সামা’ লিখেছেন। তাতে পরিস্কারভাবে লিখেছেন- ‘আমাদের মাশাই-ই কেরাম রাদ্বিয়াল্লাহু তা‘আলা আনহুম-এর সামা ওই বাদ্যযন্ত্রের অপবাদ থেকে পবিত্র। তাতো নিছক কাওয়ালের আওয়াজ মাত্র ওইসব শ্লোক সহকারে সেগুলো আল্লাহর শিল্পকর্ম সম্পর্কে খবর দেয়।’\n\nআল্লাহর ওয়াস্তে ইনসাফ করুন! খান্দানে চিশতীয়ার ওই মহান ইমামের এ এরশাদ গ্রহণযোগ্য হবে, না আজ-কালকার ওই সবলোকের ভিত্তিহীন অপবাদ ও প্রকাশ্য ফ্যাসাদ।’ [আহকামে শরীয়ত ১মখণ্ড, পৃ.৬১]"
  },
  {
    "1": "সেমা-কাওয়ালী",
    "2": "সেমা-কাওয়ালী\u003d\u003d\n\nপাক ভারত উপমহাদেশে বুযর্গানে দ্বীন যেখানে তাঁদের আদর্শের মাধ্যমে ইসলামের নূর প্রসারিত করেছেন, সেখানেই তারা ইসলামী শিক্ষা-সংস্কৃতিও প্রসার করেছেন। তখনকার চিশতীয়া তরীকার মাশাইখরা হিন্দুদের মোকাবেলায় ইসলামের তাবলীগের জন্যে ‘সেমা’র পন্থা উদ্ভাবন করেছেন। যা পরবর্তীতে কাউয়ালী নামে রূপ ধারণ করে। এমনকি তা বিভিন্ন যান্ত্রিক বাদ্য বাজনার সাথে অনুষ্ঠিত হতে থাকে। অথচ সূফীয়া-ই কিরামের উদ্ভাবিত ‘সেমা-মাহফিল’র সাথে বর্তমান যুগের কাউয়ালীর দূরতমও সম্পর্ক নেই। ইসলামে যেহেতু বাদ্যযন্ত্র হারাম সেহেতু ইমাম আহমদ রেযা রাহমাতুল্লাহি তা‘আলা আলায়হি তাঁর দায়িত্ব আঞ্জাম দিতে গিয়ে ইসলামী সমাজকে সংস্কার করার জন্যে বাদ্যযন্ত্র সহযোগে অনুষ্ঠিত কাউয়ালীকে হারাম হিসেবে মত প্রকাশ করেন। তাঁর অমর গ্রন্থ ‘আহকামে শরীয়তে’ বাদ্য- বাজনার সাথে কাউয়ালী করা সম্পর্কে বলেন, ‘‘শুধু কাউয়ালী করা জায়েয আছে। আর বাদ্রযন্ত্র হারাম। হযরত সুলতানুল মাশাইখ মাহবুবে ইলাহী রাদ্বিয়াল্লাহু তা‘আলা আনহু ‘ফাওয়াদেুল ফুয়াদ শরীফে’র মধ্যে বলেন, (মাযামীর (বাদ্যযন্ত্র) হারাম। হযরত মাখদূম শরফুল মিল্লাত ওয়াদ দ্বীন ইয়াহইয়া মুনীরী (কুদ্দিসা সিররুহ) মাযামীরকে যিনার সাথে তুলনা করেছেন। শীর্ষ স্থানীয় ওলীগণ বলেছেন, শুধুমাত্র খ্যাতি শুনেই কারো কাছে যেওনা, যতক্ষণ না শরীয়তের নিক্তির উপর তাকে অটল দেখতে না পাও। পীর ধরার (পীরের হাতে বায়আত হওয়ার) জন্যে চারটি শর্ত অবশ্যই প্রয়োজনীয়। তন্মধ্যে একটি হলো কোন ব্যাপারে পীর সাহেব শরীয়তের বিরোধিতা করবে না। না জায়েযকে না জায়েয হিসেবে জানবে। এমন স্থানে কারো সম্পর্কে বিতর্কে যাবে না।’’\n\nএক ব্যক্তি আ’লা হযরত রাহমাতুল্লাহি তা‘আলা আলায়হি এর কাছে প্রশ্ন করলো যে, এক জায়গায় ওরসে গিয়ে দেখতে পেলাম এমন অবস্থায় কাউয়ালী হচ্ছে যে, ঢোল, দু’টি সারঙ্গী বাজছে আর কিছু কাউয়াল গাউছে পাক এবং প্রিয়নবী সাল্লাল্লাহু তা‘আলা আলায়হি ওয়াসাল্লাম-এর শানে কাউয়ালী পরিবেশন করছে। তাদের এহেন কাজে প্রিয় নবী সাল্লাল্লাহু তা‘আলা আলায়হি ওয়াসাল্লাম এবং আউলিয়ায়ে কেরাম খুশী আছেন কি-না? শ্রোতারা গুনাহগার হবে কি না? এবং কাউয়ালী জায়েয আছে কি না?\n\nইমাম আহমদ রেযা রাহমাতুল্লাহি তা‘আলা আলায়হি উত্তরে বলেন, ‘‘এমন কাউয়ালী হারাম; উপস্থিত সব শ্রোতারাই গুনাহগার। আর সবার গুনাহ এমনভাবে ওরস উদ্যাপনকারী ও কাউয়ালদের উপর আবির্তত হবে এবং কাউয়ালদের গুনাহও ওরস উদ্যাপনকারীদের উপর পড়বে, কিন্তু কাউয়াল এবং শ্রোতাদের গুনাহ্ এতটুকুনও হ্রাস পাবে না। কাউয়ালদের উপর সবার সমান গুনাহ এজন্য যে, তারা যদি ঢোল-সারঙ্গী ইত্যাদির মাধ্যমে কাউয়ালী না করতো, তাহলে উপস্থিত লোকদের কিভাবে গুনাহ হতো? এজন্যে তাদের সবার গুনাহ কাউয়ালদের উপর বর্তাবে। আবার কাউয়ালদের এ গুনাহের (তার নিজের ও অপরের) কারণ হলো উদ্যাপনকারীরা। তারা যদি ওরস না করতো, কাউয়ালদের আমন্ত্রণ না জানাতো, তারা কিভাবে এবং কেন আসতো, আর বাদ্য বাজাতো? সুতরাং কাউয়ালদের গুনাহ্ও ওরসকারীদের উপরই বর্তাবে।[ইমাম আহমদ রেযাঃ আহ্কামে-ই শরীয়ত দ্রষ্টব্য]\n\nতাহলে ভেবে দেখুন, আমাদের দেশে ওরসের নামে আজ যেভাবে বাদ্য বাজনা, নাচ-গান, নারী পুরুষের অবাধ মেলামেশা চলছে, তা কতইনা গর্হিত কাজ? দ্বীন ইসলামের প্রতি কতই না ঠাট্টা-বিদ্রুপের শামিল? সময় থাকতে এগুলোর প্রতিরোধ করা আমাদের অবশ্যই কর্তব্য নয় কি? এরপর ইমাম আহমদ রেযা রাহমাতুল্লাহি তা‘আলা আলায়হি আলায়হি হাদীস ও ফিক্বাহর দলীলাদি এবং আউলিয়ায়ে কেরামদের মতামতের মাধ্যমে প্রমাণ করেছেন যে, বাদ্যযন্ত্রের সাথে কাউয়ালী না জায়েয।\n\nএ মাসআলার উপর গবেষণা ও আলোচনা করতে গিয়ে তিনি ‘বে আমল’ এবং মিথ্যুক সূফী (?) দের দাঁতভাঙ্গা জবাব দিয়ে বলেন, ‘‘কিছু মুর্খ, হারাম কাজে অভ্যস্থ, অথবা মোল্লা নামধারী, নাফস দ্বারা প্ররোচিত বা মিথ্যুক সূফীরা সিহাহ হাদীসসমূহ, ‘মারফু’ (যা রাসূল সাল্লাল্লাহু তা‘আলা আলায়হি ওয়াসাল্লাম পর্যন্ত বিশুদ্ধ সনদসহ বর্ণিত) ‘মুহকাম’ (যা স্পষ্টভাবে বর্ণিত) ইত্যাদির পরিবর্তে কিছু দুর্বল কিচ্ছা অথবা সন্দেহযুক্ত ঘটনাবলী পেশ করে থাকে। তাদের কাছে এতটুকু জ্ঞানও নেই অথচ ইচ্ছাকৃতভাবে মূর্খ সাজে (না জানার ভান করে,) অথচ সহীহ (হাদীস) এর মুকাবিলায় জয়ীফ, সুনির্দিষ্ট এর মুকাবিলায় সন্দেহযুক্ত, স্পষ্ট এর স্থানে অস্পষ্ট গ্রহণ না করাটা ওয়াজিব……….।’’[প্রাগুক্ত গ্রন্থে দ্রষ্টব্য]\n\nতাই ইমাম আহমদ রেযা ওরস উদ্যাপন করাকে বৈধ বলে মত দিয়েছেন ঠিকই, কিন্তু তাতে যেন শরীয়ত গর্হিত কোন কাজ না হয় তার শর্তারোপও করেছেন। অন্যথায় এমন ওরসে অংশগ্রহণকে পর্যন্ত তিনি হারাম বলে জানতেন।"
  },
  {
    "1": "বাদ্যযন্ত্র হারাম হবার প্রসঙ্গে বহু হাদীস শরীফ",
    "2": "বাদ্যযন্ত্র হারাম হবার প্রসঙ্গে বহু হাদীস শরীফ বর্ণিত হয়েছে। তন্মধ্যে শীর্ষ পর্যায়ের বিশুদ্ধ হাদীস হচ্ছে বোখারী শরীফের হাদীস\n\nহুযূর-ই করীম সাল্লাল্লাহু তা‘আলা আলায়হি ওয়াসাল্লাম এরশাদ করেন-\n\nليكونن فى امتى اقوام يستحلون الحرة والحرير والخمر والمعارف حديث جليل متصل وقد اخرجه ايضا احمد وابوداود وابن ماجه والاسما عيلى وابونعيم باسانيد صحيحة لا مطعن فيها صححه جماعة اخرون من الائمة كما قاله بعض الحفاظ قاله الامام ابن حجر فى كف ارعا.\n\nঅর্থাৎ অবশ্যই আমার উম্মতের মধ্যে এমন কিছুলোক পয়দা হবে, যারা হালাল স্থির করে নেবে-নারীদের গোপানাঙ্গকে, অর্থাৎ যিনাকে, রেশমী কাপড়, মদ এবং বাদ্যযন্ত্রকে। এ মহান হাদীস ‘মুত্তাসিল’ পর্যায়ের। (হুযূর পর্যন্ত সনদ পৌঁছে যায় এমন) আর এ হাদীস সহীহ্ সনদ সহকারে বর্ণনা করেছেন- ইমাম আহমদ, আবূ দাঊদ, ইমাঈলী ও আবূ নু’আঈম, যাতে সমালোচনার কোন অবকাশ নেই। ইমামগণের অন্য জমা‘আতও সেটাকে সহীহ্ বলেছেন। [যেমন- হাফেয ইমাম ইবনে হাযর আপন কিতাব ‘কাফ্ফুর রু‘আ’য় বর্ণনা করেছেন।-নো’মানী]\n\nকোন কোন মূর্খ, মন্দ ধরনের মাতাল, আধা-মোল্লা, প্রবৃত্তি-পূজারী কিংবা ভন্ড সূফী এ ব্যাপারে তৎপর যে, তারা সহীহ্, মরফূ’ ও মুহকাম হাদীস শরীফসমূহের মোকাবেলায় কোন কোন দুর্বল কিস্সা কিংবা সন্দেহপূর্ণ ঘটনা অথবা অস্পষ্ট অর্ধবোধক বিষয়াদি পেশ করে থাকে। তাদের এতটুকু বিবেক নেই কিংবা স্বেচ্ছায় বিবেকহীন সেজে বসে। বস্তুতঃ সহীহর সামনে দুর্বল, ‘মুতা‘আইয়্যান’-এর সামনে ‘মহতামাল’ ‘মুহকাম’-এর সামনে ‘মুতাশাবিহ’কে পরিহার করা ওয়াজিব।তারপর কোথায় কথা, কোথায় কাজ। অতঃপর কোখায় হারামকারী, কোথায় মুবাহকারী? যে কোনভাবে এটা আমল করা ওয়াজিব। প্রাধান্য এটারই। কিন্তু উচ্চাভিলাষ পূজার চিকিৎসা কার নিকট আছে? আহা! যদি গুনাহ্কে গুনাহ্ বলে জানতো! স্বীকার করতো! এ হঠকারিতা আরো জঘন্য যে, উচ্চাভিলাসকেও লালন করবে, অপবাদও প্রতিহত করবে! নিজের জন্য হারামকে হালাল বানাবে। শুধু তাই নয়, বরং আল্লাহর পানাহ্! এর অপবাদ আল্লাহর মাহবুব বান্দাগণ ও চিশতিয়া সিলসিলার শীর্ষস্থানীয় বুযুর্গগণ (ক্বুদ্দিসাত আসরারুহুম)-এর উপর আরোপ করে; না আল্লাহকে ভয় করে, না বান্দাদের সামনে লজ্জাবোধ করে।\n\nঅথচ খোদ্ হুযূর মাহবূবে ইলাহী সাইয়্যেদী ওয়া মাওলা‘ঈ নেযামুল হক্ব ওয়াদ্ দ্বীন সুলতানুল আউলিয়া রাদ্বিয়াল্লাহু তা‘আলা আনহু ওয়া ‘আনহুম ‘ফাওয়াইদুল ফাইয়াইদ’ শরীফে বলেছেন, ‘‘মাযামীর হারাম আস্ত’’(অর্থাৎ বাদ্যযন্ত্র হারাম)।\n\nমাওলানা ফখরুদ্দীন যারাভী খলীফা-ই হুযূর সাইয়্যেদুনা মাহবুবে ইলাহী রাদ্বিয়াল্লাহু তা‘আলা আনহুমা হুযূর (মাহবূব-ই ইলাহী)’র যমানা মুবারকে খোদ হুযূরের নির্দেশে সামা’র মাসআলায় একটি পুস্তিকা ‘কাশফুল ক্বানা’ ‘আন উসূলিস্ সামা’ লিখেছেন। তাতে পরিস্কারভাবে লিখেছেন-\n\nاما اسماع مشائخنا رضى الله تعالى عنهم قبرئ عن هذه التهمة وهومجرد صوت القوال مع الاشعار المشعرة من كمال صنعة الله تعالى\n\nঅর্থাৎ আমাদের মাশাইখ-ই কেরাম রাদ্বিয়াল্লাহু তা‘আলা আনহুম-এর সামা’ ওই বাদ্যযন্ত্রের অপবাদ থেকে পবিত্র। তাতো নিছক ক্বাওয়ালের আওয়াজ মাত্র ওইসব শ্লোক সহকারে, সেগুলো আল্লাহর শিল্পকর্ম সম্পর্কে খবর দেয়।\n\nআল্লাহর ওয়াস্তে ইনসাফ করুন! খান্দানে চিশতিয়া আলিয়ার ওিই মহান ইমামের এ এরশাদ গ্রহণযোগ্য হবে, না আজকালকার ওইসব লোকের ভিত্তিহীন অপবাদ ও প্রকাশ্য ফ্যাসাদ? লা-হাওলা ওয়ালা কুওয়াতা ইলা বিল্লাহিল ‘আলিয়্যিল ‘আযীম। [সূত্র. ইরশাদাত-ই আ’লা হযরত পৃ. ৪৬-৪৮]"
  },
  {
    "1": "ওরস ও নারীদের উপস্থিতি",
    "2": "ওরস ও নারীদের উপস্থিতি\n\nপ্রশ্ন- হুযূর! বুযুর্গানে দ্বীনের কোন কোন ওরসে যেসব অবৈধ কাজ হচ্ছে, সেগুলোর কারণে কি ওই সব হযরতের কষ্ট হয়?\n\nউত্তরঃ-নিঃসন্দেহে ওইসব হযরতের কষ্ট হয় এবং এর কারণে ওইসব হযরত এদিকে মনোনিবেশও কম করেন। অন্যথায় ইতোপূর্বে যে পরিমাণ ফয়য পাওয়া যেতো, ততটুকু বর্তমানে কোথায়? [সূত্র. আল-মালফূয: ৩য় খন্ডঃ পৃ. ৪৬]\n\nইমাম ক্বাযীকে জিজ্ঞাসা করা হলো-নারীদের জন্য কবরস্থানে যাওয়া জায়েয হবে কিনা? তিনি বললেন, ‘‘এমন জায়গায় বৈধ কিংবা অবৈধের কথা জিজ্ঞাসা করার অবকাশই নেই, বরং জিজ্ঞাসা করো- এতে নারীদের উপর কতোটুকু লা’নত আপতিত হয়।\n\n১. যখন নারীরা ঘর থেকে কবরগুলোর দিকে চলতে আরম্ভ করে তখন থেকে তারা আল্লাহ্ ও ফিরিশতাদের লা’নতের মধ্যে থাকে।\n\n২. যখন তারা ঘর থেকে বাইরে যায় তখন সব দিক থেকে শয়তান তাদেরকে ঘিরে ফেলে।\n\n৩. যখন কবর পর্যন্ত পৌঁছৈ, তখন মৃতের রূহ তাদেরকে লা’নত করে।\n\n৪. যখন ফিরে আসে তখনো তারা আল্লাহর লা’নতে থাকে।\n\n[সূ্ত্র. ফাতাওয়া-ই রেযভিয়্যাহ: ৪র্থ খন্ড, পৃ. ১৭৩, মুবারকপুর থেকে মুদ্রিত।\n\n(ইরশাদা-ই আ’লা হযরত পৃ. ৩২,)\n\n \n\n \n\n \n\n "
  },
  {
    "1": "ওলীর মাযারে মান্নত করা",
    "2": "ওলীর মাযারে মান্নত করা\n\nমুহাম্মদ মঈন উদ্দীন, খন্দকিয়া, ইঊনুচনগর, হাটহাজারী, চট্টগ্রাম\n\nপ্রশ্নঃ হুজূর, মাসিক ‘আদর্শ নারী’ (জানুয়ারি, সংখ্যা-১২৫) ম্যাগাজিনে এক ব্যক্তি প্রশ্ন করেছেন ‘‘কোন আশা পূরণকে সামনে রেখে কোন ওলী আল্লাহর মাযারে গমন করা জায়েয হবে কি? উত্তরে বলা হয়েছে-\n\nনা, আশা ও মাকসূদ পূরণের উদ্দেশ্যে কোন পীর বা ওলী-বুযুর্গের কবর বা মাযারে গমন করা জায়িয হবে না। এককমাত্র যিয়ারতের উদ্দেশ্যে এবং আখিরাতের স্মরণের লক্ষ্যেই কবর যিয়ারত করা জায়িয। কবর-মাযারে গিয়ে নিজের হাজত চাওয়া সম্পূর্ণ হারাম ও মারাত্মক শির্‌ক গুনাহ্‌। বস্তুতঃ মাকসূদ বা আশা পূরণে একমাত্র মহান আল্লাহর নিকট চাইতে হবে, অন্য কারো কাছে নয়। সে জন্য মাযারে যাওয়ার কোনই প্রয়োজন নেই। বরং নিজের ঘরে বা মসজিদে ইবাদত-বন্দেগী করে কিংবা সালাতুল হাজাত পড়ে মহান আল্লাহর নিকট নিজের হাজত পেশ করে দুজ্ঞআ করবে। [আহ্‌সানুল ফাতাওয়া, ১ম খণ্ড]\n\nএখন আমার প্রশ্ন ওই উত্তর কতটুকু গ্রহণীয়? যদি সঠিক না হয় তাহলে কোরআন-হাদীসের দলীলসহ উত্তর দিলে ধন্য হবো।\n\nউত্তরঃ যে কোন বৈধ আশা ও মাকসূদ পূরণের উদ্দেশ্যে কোন হক্কানী কামিল পীর-মুর্শিদ বা ওলী-বুযর্গের মাযার শরীফে গমন করা এবং আল্লাহ্‌ তা’আলা প্রদত্ত বিশেষ রূহানী ক্ষমতার অধিকারী মনে করে তাঁদের কাছে সাহায্য প্রার্থনা করা বৈধ। আহলে সুন্নাত ওয়াল জামাতের মতে মূলত সাহায্যের মূল উৎস হচ্ছে মহান আল্লাহ্‌। আর সম্মানিত নবীগণ ও আল্লাহর পুণ্যাত্মা ওলীগণ হলেন ওই সাহায্যের বিকাশস্থল মাত্র। প্রকৃত মুসলমানগণ এ সহীহ আক্বীদা পোষণ করে থাকেন। সুতরাং আল্লাহর পুণ্যাত্মা বান্দাদের মাযারে গিয়ে নিজের হাজত প্রার্থনা করাকে ‘হারাম ও শির্‌ক’ বলা মুসলমানদের উপর জঘন্য অপবাদ এবং মূর্খতা ছাড়া কিছু নয়। এ প্রসঙ্গে উপমহাদেশের সর্বজনমান্য মুহাদ্দিস হযরত আবদুল হক মুহাদ্দিস দেহ্‌লভী রহমাতুল্লাহি আলাইহি তাঁর রচিত ‘আশি‘আতুল লুমআত’ গ্রন্থে হযরত ইমাম গায্‌যালী রহমাতুল্লাহি আলাইহির উক্তি নকল করে বলেন, قَالَ الْاِمَامُ الْغَزَّالِی مَنْ یُّسْتَمَدُّ فِیْ حَیَاتِہٖ یُسْتَمَدُّ بَعْدَ وَفَاتِہٖ  ‘‘ইমাম গায্‌যালী রহমাতুল্লাহি আলাইহি বলেছেন, যাঁর কাছ থেকে জীবদ্দশায় সাহায্য চাওয়া যায়, তাঁর মৃত্যুর পরেও তাঁর নিকট সাহায্য প্রার্থনা করা যাবে।’’ [আশইআতুল লুমআত, যিয়ারাতুল কুবূর অধ্যায়]\n\nহযরত আবদুল আযীয মুহাদ্দিস দেহলভী রহমাতুল্লাহি আলাইহি তাঁর রচিত জ্ঞতাফসীর-ই আযীযী, সূরা বাক্বারাহ্‌-এর আয়াতের তাফসীরে বলেন, ‘‘আল্লাহর সচরাচর কার্যাবলী যেমন, সন্তানদান, রুজি-রোজগার বৃদ্ধিকরণ, রোগমুক্তিদান ও এ ধরনের অন্য সব কার্যাবলীকে মুশরিকগণ দুষ্ট ও পাপী আত্মা এবং প্রতিমার সাথে সম্পর্কযুক্ত করে থাকে, ফলে তারা কাফির বলে গণ্য হয়। আর মুসলমান এসব বিষয়কে আল্লাহর হুকুম বা তাঁর সৃষ্ট জীবের বিশেষত্বের ফলশ্রুতি বলে মনে করেন কিংবা তাঁর নেক বান্দাহ্‌গণের দুজ্ঞআ। আল্লাহর এ নেকবান্দাহ্‌গণ মহান রবের কাছে প্রার্থনা করে জনগণের মনোবাঞ্ছা পূর্ণ করেন। এতে এই সব মুসলমানের ঈমানের কোন ক্ষতি হয় না।’’ [তাফসীরে আযীযী, পৃষ্ঠা ৪৬০]\n\nফতোয়া-ই শামীতে ‘কবর যিয়ারতের উদ্দেশ্যে ভ্রমণ’ শীর্ষক আলোচনায় উল্লেখ আছে যে, ‘‘ইমাম শাফেঈ রহমাতুল্লাহি আলাইহি বলেছেন, যখনই আমি কোন সমস্যার সম্মুখীন হতাম তখনই ইমাম আ’যম আবূ হানীফা রহমাতুল্লাহি আলাইহির মাযারে চলে যেতাম, তাঁর বরকতেই আমার উদ্দেশ্য পূর্ণ হয়ে যেত।’’\n\nদেওবন্দের শায়খুল হিন্দ মাওলানা মাহমূদুল হাসান দেওবন্দী স্বীয় ‘তারজমায়ে কোরআন’ সূরা ফাতিহায়  اِیَّاکَ نَسْتَعِیْنٌ আয়াতের প্রেক্ষাপটে লিখেছেন যে, ‘‘যদি কোন প্রিয়বান্দাকে রহমতে ইলাহীর মাধ্যম মনে করে তাঁকে স্বয়ংসম্পূর্ণ ও সত্ত্বাগতভাবে সাহায্যকারী জ্ঞান না করে তাঁর কাছ থেকে বাহ্যিক সাহায্য ভিক্ষা করা হয়, তা হলে তা বৈধ। কেননা, তাঁর কাছে সাহায্য চাওয়া মূলতঃ আল্লাহ্‌ তা’আলার কাছ থেকেই সাহায্য প্রার্থনার নামান্তর ‘’\n\nসুতরাং আহলে সুন্নাত ওয়াল জামাতের অনুসারীরা কোন নবী বা ওলীকে আল্লাহ্ কিংবা্‌ আল্লাহর পুত্র জ্ঞান করে না। কেবল ‘ওসীলা বা মাধ্যম’ বলে বিশ্বাস করে। তাই তাঁদের কাছে গিয়ে আল্লাহর দরবারে প্রার্থনা করা এবং তাদের কাছে সাহায্য প্রার্থনা করা সম্পূর্ণ জায়েয ও বরকতময়। তদুপরি সরকারে দো’আলম সাল্লাল্লাহু আলাইহি ওয়াসাল্লাম এরশাদ করেছেন, ‘‘যদি তোমাদের ঘোড়া বা সাওয়ারি সফরে বা জঙ্গলে হারিয়ে যায়, অথবা কোন মুসীবতের শিকার হয়ে যাও আর সাহায্যপ্রার্থনা করার বাহ্যিকভাবে যদি কেউ পাওয়া না যায়, তবে তোমরা এ বলে সাহায্য প্রার্থণা কর اَعِیْنُوْنِیْ یَاعِبَادَ اللّٰہ অর্থাৎ, ‘‘হে আল্লাহর প্রিয়বান্দাগণ! আমাকে সাহায্য করুন’’ (তাবরানী শরীফ)। এই হাদীসে স্বয়ং রসূলে পাক সাল্লাল্লাহু আলাইহি ওয়াসাল্লাম সফরের কঠিন মুহূর্তে মুসীবতের শিকার হলে আল্লাহর প্রিয় বন্ধুগণ থেকে সাহায্য চাওয়ার শিক্ষা দিয়েছেন। যেহেতু আল্লাহর রহমত, করুণা, কৃপা ও সাহায্য লাভ করার ওসীলা ও মাধ্যম হলেন আউলিয়া-ই কেরাম তথা আল্লাহর খাস বান্দাগণ। সুতরাং তাঁদের নিকট তাঁদেরকে ওসীলা মনে করে সাহায্য প্রার্থনা করা শির্‌ক নয় বরং প্রিয়নবীর পবিত্র হাদীস শরীফের উপর বাস্তব আমল। একে শির্‌ক ও হারাম ইত্যাদি বলা কোরআন ও হাদীস শরীফ সম্পর্কে অজ্ঞতা, মূর্খতা ও আউলিয়া কেরামের প্রতি হিংসা-বিদ্বেষ পোষণ করার নামান্তর।\n\n[তাবরানী শরীফ, তাফসীরে আযীযী ও আশিআতুল লুম’আত ইত্যাদি।]\n\n[সূত্র. যুগ-জিজ্ঞাসা, পৃ.৪০-৪১]"
  },
  {
    "1": "ইসলামে ফাতেহার গুরুত্ব",
    "2": "ইসলামে ফাতেহার গুরুত্ব\n\nইসলামের নামে বিভিন্ন বাতিল ফির্ক্বা সৃষ্টি হয়ে তারা অনেক সাওয়াবদায়ক, বৈধ ও নেক আমল নিয়ে বিতর্ক শুরু করেছে। ক্বোরআন-সুন্নাহর অপব্যাখ্যা দিয়ে তারা অনেক নেক আমলকে মন্দ বিদ্‘আত বলে অপপ্রচার চালিয়ে আসছে। আহলে সুন্নাত ওয়াল জামা‘আতের পক্ষ থেকে যুগে যুগে ওই বাতিলপন্থীদের দাঁতভাঙ্গা জবাব প্রদানের মাধ্যমে সঠিক মাসআলা উপস্থাপন করার প্রয়াসও চলমান আছে ও থাকবে। এ ক্ষুদ্র পরিসরে ইসলামী অনুষ্ঠানাদির আরো কিছু মাসআলা ক্বোরআন, সুন্নাহ ও ইমামদের মতামতের মাধ্যমে পেশ করার প্রয়াস পাচ্ছি। এমন উপকারী অনুষ্ঠানাদির মধ্যে ‘ফাতিহা’ অন্যতম।\n\n‘ফাতিহা’-এর অর্থ হলো উম্মুক্ত করা। পরিভাষার মধ্যে ‘ফাতিহা’ ক্বোরআনের সূরা- ফাতিহাকে ‘ফাতিহা’ বলা হয়। অনুরূপ কোন মুসলমান মৃত্যুবরণ করলেও তার দাফনের তিন দিন শোক পালনের পর খানা-পিনা ও ফলাহারের আয়োজন করে সেখানে সূরা ফাতিহাসহ ক্বোরআন মাজীদের আরো কিছু আয়াত ও সূরা তেলাওয়াত এবং যিকর-আযকার ও মীলাদ পাঠ করে মুনাজাতের মাধ্যমে এগুলোর সাওয়াব মৃত ব্যক্তির রূহে পৌঁছিয়ে দেওয়াকে ফাতেহা বলা হয়। ক্বোরআন-সুন্নাহর আলোকে দৈহিক ও আর্থিক এবাদতের সাওয়াব অন্য ঈমানদারকে বখশিশ করা জায়েয। ক্বোরআন মাজীদে ঈমানদারদের জন্য একে অপরের অনুকূলে দো‘আ করার হুকুম রয়েছে। এমন কি জানাযার নামায মৃত ব্যক্তির দো‘আর জন্য আদায় করা হয়।\n\nফাতিহা একটি গুরুত্বপূর্ণ ইসলামী অনুষ্ঠান\n\nইসলাম একটি পূর্ণাঙ্গ জীবন বিধানের নাম। এতে ইহকাল ও পরকাল উভয় জগতের কর্ম বিধান রয়েছে। যে কর্মগুলো আল্লাহ্ তা‘আলা কর্তৃক তাঁর প্রিয় হাবীব সাল্লাল্লাহু তা‘আলা আলায়হি ওয়াসাল্লাম-এর মাধ্যমে তথা ক্বোরআন-সুন্নাহর দলীলের আলোকে এ উম্মতের জন্য প্রদান করা হয়েছে। বিনিময়ে পরকালে সাওয়াব প্রদানের সু সংবাদ দেওয়া হয়েছে। এক কথায় আমলসমূহকে সালিহাত (صالحات) তথা সৎকর্মসমূহ বলে আখ্যায়িত করা হয়েছে। এ নেক আমলসমূহের জন্য আমলকারীর ঈমানকে আবশ্যক ও পূর্বশর্ত সাব্যস্ত করা হয়েছে। ঈমান ব্যতীত কোন নেক আমল তথা ফরয, ওয়াজিব সুন্নাত, মুস্তাহাব, শরীয়তে গ্রহণযোগ্য নয়। ঈমানবিহীন আমলের কোন সাওয়াব আল্লাহর পক্ষ থেকে না পাওয়া শরীয়তের সিদ্ধান্ত। ইসলামের নেক আমলসমূহের মধ্যে কিছু আমল সরাসরি ক্বোরআন-সুন্নাহ দ্বারা সাব্যস্ত। যেমনঃ নামায, রোযা, হজ্জ, যাকাত, বিবাহ, ব্যবসা-বাণিজ্য, জিহাদ বা পারিবারিক কার্যক্রম ইত্যাদি। আর কিছু আমল ক্বোরআন-সুন্নাহর আলোকে শরীয়তের মৌলিক নিয়মাবলীর অনুসরণে সাব্যস্ত হয়েছে, মুজতাহিদ ইমামগণের ইজতিহাদের মাধ্যমে নেক আমল বলে সাব্যস্ত করেছেন।\n\nহযরত সা’দ রাদ্বিয়াল্লাহু তা‘আলা আনহু কুপ খনন করে বলেন- هذِهِ لِاُمِّ سَعْدٍ অর্থাৎ এটা উম্মে সা’দের কূপ। এ হাদীস শরীফের আলোকে ফক্বীহ্গণ ঈসালে সাওয়াব করা (সাওয়াব পৌঁছানো)-এর পক্ষে অভিমত দিয়েছেন; কিন্তু শারীরিক ইবাদতগুলোর মধ্যে নামায, রোযা ইত্যাদির বদলা অর্থাৎ অন্য কেউ আদায় করলে হবে না; কিন্তু হজ্জ্বের মধ্যে স্থলাভিষিক্ত বা বদলী করা জায়েয- ইবাদতে মালীও (আর্থিক ইবাদত) সামিল থাকার কারণে। যা হোক নামায রোযা সম্পন্ন করার মধ্যে বদলী জায়েয না হলেও এর সাওয়াব অন্য কাউকে দেওয়া যাবে।\n\nহযরত আবূ হুরায়রা রাদ্বিয়াল্লাহু তা‘আলা আনহু বলেন-\n\nمَنْ يَضْمَنُ لِىْ مِنْكُمْ اَنْ ىُّصَلِّىَ فِىْ مَسْجِدِ الْعَشَّارِ رَكْعَتَيْنِ وَيَقُوْلُ هذِه لِاَبِىْ هُرَيْرَةَ\n\nঅর্থাৎ ‘‘তোমাদের মধ্যে কে আমার জন্য আশ্শার মসজিদে দু’রাক্‘আত নামায পড়ে বলবে এটা আবূ হুরায়ার জন্য, এ আমলের কে জিম্মাদার হবে?’’ এটা দ্বারা বুঝা গেলো যে, ঈসালে সাওয়াব করা শরীয়ত মতে জায়েয।\n\nএ ঈসালে সাওয়াবের শাখাসমূহের মধ্যে ফাতিহা দেয়া, যেমন, কারো মৃত্যুর পর চার দিনের ফাতিহা, দশ দিনের ফাতিহা, চেহলাম বা চল্লিশা এবং বার্ষিক ফাতিহা ইত্যাদি অন্তর্ভুক্ত। আর ফাতিহার মধ্যে ক্বোরআন তিলাওয়াত, দুরূদ শরীফ পাঠ, যিকর-আয্কার করা, সাথে সাথে সদক্বাহ্-খয়রাত এবং খানা-পিনার ব্যবস্থার মাধ্যমে সবগুলোর সওয়াব সমস্ত নবী, ওলী, মু’মিন-মু’মিনাত, বিশেষত মৃত ব্যক্তি, যার উপলক্ষে অনুষ্ঠান আয়োজিত হয়, তার রূহে বখ্শিশ করা হয়।\n\nফাতিহার দলীল: ‘সূরা আন্‘আম-\n\n وَهذَا كِتَابٌ اَنْزَلْنَاهُ مُبَارَكٌ \n\nএ আয়াতের ব্যাখ্যায় বর্ণিত আছে যে-\n\nعَنْ حُمَيْدِ نِ الْاَعْرَجِ قَالَ مَنْ قَرَءَ الْقُرْانَ ثُمَّ دَعَا اَمَّنَ عَلى دُعَآئِه اَرْبَعَةُ الَافِ مَلَكٍ ثُمَّ لاَ يَزَالُوْنَ يَدْعُوْنَ لَه وَيَسْتَغْفِرُوْنَ وَيُصَلُّوْنَ عَلَيْهِ اِلَى الْمَسَاءِ اَوْاِلَى الصَّبَاحِ\n\nঅর্থাৎ: হযরত হুমাইদুল আ’রাজ হতে বর্ণিত, তিনি বলেন, যে ব্যক্তি ক্বোরআনুল কারীম তেলাওয়াত করে ও খতম দিয়ে দো‘আ করবে, তার ওই দো‘আর সাথে চার হাজার নূরানী ফেরেশতা আমীন বলে। এরপর ফেরেশতারা সকাল পর্যন্ত অথবা সন্ধ্যা পর্যন্ত ওই ব্যক্তির জন্য রহমত ও মাগফিরাতের দো‘আ করতে থাকে।\n\nপ্রতীয়মান হল যে, খতমে ক্বোরআনের সময় দো‘আ ক্ববূল হয়। আর ঈসালে সাওয়াবই দো‘আ। তাই সেখানে খতমে ক্বোরআন পড়া উত্তম।\n\nদুররে মুখতার- بَابُ الدَّفْنِ -এ قِرَاةٌ لِّلْمَيِّتِ অধ্যায়ে বর্ণিত আছে-\n\nوَفِى الْحَدِيْثِ مَنْ قَرَءَ الْاِخْلاَصَ اَحَدَ عَشَرَ مَرَّةَ ثُمَّ وَهَبَ اَجْرَهَا لِلْاَمْوَاتِ اُعْطِىَ مِنَ الْاَجْرِ بِعَدَدِ الْاَمْوَاتِ\n\nঅর্থাৎ হাদীস শরীফে বর্ণিত আছে যে, কোন এক ব্যক্তি ১১ বার সূরা ইখলাস পাঠ করে এর সাওয়াব মৃত ব্যক্তিদের রূহে পৌঁছাবে তাকে মৃতদের সংখ্যানুপাতে সাওয়াব দেয়া হবে।\n\nউক্ত কিতাবে আরো উল্লেখ আছে-\n\nوَيُقْرَءُ مِنَ الْقُرْانِ مَاتَيَسَّرَلَه مِنَ الْفَاتِحَةِ وَاَوَّلُ سُوْرَةِ الْبَقْرَةِ اِلى اَلْمَفْلِحُوْنَ وَايَةُ الْكُرْسِىِّ وَامَنَ الرَّسُوْلُ وَسُوْرَةُ يٰس وَتَبٰرَكَ الَّذِىْ وَسُوْرَةُ التَّكَاثُرِ اِثْنَىْ عَشَرَةَ مَرَّةً اَوْاِحْدى عَشَرَةَ اَوْ سَبْعًا اَوْ ثَلاَثًا ثُمَّ يَقُوْلُ اَللهُمَّ اَوْصِلْ ثَوَابَ مَاقَرْأنًا اِلى فُلاَنٍ اَوْ اِلَيْهِمْ\n\nঅর্থাৎ এবং ক্বোরআন মজীদ থেকে পড়া হবে যা পড়া তার জন্য সহজ হবে; যেমন- সূরা ফাতিহা, সূরা বাক্বারার শুরুর আয়াতগুলো। ‘আল মুফলিহূন’ পর্যন্ত, আয়াতুর কুরসি, আ-মানার রসূলু…, সূরা ইয়া-সীন, তাবা-রাকাল্লাযী, সূরা তাকাসূর, ১২ বার, অথবা এগারবার, অথবা সাতবার অথবা তিনবার, অতঃপর বলবে, ‘আল্লা-হুম্মা…, ‘অর্থাৎ হে আল্লাহ্, আমরা যা পড়লাম তার সাওয়াব অমুক অথবা অমুকের প্রতি পৌঁছিয়ে দাও!\n\nতথা শরীয়তের এসব বিধানের গ্রন্থাবলীর ইবারতের মধ্যে প্রচলিত ফাতিহার নিয়ম বর্ণনা করা হয়েছে।\n\nএভাবে হানাফী মাযহাবের অন্যতম ফক্বীহ্ শাহ্ আব্দুল আযীয মুহাদ্দিসে দেহলভী বর্ণনা করেন, যে খাবার হযরত ইমাম হাসান ও হযরত হুসাইনের ফাতিহা-নিয়াযের নিয়্যতে হাযির করা হয় এবং সেখানে চার ক্বুল, সূরা ফাতিহা, ও দুরূদ শরীফ পাঠ করা হয়, তা অধিক বরকতময়। তিনি আরো উল্লেখ করেন, কোন বুযুর্গ ওলীউল্লাহ্র ফাতেহা উপলক্ষে দুধ, শিরনী ইত্যাদি তৈরী করে খাওয়ানো শরীয়ত মতে জায়েয।\n\nশাহ্ অলিউল্লাহ্ মুহাদ্দিস দেহলভী ইন্তিক্বালের ৩য় দিনে ফাতিহা প্রদান প্রসঙ্গে শাহ্ আব্দুল আযীয মুহাদ্দিসে দেহলভী বর্ণনা করেন যে, ৩য় দিনে এত লোকের সমাগম হল, যা গণনার বাইরে ছিল। সেখানে ৮১ বার-এর অধিক খতমে ক্বোরআন এবং অসংখ্য তাহলীল পাঠ করা হয়েছে।\n\nফাতিহার আরেকটি নিয়ম, খাবার সামনে রেখে কিছু সূরা-র্ক্বি‘আত, দুরূদ শরীফ পাঠ করে হাত উঠিয়ে দো‘আ করা এবং ওইগুলোর সাওয়াব নবী, ওলী ও মু’মিনগণকে বখশিশ করা। এই প্রচলিত নিয়মটি বিভিন্ন হাদীসে পাকের মাধ্যমে সাব্যস্ত। ফলে এটা শরীয়ত মতে এ সুন্নাতের পর্যায়ে পড়ে।\n\nহযরত আবূ হুরায়রা রাদ্বিয়াল্লাহু তা‘আলা আনহু হতে বর্ণিত, তিনি বলেন, আমি কিছু খেজুর হুযূর-ই পাক সাল্লাল্লাহু তা‘আলা আলায়হি ওয়াসাল্লাম-এর দরবারে নিয়ে আসলাম এবং এর বরকতের জন্য দো‘আ করতে আরয করলাম, তখন-فَضَمَّهُنَّ ثُمَّ دَعَالِىْ فِيْهِنَّ بِالْبَرَكَةِ খেজুরগুলো নিয়ে মিশালেন এবং বরকতের জন্য দো‘আ করছেন।\n\nতাবূকের যুদ্ধে মুসলমান সৈন্যদের রসদ ফুরিয়ে এলো। তখন হুযূর-ই করীম সাল্লাল্লাহু তা‘আলা আলায়হি ওয়াসাল্লাম নির্দেশ দিলেন, যার কাছে যা অল্প-স্বল্প রসদ আছে, তা নিয়ে এসো। দস্তরখানা বিছানো হলো। সেখানে সকলেই কিছু কিছু রসদ রাখলেন-\n\nفَدَعَا رَسُوْلُ اللهِ صَلَّى اللهُ عَلَيْهِ وَسَلَّمَ بِالْبَرْكَةِ ثُمَّ قَالَ خُذُوا فِىْ اَوْعِيَتِكُمْ\n\nঅর্থাৎ ওই উপস্থিত রসদের উপর বরকতের দো‘আ করলেন এবং বললেন, ‘‘এখান থেকে তোমরা তোমাদের পাত্রে নিয়ে যাও।’’\n\nহুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম-এর শাদীর প্রাক্কালে উম্মে সুলায়ম (হযরত আনাস রাদ্বিয়াল্লাহু তা‘আলা আনহুর মাতা) ওয়ালীমা হিসাবে কিছু খাবার তৈরী করলেন, অনেক লোকজনকে দাওয়াত করা হল। বর্ণনাকারী বলেন, তখন হুযূর-ই আক্রাম সাল্লাল্লাহু তা‘আলা আলায়হি ওয়াসাল্লামকে দেখলাম তিনি وَضَعَ يَدَه عَلى تِلْكَ الْحَيْسَةِ وَتَكَلَّمَ بِمَاشَآءَ اللهُ অর্থাৎ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম ওই খাবারের উপর হাত রেখে কিছু পড়লেন।\n\nএভাবে হযরত জাবির রাদ্বিয়াল্লাহু তা‘আলা আনহু খন্দকের যুদ্ধ চলাকালীন সময়ে সামান্য খাবার তৈরী করে হুযূর-ই আক্রাম সাল্লাল্লাহু তা‘আলা আলায়হি ওয়াসাল্লামকে দাওয়াত করলেন। হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম সাহাবা-ই কেরামকে নিয়ে হযরত জাবির রাদ্বিয়াল্লাহু তা‘আলা আনহু-এর বাড়ীতে তাশরীফ আনলেন। فَاَخْرَجَتْ لَه عَجِيْنًا فَبَصَقَ فِيْهِ وَبَارَكَ হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম সামনে খামিরা পেশ করা হলো। সেখানে হুযূর-ই আক্রাম ‘লু‘আব মুবারক’ অর্থাৎ থুথু শরীফ দিলেন এবং বরকতের জন্য দো‘আ করলেন।\n\nএভাবে আরো ফাতিহার অনেক দলীল রয়েছে, যেগুলো দ্বারা স্পষ্টভাবে প্রমাণিত হয়েছে যে, ফাতেহা দেয়া শুধু বৈধ নয়; বরং তা অনেক বরকত হাসিলের ওসীলাও।\n\nআর আমরা মুসলমান সদা-সর্বদা বরকতের মুখাপেক্ষী। তাছাড়া ফাতিহার মধ্যে দু’ধরনের ইবাদতের সংমিশ্রণ হয়ঃ তিলাওয়াতে ক্বোরআন ও যিকর এবং সদক্বা-খয়রাত। এ উভয় কাজ পৃথকভাবেও সাওয়াবের হবার ব্যাপারে কোন সন্দেহ নেই। ফাতিহার মধ্যে এ দুই ইবাদতকে একত্রিত করা হয়। তাই এটা কিভাবে হারাম হয়? কোন ঈমানদার ব্যক্তি এটাকে হারাম ও অবৈধ বলতে পারে না। আর যদি বলে, তবে শরীয়তে হালাল বস্তুকে হারাম বললে যে অপরাধ হয়, সে অপরাধে অপরাধী হবে। এমনকি তার ঈমানের ব্যাপারেও সন্দেহ থাকবে। বিরানী খাওয়া ক্বোরআনের ও হাদীসের সরাসরি দলীল দ্বারা সাব্যস্ত নয়; কিন্তু তা হালাল হলো এ কারণে যে, বিরানী তো চাউল, গোশত এবং ঘি-মসল্লা ইত্যাদি দিয়ে পাকানো হয়। এসব ক’টি বস্তুই হালাল খাবার। এভাবে ফাতিহায়ও হালাল খাবার তৈরী করা হয়; তারপর ক্বোরআন তেলাওয়াত ও যিকর-আযকার করা হয়। পরিশেষে, দো‘আ ও ঈসালে সাওয়াব করা হয়। যেহেতু এ সব বস্তু পৃথক পৃথকভাবে জায়েয, সুতরাং সম্মিলিতভাবেও জায়েয।\n\nফাতেহার খাবারকে সামনে রেখে দো‘আ করা সুন্নাত। (উপরে উল্লেখিত বর্ণনাদি দ্বারা সাব্যস্ত;) যেমনিভাবে জানাযার নামাযে মৃতকে সামনে রেখে নামায ও দো‘আ করা হয়, অনুরূপভাবে কবরকে সামনে রেখে দাঁড়িয়ে যিয়ারত ও দো‘আ করা হয়; যা হাদীসে পাক দ্বারা সাব্যস্ত। হুযূর-ই আক্রাম সাল্লাল্লাহু তা‘আলা আলায়হি ওয়াসাল্লাম ক্বোরবানীর ছাগল জবেহ করার পর সামনে- اَللهُمَّ هَذَا مِنْ اُمَّةِ مُحَمَّدٍ صَلَّى اللهُ عَلَيْهِ وَسَلَّمَ বলে দো‘আ করেছেন।\n\nফাতিহার মধ্যে যদি খাবার সামনে রেখে ঈসালে সাওয়াব করা হয়, তাহলে শরীয়তের পক্ষ থেকে বাধা কিসের? কোন ঈমানদার নিষেধের পক্ষে যাবে না। আর যদি বলা হয় ‘বিসমিল্লাহ্’ বলে খাবার শুরু করলে ফাতিহা হয়ে যায়, প্রচলিত ফাতিহার প্রয়োজন নেই, তখন বলা যাবে ‘বিসমিল্লাহ্’ও ক্বোরআন শরীফের আয়াত। খাবারের সামনে ক্বোরআন পাঠ করে ফাতিহা দেয়া যদি নিষেধ হয়, তাহলে খাবারের পূর্বে ‘বিসমিল্লাহ্’ পড়াও নিষেধ হবে। সম্ভবত ফাতিহার বিরোধিরা বিস্মিল্লাহ পড়াও বাদ দেয়, তাদের সঙ্গী শয়তানকে শরীক করার জন্য।’\n\nমোটকথা, ফাতেহা ইসলামী অনুষ্ঠানাবলীর অন্যতম অনুষ্ঠান, যা ১৪০০ বছরাধিকাল যাবৎ ঈমানদাররা পালন করে আসছেন। সুতরাং এটা ইসলামের অবিচ্ছেদ্য অঙ্গ হলো।\n\nএ ফাতেহা বিভিন্ন নামে প্রচলিত যথা- ৪ দিনের ফাতেহা, ১০ দিনের ফাতেহা, ৪০ দিনের ফাতিহা, বাৎসরিক ফাতেহা, নতুন নতুন ফলাদির ফাতেহা ইত্যাদি। এ সব ফাতেহাও বরকতের ওসীলা হয়।"
  },
  {
    "1": "বায়আত, পীর-মুরশিদের প্রকারভেদ ও পীরের যোগ্যতা",
    "2": "বায়আত, পীর-মুরশিদের প্রকারভেদ ও পীরের যোগ্যতা\n\n‘মুরশিদ-ই ‘আম’-এর আনুগত্যের পাশাপাশি তরিকতের প্রচলিত বায়আতের মাধ্যমে আধ্যাত্মিক পথে অগ্রসর হওয়া সূফী তরিকার অন্যতম লক্ষ্য। এ লক্ষ্য অর্জনে প্রকৃত সালিক (তরীকত পথের যাত্রী) -এর জন্য পীর-মুরশিদ নির্বাচন করা এক সুকঠিন ব্যাপার। কারণ, বর্তমানে পীর হওয়াকে অনেকে লাভজনক ব্যবসা মনে করে থাকে। ফলে যোগ্যতার মানদণ্ডে উত্তীর্ণ না হয়ে অনেকেই পূর্বপুরুষদের বুযুর্গীর সুবাদে নিজেকে শুধুমাত্র বংশীয় ধারায় ‘পীর-মুরশিদ’ ‘রাহবার’ ইত্যাদি সেজে তরিকত ও তাসাউফের পথকে কলুষিত করে তুলেছে। তাই ইমাম আহমদ রেযা রাহমাতুল্লাহি তা‘আলা আলায়হি বায়াআতের অর্থ, বায়আতের প্রকারভেদ ও কোন প্রকার বায়আতের জন্য কোন ধরনের পীর-মুরশিদ আবশ্যক এবং তাদের যোগ্যতার মানদণ্ড কি? -এ সম্পর্কে বিস্তারিত আলোচনা করতে গিয়ে লিখেছেন-‘বায়আত মানে পরিপূর্ণভাবে বিক্রি করা। অনেকে বায়আতকে রসম বা প্রথানুসারে করে থাকে, বায়আতের অর্থ জানে না। বায়আত বলে, হযরত ইয়াহয়া মুনীরী রাহমাতুল্লাহি তা‘আলা আলায়হির এক মুরীদ নদীতে ডুবে যাচ্ছিলো। হযরত খাযির আলাইহিস্ সালাম আত্মপ্রকাশ করলেন। আর বললেন, তোমার হাত আমাকে দাও! আমি তোমাকে পানি থেকে বের করে আনবো। মুরিদ আরজ করলো, এ হাত আমি হযরত ইয়াহয়া মুনীরীকে দিয়ে রেখেছি। এখন অন্য কাউকে দেবো না। তখন হযরত খাযির অদৃশ্য হয়ে গেলেন। আর হযরত ইয়াহয়া মুনীরী আত্মপ্রকাশ করলেন এবং তাকে ডুবে যাওয়া থেকে উদ্ধার করলেন।\n\n[ইরশাদাত-ই আ’লা হযরত, পৃ.৫৯, ও মালফুযাত ২য় খণ্ড, পৃ. ৪১]\n\nবায়আত, পীর-মুরশিদের প্রকারভেদ ও পীরের যোগ্যতা\n\nউল্লেখ্য যে, বায়আত দু’প্রকার। ১. বায়আত-ই বরকত ২. বায়আত-ই ইরাদত। বায়আতের এ প্রকারদ্বয়ের উপর আলোচনা করতে গিয়ে ইমাম আহমদ রেযা রাহমাতুল্লাহি তা‘আলা আলায়হি বলেন-\n\nএক. ‘বায়আত-ই বরকত’ হচ্ছে- শুধু বরকত হাসিলের জন্য সিলসিলায় দাখিল হয়ে যাওয়া। আজকাল সাধারণভাবে এ বায়আতই হচ্ছে। তাও ভাল নিয়্যতে হতে হবে। অনেকে পার্থিব কোন ফাসিদ উদ্দেশ্যে বায়আত হয়ে থাকে তা আলোচনার বাইরে।… এ বায়আত গ্রহণ করাও অনর্থক নয় বরং ইহলোক ও পরলোকে এটাও অনেক উপকারে আসবে। আল্লাহর প্রিয়-বান্দাদের গোলামদের দপ্তরে নাম লিপিবদ্ধ হওয়া, তাঁদের সিলসিলার সাথে মিলিত হয়ে যাওয়া মূলত সৌভাগ্যই। (ইমাম আহমদ রেযা রাহমাতুল্লাহি তা‘আলা আলায়হি এখানে এ বায়আতের ৩টি বিশেষ উপকারের কথা উল্লেখ করেছেন। বিস্তারিত জানতে ‘বায়আত ও খিলাফতের বিধান’ বঙ্গানুবাদ পুস্তকটি পাঠ করুন।)\n\nএ প্রকার বায়আতের জন্য পীরকে ‘শায়খ-ই ইত্তিসাল’ হতে হবে। আর ‘শায়খ-ই ইত্তিসাল’ হচ্ছেন এমন পীর যার হাতে বায়আত করলে মুরীদের সম্পর্ক পরম্পরা হুযূর পুরনূর সায়্যিদুল মুরসালীন সাল্লাল্লাহু তা‘আলা আলায়হি ওয়াসাল্লাম পর্যন্ত গিয়ে মিলিত হয়। আর এ প্রকার পীরের মধ্যে নিম্নোক্ত চারটি বৈশিষ্ট্য থাকা অপরিহার্য। অন্যথায় বায়আত করা না-জায়েয হবে। যেমন-\n\n১. তরিকতের শায়খের সিলসিলা পরম্পরা সঠিক পন্থায় হুযূর আকদাস সাল্লাল্লাহু তা‘আলা আলায়হি ওয়াসাল্লাম পর্যন্ত পৌঁছা, মাঝখানে কেউ বাদ না পড়া।\n\n২. তরিকতের শায়খ সুন্নী ও বিশুদ্ধ আক্বিদাধারী হওয়া।\n\n৩. আলিম হওয়া। কমপক্ষে এতটুকু ইলম থাকা জারুরি যে, কারো সাহায্য ছাড়াই নিজের জরুরি সামাইল কিতাব থেকে নিজেই বের করতে পারেন।\n\n৪. পীর ফাসিক-ই মু’লান (প্রকাশ্য ফাসিক) না হওয়া।\n\n[বায়আত ও খিলাফতের বিধান, পৃ. ৫৮]\n\nদুই.‘বায়আত-ই ইরাদত’ হচ্ছে নিজের ইচ্ছা ও ইখতিয়ার থেকে পুরোপুরিভাবে বের হয়ে শায়খ ও মুরশিদ, হাদী-ই বরাহক ও আল্লাহর প্রকৃত ওলীর হাতে একেবারে সোপর্দ করে দেওয়া। তাঁর কাছে জীবিত হয়েও মৃত্যের মতো থাকা। এটা হচ্ছে সালিক বান্দাদের বায়আত। এটাই মাশাইখ ও মুরশিদের উদ্দেশ্য ও কাম্য। এ ধরনের বায়আত সালিককে আল্লাহ তা‘আলা পর্যন্ত পৌঁছায়। [পূর্বোক্ত, পৃ.-৬৩]\n\nএ প্রকার বায়আতের জন্য পীরকে ‘শায়খ-ই ইসাল’-এর মর্যাদায় উত্তীর্ণ হতে হবে। আর ‘শায়খ-ই ইসাল’ হচ্ছেন এমন পীর, যিনি ‘শায়খ-ই ইত্তিসাল’-এর যাবতীয় বৈশিষ্ঠ্যের ধারক হওয়ার সাথে সাথে নফসের ক্ষতিকর বস্তু, শয়তানের প্রতারণা, কামনা-বাসনার ফাঁদ সম্পর্কে জ্ঞাত হবেন। মুরিদকে তরীকতের প্রশিক্ষণ দিতে জানেন এবং নিজ মুরিদদের প্রতি এমন স্নেহপরায়ণ যে তাকে তার দোষত্র“টি ধরিয়ে দেন এবং সংশোধনের পন্থা বাতলিয়ে দেন। আর তরিকতের পথ-পরিক্রমায় যতো অসুবিধার সৃষ্টি হয় তা’ মীমাংসা করে দেন। তিনি শুধু না ‘সালিক’, না শুধু ‘মাজযূব’।….শুধুমাত্র ‘সালিক’ বা শুধুমাত্র ‘মাজযূব’-এরা উভয় ‘শায়খ-ই ইসালা’ হতে পারেন না। কারণ প্রথমজন (সালিক) তো স্বয়ং এখন (তরিকতের) পথে রয়েছেন আর অন্যজন (মাজযূব) মুরীদকে প্রশিক্ষণ দিতে অক্ষম। বরং এ প্রকার পীরকে হয় ‘মাজযূব-ই সালিক’ হতে হবে, না হয়, ‘সালিক-ই মাজযূব’ হতে হবে। উভয়ের মধ্যে প্রথমজনই উত্তম। [প্রর্বোক্ত পৃ.৬০]\n\nইতোপূর্বে উল্লেখ করেছি যে, ‘ফালাহ-ই ইহসান’-এর মর্যাদা অর্জন করাই তরিকতের চরম ও পরম লক্ষ। এ ফালাহ- (কল্যাণ) অর্জনের মাধ্যমেই ‘সালিক’ আল্লাহ ও তাঁর রসূলের একান্ত সান্নিধ্য লাভ করে থাকে। তাই ‘ফালাহ-ই ইহসান’ এর মর্যাদা লাভের জন্য শায়খ-ই ইসালের শিষ্যত্ব গ্রহণ করা একান্ত প্রয়োজন। আর তাঁর হাতে বায়আত-ই ইরাদতই করতে হবে। এ ক্ষেত্রে বায়আত-ই বরকত যথেষ্ট নয়। এ প্রসঙ্গে ইমাম আহমদ রেযা রাহমাতুল্লাহি তা‘আলা আলায়হি লিখেছেন যে, ‘তরিকতের সূক্ষ্ম পথে (ইহসানের পথে) ‘মুরশিদ-ই খাস’ এর হাতে ‘বায়আত-ই ইরাদত’ গ্রহণ করা কদম রাখলে ওই সালিকের বিপদগামী হওয়ার সমূহ সম্ভাবনা আছে। এ ক্ষেত্রে ‘শায়খ-ই ইত্তিসাল’ কোন কাজ দেবে না। বরং ‘শায়খ-ই ইসাল’-এর হাতে ‘বায়আত-ই এরাদত’ করতে হবে। হ্যাঁ আল্লাহর বিশেষ অনুগ্রহ যদি তার প্রতি হয় তবে তরিকতের সব বিপদ হতে মুক্তি পাবে। তখন তার পীর স্বয়ং রসূলুল্লাহ্ সাল্লাল্লাহু তা‘আলা আলায়হি ওয়াসাল্লাম। (তবে এটা এমন দূর্লভ বিষয় যার উপর সাবর্জনীন বিধান বর্তায় না।)[পূর্বোক্ত, পৃ.৮৭]\n\nকাশ্ফ (অতিন্দ্রীয় অনুভূতি)\n\nতরিকত দর্শনে ‘কাশ্ফ’ বা অতিন্দ্রীয় অনুভূতি হচ্ছে এক ধরনের অন্তর্দৃষ্টি, যার সাহায্যে সাধক ভূত-ভবিষ্যত জগতের দৃশ্য, অদৃশ, আত্মা, আল্লাহর জাত ও সিফাতকে জানতে প্রয়াস পান। অনেক তরিকতপন্থী সূফীর নিকট তরিকতপন্থী সূফীর নিকট কাশফ্লব্ধ জ্ঞানই প্রকৃত জ্ঞান। কিন্তু ইমাম আহমদ রেযা রাহমাতুল্লাহি তা‘আলা আলায়হি’ প্রসিদ্ধি তরীকতের ইমামদের উক্তি উদ্ধৃতিপূর্বক লিখেছেন-‘আল্লাহর ইলমের মধ্যে ওলীর কাশ্ফ ওই ইলমকে অতিক্রম করতে পারে না। যা আল্লাহর নবী কিতাব ও ওহী ধারা দান করেছে। এ স্থানে হযরত জুনাইদ বোগদাদী বলেন, আমাদের সূফীদের ইলম (হাল ও কাশ্ফ) আল্লাহর কিতাব ও রাসূলের সুন্নাত দ্বারা আবদ্ধ।…. যে কাশফের স্বপক্ষে কিতাবুল্লাহ্ ও সুন্নাতে রসূল সাক্ষ্য না দেয়, তা কোন বস্তুই নয়।…. সুতরাং ওলীর ইলম কিতাবুল্লাহ্ ও সুন্নাতে রাসূলের বাইরে যাবে না। আর যদি সামান্যও বের হয়ে যায় তবে বুঝতে হবে যে, এটা ইলমও নয়, কাশ্ফও নয়। বরং চিন্তা-ভাবনা করলে দেখা যাবে যে, সেটি নিছক মূর্খতাই।[মাকালু- উরাফা, পৃ.২৫]\n\nআল্লাহ্ তা‘আলা শয়তানকে এমন ক্ষমা দিয়েছেন, সে কাশফের অধিকারী ব্যক্তিকে গোলক ধাঁধায় পতিত করে। ফলে ঐ কাশফের দাবীদার সেটাকে আল্লাহর পক্ষ থেকে বলে ধারণা করে। এটার উপর আমল করে নিজে যেমন পথভ্রষ্ট হয় এবং অন্যদেরকেও পথভ্রষ্ট করে দেয়। এ জন্য তরিকতের ইমামগণ কাশ্ফ দ্বারা অর্জিত ইলমের উপর আমল করার পূর্বে তা কিতাবুল্লাহ্ ও সুন্নাতে রাসূলের মাপকাঠিতে যাচাই করে নেন। যদি তা কিতাবুল্লাহ্ ও সুন্নাতে রাসূলের অনুরূপ হয় তবে আমলযোগ্য, নতুবা ওটার উপর আমল করা হারাম।"
  },
  {
    "1": "তাজিমী সাজদা কি জায়েজ, শিরক নাকি হারাম",
    "2": "তা’জিমী সাজদা কি জায়েজ, শিরক নাকি হারাম?\n\nমুহাম্মদ জামাল উদ্দীন ভান্ডারী, সহ-সভাপতি, রিয়াদ গাউসিয়া হক্ব কমিটি \u003d\n\nপ্রশ্ন: মে ২০০৩ সালের তরজুমানে খালেকুজ্জামানের উত্তরে লিখেছেন: নবী-রসূল, পীর-মাশায়েখ ও পিতা-মাতাকে সম্মানার্থে সিজদা করা হারাম। যদি তাই হয় তাহলে নবী করীম সাল্লাল্লাহু আলাইহি ওয়াসাল্লাম যেদিন দুনিয়ায় তাশরীফ এনেছেন সেদিন খানায়ে কাবা ও ফেরেশতারা শীর ঝুকিয়ে সিজদা করেছিল কেন? আল্লাহ্‌ তা’আলা ফেরেশতাদেরকে কেন আদম আলাইহিস্‌ সালামকে সিজদা করতে বলেছিলেন? সম্মানের জন্য না ইবাদতের জন্য?\n\nআল্লাহর জাতে পাকের নূর থেকে রসূল সাল্লাল্লাহু আলাইহি ওয়াসাল্লামকে সৃষ্টি করেছেন। তাঁকে কীভাবে সম্মান করা যাবে? পীর-মাশায়েখের ব্যাপারে মুফতীয়ে আজম হযরতুল আল্লামা মাওলানা সৈয়দ আমিনুল হক ফরহাদাবাদী রহমাতুল্লাহি আলাইহির ফার্সি কিতাবে লিখেছেন তাজিমী সিজদা জায়েয। বেলায়তে মুত্বলাকা অছিয়ে গাউসুল আজম হযরত শাহ্‌ সূফী মাওলানা দেলোয়ার হুসাইন আল্‌-মাইজভান্ডারী রহমাতুল্লাহি আলাইহিও একই কথা লিখেছেন। তাঁরা কি মিথ্যা লিখেছেন? বাতিল ফিরকা তথা ওহাবী মওদূদীদেরকে আমরা ভয় করি না ভয় করি শুধু আল্লাহ্‌কে। অনুগ্রহ পূর্বক সঠিক উত্তর দিয়ে খুশী করবেন। \n\nউত্তরঃ সিজদায়ে তাজিমী তথা কারো সম্মানার্থে সিজদা করা সম্পর্কে মাসিক তরজুমানে আমরা একাধিকবার আলোচনা করেছি। ইসলামী শরীয়তে সিজদায়ে তা’জিমী হারাম -এটাই অধিকাংশ ফক্বীহগণের অভিমত। কারণ, সাহাবায়ে কেরাম রদ্বিয়াল্লাহু আনহুম মুহাব্বতের অতিশয্যে হুজূরে আকরম সাল্লাল্লাহু আলাইহি ওয়াসাল্লামকে সম্মানার্থে সিজদা করার অনুমতি প্রার্থনা করেছিলেন, কিন্তু হুজূর পাক সাল্লাল্লাহু আলাইহি ওয়াসাল্লাম অনুমতি দেন্‌ নি, বরং বারণ করেছিলেন।\n\nপূর্বেকার নবীগণ আলাইহিমুস্‌ সালাম এর যুগে তা’জিমী সিজদা জায়েয ছিল। পরবর্তীতে আমাদের শরীয়তে অধিকাংশ ইমামগণের মতে তা ‘হারাম ও নাজায়েয’ হিসেবে সাব্যস্ত হয়।\n\nসিজদায়ে তা’জিমী নাজায়েয ও হারাম হওয়ার ব্যাপারে সুস্পষ্ট দলীল থাকা সত্ত্বেও খানায়ে কা’বা ইত্যাদি হুজূর পাকের শুভাগমনের মুহূর্তে সিজদা করেছে।\n\nমূলতঃ তার অর্থ খানায়ে কা’বা নবীজিকে সম্মান প্রদর্শন করেছে। সুতরাং এ সব বলে সিজদায়ে তা’জিমী জায়েয বলা যুক্তিযুক্ত নয়। তদুপরি হুজূর পাকের শুভ পদার্পনের সময় ফেরেশতাগণ সিজদা করেছেন মর্মে কোন সুস্পষ্ট দলীল  নেই। বরং তাঁরা ওই সময় হুজূর পাক সাল্লাল্লাহু তা’আলা আলায়হি ওয়াসাল্লামা’র উপর সালাত- সালামই আরজ করেছিলেন এবং তাঁর গুণকীর্তন করেছেন মর্মে বর্ণনাসমূহ বিভিন্ন কিতাবে দেখা যায়।\n\nতবে প্রিয় নবীকে চতুষ্পদ জন্তু উট ইত্যাদিও সিজদা করেছে মর্মে বিভিন্ন বর্ণনা দেখা যায়। যার অর্থ সম্মান প্রদর্শন করা। তদুপরি চতুষ্পদ জন্তু আর মানুষের হুকুম এক নয়। ইসলামী শরীয়তে মাতা-পিতা, শিক্ষক, পীর-মুরশিদ প্রমুখকে সম্মান জানানোর সুনির্দিষ্ট রীতি রয়েছে। আর তাহল- সালাম দেয়া, কদমবুচি বা হাত ও পায়ে চুম্বন দেয়া, মুসাফাহা ও কোলাকুলি করা ইত্যাদি।\n\nসুতরাং হুজূর পাক সাল্লাল্লাহু আলাইহি ওয়াসাল্লামকে সাহাবায়ে কেরাম ও আল্লাহর পূণ্যাত্মা বান্দাগণ যেভাবে আদব বা শ্রদ্ধা জানিয়েছেন আমরাও তাঁকে সেভাবে সম্মান জানাবো। যেমন, হুজূরের বেলাদত বা শুভাগমনের আলোচনান্তে দাঁড়িয়ে সালাত-সালাম আরজ করা। তাঁর প্রতি মুহাব্বত ও ভক্তি-শ্রদ্ধা প্রকাশ করা ও তাঁর সুন্নাতসমূহের পূর্ণানুসরণ করা। মূলতঃ তাঁর প্রতি সম্মান প্রদর্শনের নামান্তর।\n\nতবে কোন কোন ফকীহগণ আমাদের শরীয়ত তথা বর্তমানেও নবী-ওলী, গাউস-কুতুব, মাতা-পিতা, উস্তাদ-মুরশিদ ও ন্যায়-পরায়ন বাদশাহের সামনে সম্মানার্থে সিজদায়ে তাহিয়্যা বা সম্মান সূচক সিজদা পেশ করা বৈধ মর্মে স্বীয় মতামত ব্যক্ত করেছেন। যেমন- হযরত মুফতী আমীনুল হক ফরহাদাবাদী রহমাতুল্লাহি আলাইহি এবং হযরত দেলোয়ার হুসাইন মাইজভান্ডারী রহমাতুল্লাহি আলাইহি স্বীয় কিতাবে কোন কোন ফক্বীহগণের উক্ত উক্তি ও উদ্ধৃতি পেশ করেছেন।\n\nকিন্তু উক্ত মত অধিকাংশ ফক্বীহগণ সমর্থন করেন্‌ নি। বরং ইসলামী শরীয়তে সম্মানসূচক সিজদাকে নাজায়েয ও হারাম বলে অধিকাংশ ফক্বীহগণ ফতওয়া প্রদান করেছেন। যা ইমাম ইবনে নুজাইম আল্‌-মিসরী আল্‌-হানাফী রহমাতুল্লাহি আলাইহি কিতাবুল আশবাহ্‌ ওয়ান্‌ নাজায়ের, ১ম খণ্ডে এবং ইমাম আহমদ রেযা রহমাতুল্লাহি আলাইহি ‘ফতওয়া-ই রজভিয়া’ ও আয্‌যুবদাতুয্‌ যাকিয়্যাহ্‌’য় বিস্তারিত আলোচনা করেছেন।\n\nসুতরাং আমরাও মাসিক তরজুমানে একাধিকবার অধিকাংশ ইমামগণের ফতওয়া মর্মে আলোচনা করেছি মাত্র। যেহেতু ইখতিলাফী মাসআলাসমূহে অধিকাংশ ইমাম ও ফক্বীহগণের মতামতের উপরই ফতওয়া ও চূড়ান্ত ফায়সালা প্রদান করা হয়।\n\n[সূত্র. যুগ-জিজ্ঞাসা, পৃ. ৮-৯]"
  },
  {
    "1": "তাজিমী সাজদা (সম্মানার্থে কাউকে সাজদা করা)",
    "2": "তাজিমী সাজদা (সম্মানার্থে কাউকে সাজদা করা)\n\n\u003d\u003d\u003d\u003d\u003d\u003d\u003d\u003d\u003d\u003d\u003d\u003d\u003d\n\nবাংলাদেশসহ সারা ভারত উপমহাদেশেই অজ্ঞতার দরুণ একজন আরেকজনের মাথায় কপাল ঠেকায়, আবার অনেককে বিভিন্ন ওলী-আউলিয়ার কবরে সাজদা দিতেও দেখা যায়। এ কাজটা কত বড় জঘন্য গুনাহ্, আ’লা হযরত ইমাম আহমদ রেযা রাহমাতুল্লাহি তা‘আলা আলায়হি ‘আযযুবদাতুয যাকীয়্যাহ্ তাহরীমে সুজুদুত তাহীয়্যাহ’ লিখে গোমরাহীর তীরে দাঁড়ানো মানুষের চোখে আঙ্গুল দিয়ে দেখিয়ে দিয়েছেন। উল্লেখ্য, সাজদা দু’প্রকার\n\n১. তাআ’ববুদীঃ আল্লাহ ছাড়া কোন ব্যক্তিকে ইলাহ বা ইলাহর অংশ বা বন্ধু ইত্যাদি মনে করে ইবাদতের নিয়তে যদি সাজদা করাকে সাজদায়ে তা‘আব্বুদী বলে।\n\n২. তাহিয়্যাঃ কোন ব্যক্তি বা বস্তুকে আল্লাহর বন্ধু ও নৈকট্যপ্রাপ্ত মনে করে তার সম্মানার্থেই (ইবাদতের উদ্দেশ্যে নয়) সাজদা করাকে সাজদায়ে তাহিয়্যা বা তা’জীমী বলা হয়।\n\n‘সাজদায়ে তাআব্বুদী’ সর্বসম্মতভাবেই শিরক ও কুফর। এ ব্যাপারে সকল মায্হাবের ফক্বীহগণ একমত। তবে সাজদায়ে তা’জীমীর ব্যাপারে অধিকাংশ ফক্বীহগণের মত হলো, তা’জিমী সাজদা সম্পূর্ণভাবে হারাম। কতেকের মতো তা মাকরূহ। আবার কেউ কেউ বলেছেন মুবাহ্। শেষোক্ত দলের ফক্বীহগণ হাতে গোনা যায়। তবে ফতোয়া ও আমল হল প্রথমোক্ত ফক্বীহদের মতের উপর। আর আ’লা হযরত ইমাম আহমদ রেযা রাহমাতুল্লাহি তা‘আলা আলায়হি প্রথমোক্ত দলেই রয়েছেন। কুরআন, হাদীস, ইজমা, কিয়াস ছাড়াও যুক্তি বিজ্ঞান দিয়ে অত্যন্ত আকর্ষণীয় ও বিজ্ঞানময়ভাবে সাজদায়ে তাহিয়্যার উপর উক্ত গ্রন্থটি রচনা করেন। এতে তিনি বলেন, ‘‘হে মুসলমান! ওহে প্রিয় মুসলিম সমাজ! হে মোস্তফা সাল্লাল্লাহু তা‘আলা আলায়হি ওয়াসাল্লাম-এর শরীয়তের অনুসারী! (আল্লাহ ও রাসূলের) ফরমান জেনে রেখো! মনে প্রাণে একীন করো হযরত ইয্যত জাল্লা জালালুহু আল্লাহ তা‘আলা ছাড়া কারো জন্যে ইবাদতের নিয়্যতে সাজদা করা নিশ্চিত ও সর্বসম্মতভাবে কঠিনতম শিরক এবং প্রকাশ্য কুফরী। আর সাজদায়ে তাহিয়্যা (কারো সম্মানার্থে সাজ্দা করা) হারাম, নিশ্চিতভাবে গুনাহে কবীরা আর তা কুফরী হওয়ার মধ্যে ওলামা (ফক্বীহ) দের মধ্যে মতভেদ আছে। একদল ফক্বীহর মতে তাও কুফরী….।’’ [ইমাম আহমদ রেযাঃ ‘আল যুবদাতুয যাকীয়াহ’ (বেরেলী) পৃষ্ঠা-৫]\n\nরুকুর ন্যায় নত হওয়া \n\nঅনেকে দেখা যায়, কোন কবর ইত্যাদির সামনে এমনভাবে ঝুঁকে পড়ে যেমনটি রুকূতে করা হয়। এ সম্পর্কে ইমাম আহমদ রেযা রাহমাতুল্লাহি তা‘আলা আলায়হি বলেন, ‘‘মাযারসমূহকে সাজদা এবং এর সামনে জমীনকে চুমো দেয়া হারাম। আর রুকু পর্যন্ত ঝুঁকে পড়া মামনু (নিষিদ্ধ)।’’\n\nতিনি বলেন, ‘‘যিয়ারতের সময় না দেওয়ালে হাত লাগাবে, না চুমো দেবে, না একে জড়িয়ে ধরবে, না এর তাওয়াফ করবে। আর না মাটি চুম্বন করবে। এসব বিদ’আতে কবীহা বা গর্হিত বিদআত।’’\n\nতিনি আরো বলেন, ‘‘শরহে লুবারের মধ্যে আছে, মাযারকে সাজদা করা তো অকাট্যভাবে হারাম। তাই অজ্ঞমূর্খ যায়েরীনদের কাজ দেখে প্রতারিত হবেন না, বরং আমলসম্পন্ন আলেমদের অনুসরণ করবেন।’’ \n\nফিক্বাহর উদ্ধৃতি দিয়ে তিনি বলেন, ‘‘মাযারকে সাজদা করা থেকে দূরে থাক, কোন কবরের সামনে আল্লাহ তা‘আলাকে সাজদা করাও জায়েয নেই। যদিও তা ক্বিবলার দিকে হয়।’’ কবরস্থানে কোন জায়গা যদি নামাযের জন্য প্রস্তুত করা হয়, আর সেখানে যদি কোন কবর কিংবা নাজাসাতও না থাকে, আর ক্বিবলার দিকে যদি কবর হয়, তবে তখনও নামায মাকরুহ।\n\nতাওয়াফ করা ও কবরে চুমো দেয়া \n\nতাওয়াফ এবং কবরে চুমো দেয়া সম্পর্কে আ’লা হযরত ইমাম আহমদ রেযা খাঁন রাহমাতুল্লাহি তা‘আলা আলায়হি বলেন, ‘‘তাজীমের নিয়তে মাযারের তাওয়াফ নাজায়িয্। কেননা ঘরসমূহের মধ্যে তাওয়াফ করা একমাত্র খানায়ে কা’বার জন্যই নির্দিষ্ট। মাযারসমূহকে চুমো দেয়া থেকেও বেঁচে থাকা চাই। কেননা এতে সম্মানের ক্ষেত্রে অতিরিক্ত (বাড়াবাড়ি) করা হয়।’’ [ইমাম আহমদ রেযাঃ ‘ফতাওয়া-ই- রেযভীয়া, (৪র্থখণ্ড) জানাযা অধ্যায়, পৃষ্ঠা-৮]\n\nআহকামে শরীয়তের মধ্যে আ’লা হযরত ইমাম আহমদ রেযা রাহমাতুল্লাহি তা‘আলা আলায়হি লেখেছেন, পবিত্র কা’বা মুআজ্জামা ব্যতীত অন্য কিছুকে সম্মানার্থে তাওয়াফ করা জায়েয নেই। আর খোদা ছাড়া অন্য কিছুকে সাজদা করা আমাদের শরীয়তে হারাম। কবরকে চুমো দেয়ার ব্যাপারে আলেমদের মধ্যে মতভেদ আছে। আর ঘেরাও করা নিষেধ। বিশেষত আমাদের (পূর্বসূরী) আলেমরা ব্যাখ্যা করেছেন যে, (যিয়ারতের সময়) কমপক্ষে চার হাত দূরে দাঁড়াবে। এটাই হলো আদব। তারপরও চুমো দেয়া কিভাবে (চিন্তা) ধারণা করা যায়? এটা সেই হুকুম যা সাধারণ মানুষকে দেয়া হয়। (অর্থাৎ সাধারণ মানুষের জন্য এ হুকুম প্রযোজ্য।) আর বিজ্ঞ বিশেষজ্ঞদের স্থান আলাদা।’’[ইমাম আহমদ রেযাঃ ‘আহকাম-ই শরীয়ত’ দ্রষ্টব্য]"
  }
]