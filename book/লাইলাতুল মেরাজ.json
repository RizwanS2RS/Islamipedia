[
    {
        "1": "লাইলাতুল মেরাজ",
        "2": "ইসলাম ধর্মমতে লাইলাতুল মেরাজ' বা মেরাজের রাত, যা সচরাচর শবে মেরাজ হিসাবে আখ্যায়িত হয়, হচ্ছে যে রাতে ইসলামের নবী মুহাম্মদের (ﷺ) ঐশ্বরিক উপায়ে ঊর্ধ্বাকাশে আরোহণ করেছিলেন এবং স্রষ্টারসাথে সাক্ষাৎ করেন। অনেক মুসলমান এবাদত-বন্দেগীর মধ্য দিয়ে এই রাতটি উদযাপন করেন। আবার অনেক মুসলমান এই রাত উদযাপন করেন না বরং এই রাত উদযাপন করাকে বিদআত বলেন। ইসলামে মেরাজের বিশেষ গুরুত্ব আছে, কেননা এই মেরাজের মাধ্যমেই ইসলাম ধর্মের পঞ্চস্তম্ভের দ্বিতীয় স্তম্ভ অর্থাৎ নামায, মুসলমানদের জন্য অত্যাবশ্যক (ফরজ) করা হয় এবং এই রাতেই দৈনিক পাঁচ ওয়াক্ত নামায মুসলমানদের জন্য নিয়ে আসেন নবী মুহাম্মদ(ﷺ)।\n\nইসলামের ইতিহাস অনুযায়ী হযরত মুহাম্মদের (ﷺ) নবুওয়াত প্রকাশের একাদশ বৎসরের (৬২০ খ্রিষ্টাব্দ) রজব মাসের ২৬ তারিখের দিবাগত ইসলামের নবী মুহাম্মদ (ﷺ) প্রথমে কাবা শরিফ থেকে জেরুজালেমে অবস্থিত বায়তুল মুকাদ্দাস বা মসজিদুল আকসায় গমন করেন এবং সেখানে তিনি নবীদের জামায়াতে ইমামতি করেন। অতঃপর তিনি বোরাক নামক বিশেষ বাহনে আসীন হয়ে ঊর্ধ্বলোকে গমন করেন। ঊর্ধ্বাকাশে সিদরাতুল মুনতাহায় তিনি আল্লাহ'র সাক্ষাৎ লাভ করেন। এই সফরে ফেরেশতা জিবরাইল তার সফরসঙ্গী ছিলেন। কুরআন শরিফের সুরা বনি ইসরাঈল এর প্রথম আয়াতে এ প্রসঙ্গে বলা হয়েছে :\n\n\"পবিত্র মহান সে সত্তা, যিনি তাঁর বান্দাকে রাতে নিয়ে গিয়েছেন আল মাসজিদুল হারাম থেকে আল মাসজিদুল আকসা পর্যন্ত, যার আশপাশে আমি বরকত দিয়েছি, যেন আমি তাকে আমার কিছু নিদর্শন দেখাতে পারি। তিনিই সর্বশ্রোতা, সর্বদ্রষ্টা।\n\nশব্দগত ব্যুৎপত্তি\n\nযদিও ইসলাম ধর্মের মূল ধর্মগ্রন্থ কুরআন-এ \"মেরাজ\" শব্দটির উল্লেখ দেখা যায় না, কিন্তু যখন অবিশ্বাসীগণ মুহাম্মদের নবুয়্যতের বা ঐশ্বিক বাণীর প্রমাণস্বরূপ স্বর্গে আরোহণকরত প্রমাণ আনতে বলে, তখন সেখানে উল্লিখিত শব্দ ছিল তারকা ফিস সামা-য়ী: স্বর্গে আরোহণ করো। কেউ কেউ বলে, তারকা মানে আরোহণ করো, আর শব্দটি রাকিয়া থেকে উদ্ভূত, যার অর্থ \"সে আরোহণ করেছিল\"। আরবি মেরাজশব্দটি আরাজা থেকে গৃহীত, যার অর্থ সে আরোহণ করেছিল। তারা আরও বলে এতদুভয়ের মধ্যে পার্থক্য হলো রাকিয়া দ্বারা দৈহিক আরোহণ বোঝায়, আর আরাজা দ্বারা আত্মিক আরোহণ বোঝায়। তাই তাদের মতে মিরাজ হল \"আত্মিক আরোহণ\"। কিন্তু আহলুস সুন্নাহর আলেমগণের মতে মেরাজ সশরীরে ও জাগ্রত অবস্থায় হয়েছিল। কারণ সকল সাহাবা, তাবেয়ীন ও তাবে তাবেয়ীনের এটিই বিশ্বাস করতেন।\n\nবিবরণ\n\nমেরাজ ঘটেছিল মুহাম্মদ-এর নবুয়্যত বা ঐশ্বিক বাণী প্রাপ্তির দশম বছরে। মেরাজের ঘটনায় দুটো অংশ ছিল:\n\nআল-ইসরা বা জেরুজালেমে নৈশ-ভ্রমণমেরাজ বা ঊর্ধ্বারোহণ বা স্বর্গারোহণ।একটি বর্ণনায় পাওয়া যায় :\n\nনবুয়্যতের দশম বছর, সাত মাস; ২৭ রজব তারিখে মুহাম্মদ (ﷺ), আবু তালিবের মেয়ে হিন্দার বাড়িতে ছিলেন। আবার অন্য হাদিসে বর্ণিত হয়েছে, ঐ রাতে মুহাম্মদ (ﷺ) কাবাতে ঘুমান, এবং তিনি কাবা'র ঐ অংশে ঘুমান, যেখানে কোনো ছাদ ছিল না (হাতিম)।\n\nহিন্দার বিবরণ থেকে জানা যায়, ঐ রাতে, মুহাম্মদ(ﷺ), রাতের প্রার্থনা সেরে ঘুমাতে যান। খুব ভোরে মুহাম্মদ(ﷺ) উঠে সবাইকে জাগালেন এবং নামাজ আদায় করলেন। হিন্দাও তাঁর সাথে নামাজ আদায় করলেন। নামাজ শেষে মুহাম্মদ(ﷺ) জানালেন,\n\n“\n\nও উম্মেহানি (হিন্দার ডাক নাম), এই ঘরে আমি তোমাদের সাথে প্রার্থণা করেছি। যেমন তোমরা দেখেছ। তারপর আমি পবিত্র স্থানে গিয়েছি এবং সেখানে প্রার্থণা সেরেছি। এবং তারপর তোমাদের সাথে ভোরের প্রার্থণা সারলাম, যেমন তোমরা দেখছো।\n\n”\n\nআনাছ (رضي الله عنه) মালেক ইবনে সা’সাআ’হ (رضي الله عنه) হতে বর্ণনা করেছেন, নবীকে ছাল্লাল্লাহু আলাইহি অসাল্লাম যেই রাত্রে আল্লাহ তাআলা পরিভ্রমণে নিয়ে গিয়েছিলেন সেই রাত্রের ঘটনা বর্ণনায় সাহাবীগণের সম্মুখে তিনি বলেছেন, যখন আমি কা’বা গৃহে উন্মুক্ত অংশ হাতীমে (উপনীত হলাম এবং তখনও আমি ভাঙ্গা ঘুমে ভারাক্রান্ত) ঊর্ধ্বমুখী শুয়ে ছিলাম, হঠাৎ এক আগন্তক ফেরেশতা জিবরাইল (عليه السلام) আমার নিকট আসলেন (এবং আমাকে নিকটবর্তী/ জমজম কূপের সন্নিকটে নিয়ে আসলেন)। অতঃপর আমার বক্ষে ঊধর্ব সীমা থেকে পেটের নিম্ন সীমা পর্যন্ত চিরে ফেললেন এবং আমার হৃৎপিণ্ড বা কল্বটাকে বের করলেন। অতঃপর একটি স্বর্ণপাত্র উপস্থিত করা হল, যা পরিপক্ব সত্যিকার জ্ঞানবর্ধক বস্তুতে পরিপূর্ণ ছিল ।\n\nআমার কল্বটাকে (জমজমের পানিতে) ধৌত করে তার ভিতরে ঐ বস্তু ভরে দেয়া হল এবং কল্বটাকে নির্ধারিত স্থানে রেখে আমার বক্ষকে ঠিকঠাক করে দেয়া হল। অতপর আমার জন্য খচ্চর হতে একটু ছোট, গাধা হতে একটু বড় শ্বেত বর্ণের একটি বাহন উপস্থিত করা হল তার নাম “বোরাক”, যার প্রতি পদক্ষেপ দৃষ্টির শেষ সীমায়। সেই বাহনের উপর আমাকে সওয়ার করা হল।\n\nঘটনা প্রবাহের ভিতর দিয়ে জিবরাইল (عليه السلام) আমাকে নিয়ে নিকটবর্তী তথা প্রথম আসমানের দ্বারে পৌঁছিলেন এবং দরজা খুলতে বললেন। ভিতর হতে পরিচয় জিজ্ঞাসা করা হল, জিবরাইল স্বীয় পরিচয় প্রদান করলেন। অতঃপর জিজ্ঞাসা করা হল, আপনার সঙ্গে কে আছেন? জিবরাইল বললেন, মুহাম্মদ (ﷺ) আছেন। বলা হল, (তাঁকে নিয়ে আসার জন্যই তো আপনাকে) তাঁর নিকট পাঠান হয়েছিল? জিবরাইল বললেন হাঁ। তারপর আমাদের প্রতি মোবারকবাদ জানিয়ে দরজা খোলা হল। গেটের ভিতরে প্রবেশ করে তথায় আদম (عليه السلام)-কে দেখতে পেলাম । জিবরাইল আমাকে তাঁর পরিচয় করে বললেন, তিনি আপনার আদি পিতা আদম (عليه السلام), তাঁকে সালাম করুন। আমি তাঁকে সালাম করলাম। আমার সালামের উত্তরদানে আমাকে “সুযোগ্য পুত্র ও সুযোগ্য নবী” আখ্যায়িত করলেন এবং খোশ আমদেদ জানালেন ।\n\nঅতপর জিবরাইল আমাকে নিয়ে দ্বিতীয় আসমানের দ্বারে পৌঁছিলেন এবং দরজা খুলতে বললেন। এখানেও পূর্বের ন্যায় কথোপকথন হল এবং শুভেচ্ছ মোবারকবাদ জানিয়ে দরজা খোলা হল। ভিতরে প্রবেশ করে তথায় ইয়াহইয়া (عليه السلام) ও ঈসা (عليه السلام)-এর সাক্ষাৎ পেলাম; তাঁদের উভয়ের নানী পরস্পর ভগ্নী ছিলেন। জিবরাইল আমাকে তাঁদের পরিচয় দানে সালাম করতে বললেন, আমি তাঁদেরকে সালাম করলাম। তাঁরা আমার সালামের উত্তর প্রদান করত “সুযোগ্য ভ্রাতা সুযোগ্য নবী” বলে আমাকে খোশ আমদেদ জানালেন।\n\nঅতঃপর জিবরাইল (عليه السلام) আমাকে নিয়ে তৃতীয় আসমানের দ্বারে পৌঁছিলেন এবং দরজা খুলতে বললেন। তথায়ও পূর্বের ন্যায় কথোপকথনের পর শুভেচ্ছা স্বাগত জানিয়ে দরজা খোলা হল। ভিতরে প্রবেশ করে ইউসুফ (عليه السلام)-এর সাক্ষাৎ পেলাম । জিবরাইল (عليه السلام) আমাকে তাঁর সাথে পরিচয় করিয়ে সালাম করতে বললেন; আমি তাঁকে সালাম করলাম তিনি সালামের উত্তর দান করত আমাকে “সুযোগ্য ভ্রাতা ও সুযোগ্য নবী” বলে মোবারকবাদ জানালেন ।\n\nঅতঃপর আমাকে নিয়ে জিবরাইল চতুর্থ আসমানের নিকটে পৌঁছিলেন এবং দরজা খুলতে বললেন। সেখানেও পূর্বের ন্যায় প্রশ্নোত্তরের পর শুভেচ্ছা স্বাগত জানিয়ে দরজা খোলা হল । ভিতরে প্রবেশ করে আমরা তথায় ইদ্রিস (عليه السلام)-এর সাক্ষাৎ পেলাম । জিবরাইল(عليه السلام) আমাকে তাঁর পরিচয় করিয়ে সালাম করতে বললেন। আমি তাঁকে সালাম করলাম। তিনি সালামের উত্তর দিলেন এবং “সুযোগ্য ভ্রাতা ও সুযোগ্য নবী” বলে আমাকে মারহাবা জানালেন।\n\nঅতঃপর জিবরাইল আমাকে নিয়ে পঞ্চম আসমানে পৌঁছিলেন এবং দরজা খুলতে বললেন। এই স্থানেও পূর্বের ন্যায় প্রশ্নোত্তর চলার পর শুভেচ্ছা ও মোবারকবাদ দানের সাথে দরজা খোলা হল। আমি ভিতরে পৌঁছিয়া হারুন (عليه السلام)-এর সাক্ষাৎ পেলাম জিবরাইল আমাকে তাঁর পরিচয় দানে সালাম করতে বললেন। আমি সালাম করলাম। তিনি আমার সালামের উত্তর দিলেন এবং “সুযোগ্য ভ্রাতা ও সুযোগ্য নবী” বলে আমাকে খোশ আমদেদ জানালেন।\n\nতারপর জিবরাইল আমাকে নিয়ে ষষ্ঠ আসমানের দরজায় পৌঁছিলেন এবং দরজা খুলতে বললেন । এস্থানেও পরিচয় জিজ্ঞাসা করা হলে জিবরাইল স্বীয় পরিচয় দান করলেন, অতঃপর সঙ্গে কে আছে জিজ্ঞাস করা হল। তিনি বললেন, মুহাম্মদ (ﷺ); বলা হল, তাঁকে তো নিয়ে আসার জন্য আপনাকে পাঠান হয়েছিল? জিব্রাঈল বললেন, হাঁ। তৎক্ষণাৎ শুভেচ্ছা ও মোবারকবাদ জানিয়ে দরজা খোলা হল। তথায় প্রবেশ করে মুসা (عليه السلام)-এর সাক্ষাৎ পেলাম । জিবরাইল(عليه السلام) আমাকে তাঁর পরিচয় জ্ঞাত করে সালাম করতে বললেন। আমি তাঁকে সালাম করলাম। তিনি সালামের উত্তর প্রদান করলেন এবং “সুযোগ্য ভ্রাতা ও সুযোগ্য নবী” বলে আমাকে মোবারকবাদ জানালেন। যখন আমি এই এলাকা ত্যাগ করে যাইতে লাগলাম তখন মুসা (عليه السلام) কাঁদছিলেন । তাঁকে কাঁদিবার কারণ জিজ্ঞাসা করা হলে তিনি বললেন, আমি কাঁদতেছি এই কারণে যে, আমার উম্মতে বেহেশত লাভকারীর সংখ্যা এই নবীর উম্মতের বেহেশত লাভকারীর সংখ্যা অপেক্ষা কম হবে অথচ তিনি বয়সের দিক দিয়ে যুবক এবং দুনিয়াতে প্রেরিত হয়েছেন আমার পরে।\n\nতারপর জিবরাইল(عليه السلام) আমাকে নিয়ে সপ্তম আসমানের প্রতি আরোহণ করলেন এবং তার দ্বারে পৌঁছিয়া দরজা খুলতে বললেন । এস্থানেও পূর্বের ন্যায় সকল প্রশ্নোত্তরই হল এবং দরজা খুলে শুভেচ্ছা ও স্বাগত জানান হল। আমি ভিতরে প্রবেশ করলাম। তথায় ইবরাহিম (عليه السلام)-এর সাক্ষাৎ লাভ হল। জিবরাইল আমাকে বললেন, তিনি আপনার (বংশের আদি) পিতা, তাঁকে সালাম করুন। আমি তাঁকে সালাম করলাম। তিনি আমার সালামের উত্তর দিলেন এবং “সুযোগ্য পুত্র, সুযোগ্য নবী” বলে মারহাবা ও মোবারকবাদ জানালেন ।\n\nঅতঃপর আমি সিদরাতুল মোনতার নিকট উপনীত হলাম। (তা এক বড় প্রকাণ্ড কূল বৃক্ষবিশেষ) তার এক একটা কুল হজর অঞ্চলে তৈয়ারি (বড় বড়) মটকার ন্যায় এবং তার পাতা হাতীর কানের ন্যায়। জিবরাইল আমাকে বললেন, এই বৃক্ষটির নাম “সিদরাতুল মুনতাহা”। তথায় চারটি প্রবাহমান নদী দেখতে পেলাম-- দুইটি ভিতরের দিকে প্রবাহিত এবং দুইটি বাইরের দিকে। নদীগুলির নাম সম্পর্কে আমি জিবরাইলকে জিজ্ঞাসা করলাম। তিনি বললেন, ভিতরের দুইটি বেহেশতে প্রবাহমান (সালসাবিল ও কাওসার নামক) দুইটি নদী। আর বাহিরের দিকে প্রবাহমান দুইটি হল (ভূ-পৃষ্ঠের মিসরে প্রবাহিত) নীল ও (ইরাকে প্রবাহিত) ফোরাত (নদী বা তাদের নামের মূল উৎস)। তারপর আমাকে “বায়তুল মা’মুর” পরিদর্শন করান হল। তথায় প্রতিদিন (এবাদতের জন্য) সত্তর হাজার ফেরেশতা উপস্থিত হয়ে থাকেন (যে দল একদিন সুযোগ পায় সেই দল চিরকালের জন্য দ্বিতীয় দিন সুযোগ প্রাপ্ত হয় না)।\n\nঅতঃপর (আমার সৃষ্টিগত স্বভাবের স্বচ্ছতা ও নির্মলতা প্রকাশ করে দেখাইবার উদ্দেশে পরীক্ষার জন্য) আমার সম্মুখে তিনটি পাত্র উপস্থিত করা হল। একটিতে ছিল সুরা বা মদ, অপরটিতে ছিল দুগ্ধ, আরেকটিতে মধু আমি দুগ্ধের পাত্রটি গ্রহণ করলাম। জিবরাইল(عليه السلام) বললেন, দুগ্ধ সত্য ও খাঁটি স্বভাগত ধর্ম ইসলামের স্বরুপ; (সুতরাং, আপনি দুগ্ধের পাত্র গ্রহণ করে এটাই প্রমাণ করেছেন যে,) আপনি সত্যও স্বভাবগত ধর্ম ইসলামের উপর প্রতিষ্ঠিত আছেন এবং আপনার উসিলায় আপনার উম্মতও তার উপর থাকবে।\n\nতারপর আমার শরিয়তে প্রত্যেক দিন পঞ্চাশ ওয়াক্ত নামাজ ফরজ হওয়ার বিধান করা হল। আমি ফেরার পথে মুসা (عليه السلام) এর নিকটবর্তী পথ অতিক্রম করা কালে তিনি আমাকে জিজ্ঞাসা করলেন, বিশেষ আদেশ কী লাভ করেছেন ? আমি বললাম, পঞ্চাশ ওয়াক্ত নামাজ। মুসা (عليه السلام) বললেন, আপনার উম্মত প্রতিদিন পঞ্চাশ ওয়াক্ত নমায আদায় করে যাইতে সক্ষম হবেনা। আমি,সাধারণ মানুষের স্বভাব সম্পর্কে অনেক অভিজ্ঞতা অর্জন করেছি এবং বণী ইস্রাঈল গণকে বিশেষভাবে পরীক্ষা করেছি; সুতরাং আপনি পরওয়ারদেগারের দরবারে আপনার উম্মতের জন্য এই আদেশ আরও সহজ করার আবেদন করুন। হযরত (সঃ) বলেন, আমি পরওয়ারদেগারের খাস দরবারে ফিরে গেলাম। পরওয়ারদেগার (দুইবারে পাঁচ পাঁচ করে) দশ ওয়াক্ত কম করে দিলেন।অত:পর আমি আবার মূসার নিকট পৌছালাম,তিনি পূর্বের ন্যায় পরামর্শই আমাকে দিলেন।\n\nআমি,পরওয়ারদেগারের দরবারে ফিরে গেলাম এইবারও (ঐরূপ)দশ ওয়াক্ত কম করে দিলেন। পুনরায় মূসার নিকট পৌছালে তিনি আমাকে এইবারও সেই পরামর্শই দিলেন। আমি পরওয়ারদেগারের দরবারে ফিরে গেলাম এবং (পূর্বের ন্যায়) দশ ওয়াক্ত কম করে দিলেন । এইবারও মূসা (عليه السلام)-র নিকট পৌছালে পর তিনি আমাকে পূর্বের ন্যায় পরামর্শ দিলেন। আমি পরওয়ারদেগারের দরবারে ফিরে গেলাম, এইবার আমার জন্য প্রতি দিন পাঁচ ওয়াক্ত নির্দিষ্ট করে দেওয়া হল । এইবারও মূসার নিকট পৌছালে পর আমাকে তিনি জিজ্ঞাসা করলেন, কি আদেশ লাভ করেছেন? আমি বললাম, প্রতিদিন পাঁচ ওয়াক্ত নামাযের আদেশ প্রদান করা হয়েছে। মূসা (আঃ) বললেন, আপনার উম্মত প্রতিদিন পাঁচ ওয়াক্ত নামাযেরও পাবন্দী করতে পারবে না। আমি আপনার পুর্বেই সাধারণ মানুষের স্বাভাব সম্পর্কে অভিজ্ঞতা লাভ করেছি এবং বনী ইস্রাঈলগণকে অনেক পরীক্ষা করেছি।\n\nআপনি আবার পরওয়ারদেগারের দরবারে ফিরে আরও কম করার আবেদন জানান। হযরত (সঃ) বলেন, আমি মুসাকে বললাম, পরওয়ারদেগারের দরবারে অনেক বার আসা-যাওয়া করেছি; এখন আবার যাইতে লজ্জা বোধ হয়, আর যাব না বরং পাঁচ ওয়াক্তের উপরই সন্তুষ্ট থাকলাম এবং তা বরণ করে নিলাম। হযরত (সঃ) বলেন, অতপর যখন আমি ফেরার পথে অগ্রসর হলাম তখন আল্লাহ তাআলার তরফ হতে একটি ঘোষণা জারি করা হল-(বান্দাদের প্রাপ্য সওয়াবের দিক দিয়ে) “আমার নির্ধারিত সংখ্যা (পঞ্চাশ) বাকী রাখিলাম, (আমার পক্ষে আমার বাক্য অপরিবর্তিতই থাকবে) অবশ্য কর্মক্ষেত্রে বান্দাদের পক্ষে সহজ ও কম করে দিলাম । (অর্থাৎ কর্মক্ষেত্রে পাঁচ ওয়াক্ত থাকল, কিন্তু সওয়াবের দিক দিয়ে পাঁচই পঞ্চাশ গণ্য হবে।) প্রতিটি নেক আমলে দশ ণ্ডণ সওয়াব দান করব।”\n\nস্বর্গারোহণ\n\nমেরাজের ঘটনা প্রকাশ\n\nফলাফল\n\nমেরাজের ফলে মুসলমানদের জন্য দৈনিক পাঁচবার পাঁচটি নির্দিষ্ট সময়ে নামায আদায় করা ফরজ হয়।\n\nইব্রাহিমীয় মেরাজ\n\nইসলাম ধর্মমতে, ঐশ্বিক সান্নিধ্যের ঘটনা ঘটেছিল ইব্রাহিম (عليه السلام) এবং মুসার (عليه السلام) ক্ষেত্রেও ভিন্ন মত কোনো কোনো ইসলামী চিন্তাবিদের মতে, এটা দৈহিক নয়, বরং ছিল আত্মিক আরোহণ— মুহাম্মদের স্ত্রী আয়েশা (রা:)এবং আবু সুফিয়ান (রা:)এই মতে বিশ্বাসী ছিলেন বলা হয়। অনেক আলেমগণের মতে, হযরত আয়েশা রা.-এর থেকে যে কথা বর্ণনা করা হয় তা সত্য নয়। বর্ণনাটির সনদ অনির্ভরযোগ্য।\n\nযদিও মেরাজের ঘটনা ইসলামে যথেষ্ট অর্থবহ তবুও মেরাজ উপলক্ষে বিশেষ রাত উৎযাপনের নিয়মকে ইসলামী চিন্তাবিদগণ গ্রহণ করেন না; কেননা ঠিক কত তারিখে মেরাজ ঘটেছিল তার কোনো নির্ধারিত বিবরণ পাওয়া যায় না, এব্যাপারে সাহাবাদের মধ্যেই মতভেদ ছিল। শুধুমাত্র এতটুকু সঠিক করে বলা যায় যে, নবুয়্যতের দশম থেকে ত্রয়োদশ বছরের মধ্যে কোনো এক রাতে ঘটেছে মেরাজের ঘটনা ।"
    },
    {
        "1": "ইসরা ও মেরাজ : কোরআন-হাদিসের দৃষ্টিভঙ্গি",
        "2": "ইসরা অর্থাৎ—রাতের কিছু অংশে পবিত্র কাবা হতে ভূ-মধ্য সাগরের পূর্ব তীর ফিলিস্তিনে অবস্থিত পবিত্র বায়তুল মাকদিস এবং সেখান থেকে মেরাজ : অর্থাৎ সপ্তম আসমান, সিদরাতুল মুনতাহা, জাৃন্নাত-জাহান্নাম পরিদর্শন ও ধনুক কিংবা তার চে’ কম দূরত্ব পরিমাণ আল্লাহ তা‘আলার নৈকট্য পর্যন্ত ভ্রমণ। এ নিশ্চয় আল্লাহ তাআলার মহান কুদরত, অলৌকিক নিদর্শন, নবুয়তের সত্যতার স্বপক্ষে একটি বিরাট আলামত, জ্ঞানীদের জন্য উপদেশ, সত্যাজ্ঞাপনকারী মোমিনদের জন্য একটি প্রমাণ, হেদায়েত, নেয়ামত ও রহমত।\n\nরাসূল সা.-এর সহধর্মিণী উম্মে হানী বলেন, ইসরার শুভরাত্রিতে রাসূল সা. আমার ঘরে, আমার কাছে, এশার নামাজ পড়ে ঘুমিয়ে পড়েন, আমরাও তার সাথে ঘুমিয়ে পড়ি। ভোরে ফজরের কিছুক্ষণ আগে আমাদের তিনি জাগ্রত করেন, নামাজ পড়েন, আমরাও তার সাথে নামাজ আদায় করি। অতঃপর তিনি বলেন—উম্মি হানি, তুমি লক্ষ্য করেছ, এখানেই আমরা একসাথে এশার নামাজ পড়েছি, এরপর আমি বায়তুল মাকদিস গিয়েছি, সেখান থেকে ফিরে এসে এই মাত্র তোমাদের সাথে ফজর নামাজ আদায় করলাম, যা লক্ষ্য করছ।\n\nহাসান রহ.-এর বর্ণনায় আছে, রাসূল সা. বলেন, আমি হিজরে—হাতিম ; কাবার বহিরংশ, একে হিজরে ইসমাইলও বলা হয়—ঘুমিয়ে ছিলাম। এমতাবস্থায় জিবরিল আ. আসেন, আমাকে পায়ে খোঁচা দিয়ে জাগিয়ে তোলেন, আমি উঠে বসি, কিন্তু কাউকে না দেখে পুনরায় শুয়ে পড়ি। তৃতীয় বার সে আমার বাহু ধরে, আমি তার সাথে দাঁড়িয়ে যাই। অতঃপর আমাকে মসজিদের দরজার কাছে নিয়ে আসে, সেখানে লক্ষ্য করি, উদ্ভুত আকৃতির একট প্রাণী, যাকে গাধাও বলা যায় না আবার তা ঘোড়ার মতও না। উরুতে বিশাল আকার দুটি পাখা, যার মাধ্যমে সে পায়ে আঘাত করে। চোখের দৃষ্টিসীমার প্রান্তে গিয়ে তার সম্মুখ পা দুটি মাটি স্পর্শ করে। এর নাম বোরাক। আগের যুগের নবিগণ এর উপরেই আরোহণ করতেন।\n\nআমাকে তার উপর আরোহণ করাল। জিবরিল আমিনের সাহচর্যে আমি আসমান-জমিনের বিচিত্র নিদর্শন দেখতে দেখতে বায়তুল মাকদিসে পৌঁছি। সেখানে অবতরণ করে জিবরিল দরজার আংটার সাথে বোরাক বাঁধেন, আমি লক্ষ্য করি, ইবরাহিম, মুসা ও ইসা আমাদের সাথে আরো অনেক নবিগণ একত্রিত হয়েছেন সেখানে। মুসা আ. এর আকৃতি একটি উপমাযোগ্য দেহের ন্যায়। শানুয়া বংশের পুরুষদের মত অনেকটা। কোঁকড়ানো চুল, হালকা গড়ন, লম্বা শরীর। ইসা আ. এর আকৃতি মাঝারি গড়ন, ঝুলন্ত সোজা চুল, চেহারা সৌন্দর্য তিলকে ভর্তি। মনে হচ্ছিল তিনি গোসলখানা হতে বের হয়েছেন, পানি টপকাচ্ছে মাথা হতে, অথচ কোন পানি টপকাচ্ছিল না। প্রায় উরওয়া ইবনে মাসউদ সাকাফির মত।\n\nইবরাহিমের আকৃতি আমার মত, আমি-ই তার সাথে সর্বাধিক সাদৃশ্যপূর্ণ। অত:পর আমার সামনে দুটি পেয়ালা : একটি মদের অপরটি দুধের, পেশ করা হয়। আমাকে বলা হল : যেটা ইচ্ছে পান করেন, আমি দুধের পেয়ালা হাতে নেই এবং পান করি। আমাকে বলা হয়, সঠিক সিদ্ধান্ত নিয়েছেন, যদি আপনি মদের পেয়ালা হাতে নিতেন, পান করতেন, আপনার উম্মত গোমরাহ হয়ে যেত। অপর একটি বর্ণনায় পানির তৃতীয় আরেকটি পেয়ালার উল্লেখও পাওয়া যায়। (দ্র : ইবনে হিশাম, বোখারি, মুসলিম)\n\nঅতঃপর তিনি প্রথম আসমানে আরোহণ করেন, রাসূলের জন্য দরজা খুলতে বলা হয়, দরজা খুলে দেয়া হয়। সেখানে আদম আ. এর সাক্ষাৎ লাভ করেন। তার ডান পাশে জান্নাতিদের রুহ এবং বাম পাশে জাহান্নামিদের রুহ প্রত্যক্ষ করেন। অতঃপর দ্বিতীয় আসমানে আরোহণ করেন, সেখানে ইয়াহইয়া ইবনে জাকারিয়া ও তার খালাতো ভাই ইসা ইবনে মারইয়ামের সাথে সাক্ষাৎ হয়। অত:পর তৃতীয় আসমানে আরোহণ করেন, সেখানে ইউসূফ আ. এর সাথে সাক্ষাৎ হয়। অতঃপর চতুর্থ আসমানে আরোহণ করেন, সেখানে ইদরিস আ. এর সাথে সাক্ষাৎ হয়। অতঃপর পঞ্চম আসমানে আরোহণ করেন, সেখানে মূসা আ. এর ভাই হারুন ইবনে ইমরানের সাথে সাক্ষাৎ হয়। অত:পর ষষ্ঠ আসমানে আরোহণ করেন, সেখানে মূসা ইবনে ইমরানের সাথে সাক্ষাৎ হয়। রাসূল তার থেকে বিদায় নিলে তিনি কেঁদে ফেলেন। জিজ্ঞাসা করা হল, কি জন্য কাঁদেন ? তিনি বলেন, এ জন্য কাঁদি, আমার পরে একজন যুবক প্রেরণ করা হয়েছে, তার উম্মত আমার উম্মতের চেয়ে’ বেশি জান্নাতে প্রবেশ করবে। অতঃপর সপ্তম আসমানে আরোহণ করেন, সেখানে ইবরাহিম আ. এর সাথে সাক্ষাৎ হয়। সকলেই তাকে অভিবাদন, স্বাগত, অভ্যর্থনা জ্ঞাপন করেন, তার নবুওয়তের স্বীকারোক্তি প্রদান করেন।\n\nঅতঃপর সর্বশেষ সীমা : সিদরাতুল মুন্তাহায় পৌঁছেন, যার ফল হাজার শহরের কলসির ন্যায়, পাতা হাতির কানের মত, যা স্বর্ণের পতঙ্গ, আলোকোজ্জ্বল, বিচিত্র রং বেষ্টিত। যে সৌন্দর্য বর্ণনা করার সাধ্য কারো নেই। অতঃপর বায়তুল মামুরে আরোহণ করেন, যেখানে প্রতি দিন সত্তুর হাজার ফেরেশতা প্রবেশ করে, যাদের কেউই কিয়ামতের পূর্বে পুনরায় প্রবেশ করার সুযোগ পাবে না। অতঃপর জান্নাতে প্রবেশ করেন, যার ভেতর স্বর্ণের রশি, কস্তুরীর মাটি প্রত্যক্ষ করেন। অতঃপর আরো উপরে উঠে কলমের আওয়াজ শুনতে পান। অতঃপর আল্লাহ তা‘আলার নিকটবর্তী হন, ধনুক বা তার চেয়ে কম দূরত্বের ব্যবধানে। অতঃপর তার প্রতি, যা ইচ্ছে ছিল, ওহি করেন।\n\nপঞ্চাশ ওয়াক্ত নামাজ ফরজ করা হয়। ফেরার পথে মূসা আ. এর পরামর্শে পুনরায় আল্লাহর দরবারে পুনঃ পুনঃ গিয়ে শেষাবধি পাঁচ ওয়াক্ত নামাজ নিয়ে আসেন। দূরে এসে একটি ঘোষণা শুনতে পান- আমার ধার্যকৃত নিশ্চিত সিদ্ধান্ত চূড়ান্ত করেছি, আমার বান্দার জন্য সহজ করে দিয়েছি। (দ্র : যাদুল মায়াদ ২ : ৪৭ ও ৪৮, রহিকুল মাখতুম: পৃ: ১৬০, ইবনে হিশাম:১/২৪২-২৪৬)\n\nকয়েকটি সূত্রে বর্ণিত, এ সফরের প্রাক্কালে তার বক্ষ মোবারক জমজমের পানি দ্বারা বিধৌত করে নূর ও প্রজ্ঞায় পূর্ণ করা হয়। এ সফরে আরো কয়েকটি ঘটনা ঘটে : সিদরাতুল মুনতাহার নিকট চারটি নহর প্রবাহিত হতে দেখেন। দুটি দৃশ্য, যা নিল ও ফুরাত নদীর উৎস ; দুটি অদৃশ্য, যা জান্নাতে প্রবাহিত হচ্ছে। নিল ও ফুরাত নদীর অনেকে ব্যাখ্যা করেছেন—এ দুটি অঞ্চলে ইসলামের অবস্থান দৃঢ় ও শক্ত হবে।\n\nজাহান্নামের ফেরেশতা প্রত্যক্ষ করেন : সে হাসে না। তার চেহারায় কোন সৌহার্দ্য বা কোমলতা নেই। তদ্রুপ, জান্নাত-জাহান্নামও প্রত্যক্ষ করেন। এতিমদের সম্পদ ভক্ষণকারীদের প্রত্যক্ষ করেন : উটের ঠোঁটের ন্যায় বিশাল চোয়াল বিশিষ্ট, যাতে আগুনের স্ফুলিঙ্গ নিক্ষিপ্ত হচ্ছে, পরক্ষণই যা পিছনের রাস্তা দিয়ে বের হচ্ছে। সুদখোরদের দেখেন : বিশাল ভুড়ি বিশিষ্ট, যার কারণে তারা নড়াচড়া করতে পারছিল না, ফেরআউনের বংশধর তাদের পাশ দিয়ে যাচ্ছে, আর দলিত করছে। যিনাকারদের দেখেন : তাদের সামনে ভাল-সুস্বাদু গোস্ত বিদ্যমান, অথচ তারা দুর্গন্ধময়, পচা গোস্ত খাচ্ছে। বেশ্যা নারীদের দেখেন : স্তন ঝুলন্ত। মক্কা হতে একটি কাফেলা যেতে, আরেকটি কাফেলা আসতে দেখেন। তাদের একটি হারানো উটের সন্ধান দেন। তাদের ঢাকনা আবৃত একটি পাত্র হতে পানি পান করেন, অতঃপর তা ঢেকে রাখেন। যা ইসরা ও মেরাজের সুস্পষ্ট, বাহ্যিক দলিল প্রমাণিত হয়। (যাদুল মায়াদ, ইবনে হিশাম, রহিকুল মাখতুম পৃ: ১৬১)\n\nসকালে যখন তিনি এ ঘটনার বিবরণ দেন, চারদিক হতে অলীক ও মিথ্যার অপবাদ আসতে থাকে, সকলে বায়তুল মাকদিসের অবকাঠামো জানতে চান। আল্লাহ তার সামনে বায়তুল মাকদিসের চিত্র তুলে ধরেন, তিনি সবিস্তারে এক- একটি করে বর্ণনা প্রদান করেন, যা প্রত্যাখ্যান করার সাধ্য কারো ছিল না।\n\nعن جابر بن عبد الله رضي الله عنهما قال: سمعت النببي صلى الله عليه وسلم يقول:(لما كذبتني قريش، قمت في الحجر، فجلى الله لي بيت المقدس، فطفت أخبرهم عن آياته، وأنا انظر إليه). البخاري\n\nজাবের রা. হতে বর্ণিত, রাসূল সা-কে তিনি বলতে শুনেন, যখন কুরাইশগণ আমাকে মিথ্যারোপ করল, আমি হিজরে দণ্ডায়মান হই, আল্লাহ আমার জন্য বায়তুল মাকদিসের চিত্র তুলে ধরেন, আমি দেখে দেখে তাদের জিজ্ঞাসিত তথ্য জানিয়ে দেই। (বোখারি হা.৪৭১০, মুসলিম হা.১৭০)\n\nপথে সাক্ষাৎপ্রাপ্ত কাফেলার সংবাদও দেন, তাদের আসার নির্ভুল তারিখও বলেন, তাদের হারানো উটের সন্ধান দানের কথাও বলেন, যার সত্যাসত্য প্রমাণও তারা পেয়েছে। তবুও তাদের বিরোধিতা আর প্রত্যাখ্যান-ই বৃদ্ধি পেয়েছে। (দ্র : যাদুল মায়াদ, বোখারি, মুসলিম, ইবনে হিশাম) চতুর্মুখি বিরোধিতা সত্ত্বেও আবু বকর নির্দ্বিধায় সত্যারোপ করে সিদ্দিক উপাধি প্রাপ্ত হন। (ইবনে হিশাম)\n\nকি জন্য এ মেরাজ ?—আল্লাহ বলেন, আমরা তাকে বড় বড় কিছু নিদর্শন দেখানোর ইচ্ছা করছি। রিসালাত ও নবুয়তের মত গুরুত্বপূর্ণ দায়িত্বপ্রাপ্ত বান্দাদের ব্যাপারে এটাই মহান আল্লার নীতি ও বিধান। যেমনটি হয়েছে ইবরাহিম আ., মূসা আ. ও অন্যান্য নবি-রাসূলদের ব্যাপারে। যাতে তাদের চাক্ষুষ ইমান লাভ হয়, আল্লাহর রাস্তায় যে কোন ত্যাগ, কুরবানি অম্লান বদনে পেশ করতে পারেন। আরো বহু হিকমত ! অনেক শিক্ষা নিহিত এ ইসরা ও মেরাজের মাঝে।\n\nনিশ্চিত রাসূল সা.- এর নবুয়ত ও তার শ্রেষ্ঠত্বের একটি বড় প্রমাণ ইসরা ও মেরাজ। আল্লাহ তাআলার মহান কুদরত। পবিত্র কোরআনে ঘোষিত হচ্ছে—\n\nسُبْحَانَ الَّذِي أَسْرَى بِعَبْدِهِ لَيْلًا مِنَ الْمَسْجِدِ الْحَرَامِ إِلَى الْمَسْجِدِ الْأَقْصَى الَّذِي بَارَكْنَا حَوْلَهُ لِنُرِيَهُ مِنْ آَيَاتِنَا إِنَّه هُوَ السَّمِيعُ الْبَصِيرُ\n\nতিনি পরম পবিত্র ও মহিমাময় সত্তা, যিনি স্বীয় বান্দাকে রাত্রিতে ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত, যার চতুর্দিকে আমি বরকতময়তার বিস্তার করেছি, তাকে আমার নিদর্শন হতে প্রদর্শনের জন্য। নিশ্চয় তিনি সর্বশ্রোতা, সর্বদ্রষ্টা। বনী ইসরাইল-১\n\nমেরাজ রজনির তারিখ : মেরাজের রাত নিরূপণে অনেক মত পার্থক্যের সৃষ্টি হয়েছে—১. নবুয়তের প্রথম বৎসর। ২. নবুয়তের পঞ্চম বৎসর—ইমাম নববী ও কুরতুবী এ মতটি গ্রহণ করেছেন। ৩. রজবের ২৭ তারিখ নবুয়তের দশম বৎসর। ৪. হিজরতের ১৬ মাস আগে, অর্থাৎ নবুয়তের ১২ম বৎসর, রমজানে। ৫. হিজরতের এক বৎসর দুই মাস আগে, অর্থাৎ নবুয়তের ১৩ম বৎসর, মহররমে। ৬. হিজরতের এক বৎসর আগে, অর্থাৎ নবুয়তের ১৩ বৎসর, রবিউল আউয়ালে। প্রথম তিনটি অভিমত গ্রহণযোগ্য নয়, কারণ, খাদিজা নবুয়তের দশম বৎসর রমজান মাসে ইন্তেকাল করেন। এদিকে সবার নিকট স্বীকৃত, তার মৃত্যুর পর নামাজ ফরজ হয়। সে হিসেবে রজবের ২৭ তারিখে মেরাজ হতে পারে না। অন্য বর্ণনার স্বপক্ষে যুক্তিগ্রাহ্য কোন দলিল নেই। যতটা বুঝে আসে, ইসরা ও মেরাজ অনেক পরে সংঘটিত হয়েছে। (রহিকুল মাখতুম পৃ : ১৬০)\n\nযদিও এ রাত নির্দিষ্টভাবে প্রমাণিত হত, তবুও এতে বিশেষ কোন এবাদত করা বৈধ হত না। কারণ, নবী সা. ও তার সাহাবাবৃন্দ এ রাতে কোন মাহফিল উদ্যাপন, কবর জিয়ারত, সমবেত হয়ে কোন এবাদত সম্পাদন বা নির্ধারণ করেননি। যদি এতে এ জাতীয় আমলের কোন বিশেষত্ব থাকত, রাসূল সা. উম্মতকে অবশ্যই বাতলে দিতেন, অথবা কাজে-কর্মে বাস্তবায়ন করতেন। আর তার থেকে কোন জিনিস প্রকাশ পেলে অন্তরঙ্গ স্ত্রী, কিংবা সার্বক্ষণিক সমবিভ্যাহারে সঙ্গীদের নিকট জানাজানি হত। তারা আমাদের পর্যন্ত পৌঁছাত। কারণ, তারা কোন ধরনের পরিবর্তন ছাড়াই প্রতিটি জিনিস আমাদের পর্যন্ত পৌঁছিয়ে গেছেন। অধিকন্তু তারা আমাদের তুলনায় সওয়াবের অধিক লোলুপ, লুব্ধ ছিলেন।\n\nযদি শরিয়তে এর বৈধতা বিদ্যমান থাকত, আমাদের আগেই তারা আমল করে নিতেন। রাসূল সা. যথার্থভাবে নবুয়ত পৌঁছিয়েছেন, পুঙ্খানুপুঙ্খ অর্পিত দায়িত্ব আদায় করেছেন, যদি এ রাতকে সম্মান প্রদর্শন করা, এ রাতে কোন মাহফিলের আয়োজন করা বা কবর জিয়ারত করা ইসলামের অংশ হত, রাসূল এতে শৈথিল্য প্রদর্শন করতেন না, আমাদের থেকে গোপন রাখতেন না। যখন এর একটিও রাসূল সা. থেকে বিদ্যমান নেই আমরা নিশ্চিত, এ রাতকে সম্মান প্রদর্শন বা এ রাতে মাহফিল করা, কবর জিয়ারত করা ইসলামের কোন অংশ নয়। আল্লাহ তাআলা এ উম্মতের জন্য দ্বীন পরিপূর্ণ করে দিয়েছেন, অধিকন্তু যে এর ভেতর কোন নতুন আবিষ্কার করবে, তাকে প্রত্যাখ্যান করেছেন। পবিত্র কোরআনে এরশাদ হচ্ছে—\n\nالْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الْإِسْلَامَ دِينًا فَمَنِ اضْطُرَّ فِي مَخْمَصَةٍ غَيْرَ مُتَجَانِفٍ لِإِثْمٍ فَإِنَّ اللَّهَ غَفُورٌ رَحِيمٌ\n\nআজ আমি তোমাদের জন্যে তোমাদের দ্বীনকে পূর্ণাঙ্গ করে দিলাম, তোমাদের প্রতি আমার অবদান সম্পূর্ণ করে দিলাম এবং ইসলামকে তোমাদের জন্যে দ্বীন হিসেবে পছন্দ করলাম। (মায়েদা-৩)\n\nঅন্যত্র আল্লাহ তাআলা একে স্বীয় ধর্মে অনধিকার চর্চা ও তার বিপরীতে অন্য ধর্ম প্রণয়ন অভিহিত করেছেন, এরশাদ হচ্ছে—\n\nأَمْ لَهُمْ شُرَكَاءُ شَرَعُوا لَهُمْ مِنَ الدِّينِ مَا لَمْ يَأْذَنْ بِهِ اللَّهُ وَلَوْلَا كَلِمَةُ الْفَصْلِ لَقُضِيَ بَيْنَهُمْ وَإِنَّ الظَّالِمِينَ لَهُمْ عَذَابٌ أَلِيمٌ\n\nআল্লাহর সমকক্ষ তাদের কি শরিক দেবতা আছে ? যারা তাদের জন্য আল্লাহকে পাশ কাটিয়ে এমন ধর্ম সিদ্ধ করেছে, যার অনুমতি তিনি দেননি ? যদি পূর্ব হতে চূড়ান্ত সিদ্ধান্ত না থাকত, তাদের ব্যাপারে এখন-ই ফয়সালা হয়ে যেত। নিশ্চয় জালিমদের জন্যে রয়েছে যন্ত্রণাদায়ক শাস্তি। (শুরা-২১)\n\nসহি বিশুদ্ধ হাদিসে প্রমাণিত, রাসূল সা. দ্বীনের ভেতর নব-আবিষ্কার তথা বেদআত হতে সতর্ক করেছেন। স্পষ্ট বলেছেন বেদআত গোমরাহি। যাতে উম্মত এর ক্ষতি সম্পর্কে ধারণা করতে পারে, এর থেকে বিরত থাকে। যেমন, জাবের রা. হতে বর্ণিত, রাসূল সা. বলেন—\n\nإن أصدق الحديث كتاب الله، وأحسن الهدي هدي محمد صلى لله عليه وسلم. وشر الأمور محدثاتها، وكل وحدثة يدعة وكل بدعة ضلالة. أحمد, مسلم, ابن ماجه، زاد في رواية: وكل ضلالة في النار. (النسائي، البيهقي، صححه الألباني)\n\nচির সত্য, শাশ্বত বাণী আল্লাহর কিতাব, চির সুন্দর নান্দনিক আদর্শ মোহাম্মদ সা.-এর আদর্শ। অতি ঘৃণিত ও নিন্দিত নব আবিষ্কৃত বিষয়-আশয়, প্রত্যেক নতুন আবিষ্কৃত বস্তুই বেদআত, প্রত্যেক বেদআত গোমরাহি। (আহমদ হা. ১৩৯২৪, মুসলিম হা. ৮৬৭, নাসায়ী হা. ১৫৭৮, ইবনে মাজাহ ৪৫) অন্য বর্ণনায় আছে, প্রত্যেক বেদআতের স্থান জাহান্নাম। (নাসায়ী আল-কুবরা ১৭৮৬, ৫৮৯২, আল-মুজতাবা ১৫৭৮, বায়হাকি ২২৯, সহি আল-জামে ১৩৫৩)\n\nআয়েশা রা. হতে বর্ণিত, রাসূল সা. বলেন—\n\nمن أحدث في أمرنا هذا ما ليس منه فهو رد. (البخاري ومسلم)\n\nযে আমাদের এ ধর্মে নতুন কোন আবিষ্কার করল, তা পরিত্যক্ত। (বোখারি হা. ২৬৯৭, মুসলিম হা. ১৭১৮) মুসলিমের আরেক বর্ণনায় আছে, যে এমন আমল সম্পাদন করল, যার নমুনা আমাদের ভেতর নেই, তা পরিত্যক্ত। (মুসলিম হা.১৭১৮, আহমদ হা.২৬৯৭) মুসলিমের আরেকটি বর্ণনায় জাবের হতে বর্ণিত, রাসূল সা. চিরবিদায় গ্রহণকারী ব্যক্তির ন্যায়, নসিহত করেন, যে নসিহত শুনে চক্ষু অশ্র“ জড়িয়েছে, অন্তর বিগলিত হয়েছে,… খবরদার ! নব আবিষ্কৃত আমল তথা বেদআত হতে বিরত থাক। কারণ, প্রত্যেক বেদআত গোমরাহি। (মুসলিম) প্রত্যেক গোমরাহির পরিণাম জাহান্নাম। (নাসায়ী)\n\nসাহাবায়ে কেরাম, আদর্শ পূর্বসূরীগণ বেদআত হতে সতর্ক করেছেন, দুরে থাকতে বলেছেন। কারণ, বেদআত মানে আল্লাহর উপর অপবাদ দেয়া। নবুয়তের প্রতি খেয়ানতের অঙ্গুলি প্রদর্শন করা। সাহাবাদের আদালত তথা বিশ্বস্ততা প্রশ্নবিদ্ধ করা। এবাদতের আকৃতিতে কবিরা বা সগিরা গুনাহে লিপ্ত হওয়া। মুসলিম উম্মাহর ভেতর বিভেদ সৃষ্টি করা। শরিয়তের বিরুদ্ধাচরণ তথা দ্বীনের ভেতর বৃদ্ধি করা ও বিলুপ্ত করা। আল্লাহর অনুমতি ব্যতীত তার দ্বীনে অনধিকার চর্চা করা। ইয়াহুদ, নাসারাদের সাথে সামঞ্জস্য এখতিয়ার করা, তারাও নিজেদের দ্বীনের ভেতর এভাবে পরিবর্তন, পরিবর্ধন, সংযোজন, বিয়োজন করেছে। বেদআতের আবিষ্কার মানে দ্বীনের ভেতর ত্রুটি স্বীকার করা, দ্বীন অসম্পূর্ণতার সাক্ষ্য প্রদান করা।\n\nযা সরাসরি আল্লাহর বাণী—\n\nالْيَوْمَ أَكْمَلْتُ لَكُمْ دِينَكُمْ\n\nআজ আমি তোমাদের দ্বীন পূর্ণাঙ্গ করে দিলাম। (মায়েদা:৩)\n\n-এর সাথে সাংঘর্ষিক। রাসূল সা. হতে বর্ণিত সহি হাদিস সমূহের সুস্পষ্ট লঙ্ঘন। তাই ইয়াহইয়া ইবনে ইয়াহইয়া বলেন, সুন্নতের পক্ষাবলম্বন করা, বেদআতের বিরুদ্ধাচরণ করা জেহাদের চেয়েও উত্তম। (মাজমুউল ফতওয়া ৪:১৩)\n\nকোরআন-হাদিস যে সব বিষয় ঊহ্য রেখেছে, পরবর্তী যুগে সাহাবায়ে কেরাম যা উদ্ঘাটন করেননি, তা আমাদের গবেষণার বিষয় নয়। বরং গবেষণার বিষয় ও লক্ষ্য : তার আনীত কোরআন, তার হায়াতে কথা-কর্মে প্রদর্শিত আদর্শ। তিনি বলেছেন, যত দিন তোমরা কোরআন, আমার সুন্নত আঁকড়ে থাকবে, পথ ভ্রষ্ট হবে না। তাই আমাদের মূলকাজ মেরাজের রাত নিরূপণ নয়, এর বিশেষ এবাদত আবিষ্কারও নয়। বরং এ রাতে রাসূল সা.-কে প্রদানকৃত এবাদত, কুফর-শিরকের মাঝখানে পার্থক্যকারী শাশ্বত নামাজই উদ্দেশ্য, কাম্য। তার প্রতিই যত্নবান হওয়া, তার মহত্ত্বের কথা চিন্তা করা, তার মাধ্যমেই আল্লাহর সান্নিধ্যের স্বাদ উপভোগ করা। আল্লাহ তুমি আমাদের সৎ পথ অনুসরণ করার তাওফিক দান করুন।"
    },
    {
        "1": "মেরাজের রাতে সংঘটিত ঘটনা ও ইতিহাস",
        "2": "মেরাজের রাতে সংঘটিত ঘটনা ও ইতিহাস\n\nহিজরি নবম মাসের ২৬ তারিখ দিবাগত রাত অনুষ্ঠিত হয়েছে মেরাজ। প্রিয়নবিকে চরম বিপদের মুহূর্তে শান্ত্বনা দেয়ার নিমিত্তে এক অসাধ্য সাধন কাজের মাধ্যমে নবুয়তের সত্যতাকে সুনির্ধারিত করতে প্রিয়নবি সাল্লাল্লাহু আলাইহি ওয়া সাল্লামকে আল্লাহ তাআলা তাঁর একান্ত সান্নিধ্যে ডেকে নেন। ইসলামের ইতিহাসে এ ঘটনা মেরাজ নামে প্রসিদ্ধ।\n\nআল্লাহ তাআলা বলেন, ‘পরম পবিত্র ও মহিমাময় সত্তা (আল্লাহ) তিনি, যিনি স্বীয় বান্দাকে (হযরত মুহাম্মদ সাল্লাল্লাহু আলাইহি ওয়া সাল্লাম) রাত্রি বেলা ভ্রমণ করিয়েছিলেন মসজিদে হারাম (মক্কা মুকাররামাহ) থেকে মসজিদে আকসা (বাইতুল মুকাদ্দাস) পর্যন্ত, যার চার দিকে আমি (আল্লাহ) পর্যাপ্ত বরকত দান করেছি, যাতে আমি তাঁকে (রাসূল সাল্লাল্লাহু আলাইহি ওয়া সাল্লাম) কুদরতের কিছু নিদর্শন দেখিয়ে দেই। নিশ্চয়ই তিনি (আল্লাহ) পরম শ্রবণকারী ও দর্শনশীল।’ (সুরা বনি ইসরাইল আয়াত-০১)\n\nএ রাতে আল্লাহ তাআলা তাঁর প্রিয়নবিকে দেখিয়েছেন অনেক নির্দশন। যার মধ্যে রয়েছে সাধারণ জ্ঞানের বাইরে ঐশ্বরিক অনেক ঘটনা ও ইতিহাস।\n\nআল্লাহ রাব্বুল আলামিন কেন এত বড় একটি ঘটনা ঘটালেন? এর পেছনে তাঁর কি রহস্য? এর গুরুত্বই বা কি? এর দ্বারা আমরা কি পেলাম? এ বিষয়গুলোর একটি সংক্ষিপ্তরূপ তুলে ধরা হলো-\n\nনবুয়তের সত্যতার প্রথম দিক...\n\nমেরাজের রাতে পবিত্র নগরী মক্কা থেকে আরেক পবিত্র নগরি জেরুজালে মুহূর্তের মধ্যে গমন। সেখানকার মসজিদে আকসার চার পাশের বরকতময় নির্দশনগুলোর পরিদর্শন। অথচ এ দীর্ঘ পথ পাড়ি দিতে সাধারণত সময় লাগে এক মাস। আল্লাহ তাআলা তা খুব তড়িৎ গতিতে সম্পন্ন করিয়েছেন।\n\nযা মেরাজ পরবর্তী সময়ে মক্কায় অবস্থানরত সকল কাফির-মুশরিকদের প্রশ্নের উত্তরে প্রিয়নবি বলে দিয়েছিলেন। যা তার নবুয়তের সত্যতার সুস্পষ্ট প্রমাণ এবং মুজেজা।\n\nমেরাজের দীর্ঘ পথে যা দেখলেন তিনি...মদিনায় নামাজ আদায়\n\nহাদিসের এক রেওয়ায়েতৈ এসেছে, ‘বোরাক নামক কুদরতি বাহনে ভ্রমণের সময় জিবরিল আলাইহিস সালাম এক জায়গায় পিয়নবিকে নামাজ পড়তে বলেন। অতঃপর তিনি বলেন, এ জায়গা আপনি চিনেন? প্রিয়নবি বললেন, না’। হজরত জিবরিল আলাইহিস সালাম বললেন, ‘এটা তায়্যেবা অর্থাৎ মদিনা, এটাই হচ্ছে হিজরতের জায়গা।\n\nতুর পাহাড়ে নামাজ\n\nমদিনা অতিক্রম করার পর অন্য এক জায়গায় নামাজ পড়ান এবং বলেন এটা হচ্ছে তুরে সাইনা অর্থাৎ এখানেই আল্লাহ তাআলা হযরত মুসা আলাইহি ওয়া সাল্লামের সঙ্গে কথা বলেন।\n\nবাইতে লাহামে নামাজ\n\nতুর পাহাড়ের পর প্রিয়নবি বায়তে লঅহামে নামাজ আদায় করে। এ বায়তে লাহাম হলো হজরত ঈসা আলাইহিস সালামের জন্মস্থান।\n\nঅতঃপর প্রিয়নবি বায়তুল মুকাদ্দাসে পৌছেন। যেখানে সকল নবি ও রাসুলগণ একত্রিত হন। কেননা এই বায়তুল মুকাদ্দাসই হচ্ছে সব নবি ও রাসুলদের প্রাণ কেন্দ্র।\n\nসব নবি-রাসুলদের নেতা মনোনীত\n\nবায়তুল মুকাদ্দাসে পৌছার পর প্রিয়নবি সব নবি-রাসুলদের ইমাম হয়ে মসজিদে আকসায় নামাজ আদায় করেন। আর এ নামাজ আদায়ের মাধ্যমে প্রিয়নবি হয়ে ওঠেন ইমামুল মুরসালিনা ওয়ান নাবিয়্যিন।\n\nবায়তুল মুকাদ্দাসে দুধ পান\n\nসব নবি-রাসুলদের নিয়ে নামাজ আদায়ের পর প্রিয়নবিকে পানি বা সরাব, দুধ ও মধু দিয়ে আপ্যায়নের ব্যবস্থা করেন। প্রিয়নবি দুধ গ্রহণ করলেন। প্রিয়নবি দুধ পান করার ফলে জিবরিল আলাইহিস সালাম বলেন, ‘আপনি ফিতরাতের ওপর বিজয়ী হয়েছেন। যদি আপনি পানি পান করতেন তবে, আপনার উম্মত বিপদের সম্মুখীন হয়ে যেত।\n\nউর্ধ্বলোকে আরোহন ও প্রথম আকাশে ঘটনা প্রবাহ...\n\nহজরত আদম আলাইহিস সালামের সাক্ষাৎ\n\nদুনিয়ার আকাশে আরোহন করে প্রিয়নবি দেখেন এক ব্যক্তি ডানে তাকিয়ে হাসছেন; আর বামে তাকিয়ে কাঁদছেন। জিবরিল প্রিয়নবির জিজ্ঞাসায় জানালেন, ইনি হলেন হজরত আদম আলাইহিস সালাম। তিনি তার ডান পাশের জান্নাতি সন্তানদের দেখে হাসছেন। আর বাম পাশের জাহান্নামি সন্তানদের দেখে কাঁদেছেন।\n\nহারাম ভক্ষণকারীর পরিণাম\n\nদুনিয়ার আকাশে দুইটি ভাণ্ডভর্তি গোশ্‌ত। যার একটি তাজা গোশ্‌ত। আর অন্যটিতে পঁচা-দুর্গন্ধ গোশ্‌ত। মানুষ তাজা গোশ্‌ত না খেয়ে পঁচা গোশ্‌ত খাচ্ছে। প্রিয়নবি জানতে পারলেন এরা হলো দুনিয়ার হারাম ভক্ষণকারী ব্যক্তি।\n\nঅন্যায়ভাবে সম্পদ আত্মসাৎকারীর পরিণাম\n\nকিছু লোকের ঠোট উটের মত। ফেরেশতারা তাদের মুখ ফেড়ে ঐ (পঁচা-দুর্গন্ধযুক্ত)গোশত তাদের মুখের মধ্যে ভরে দিচ্ছেন; যা তাদের অন্যপথ দিয়ে বেরিয়ে যাচ্ছে। আর তাতে তারা ভীষণ চিৎকার করছে এবং আল্লাহর কাছে মিনতি করছে। জানা গেল এরাই হচ্ছে দুনিয়াতে যারা ইয়াতিমের মাল অন্যায়ভাবে ভক্ষণ করেছিল।\n\nব্যভিচারীর পরিণাম\n\nসেখানে দেখা গেল- কয়েকজন স্ত্রীলোক বুকের ভারে লটকানো রয়েছে এবং হায়! হায়! করছে। জানা গেল এরা হচ্ছে ঐ সব স্ত্রীলোক; যারা দুনিয়াতে ব্যভিচারে লিপ্ত ছিল।\n\nসুদ খাওয়ার পরিণাম\n\nঅতঃপর দেখলেন, কিছু লোকের পেট বড় বড় ঘরের মত। তারা উঠে দাঁড়াতে চাইলেই পড়ে যাচ্ছে আর আল্লাহ তা’আলার সামনে হা-হুতাশ করছে। জানা গেলে তারা হচ্ছে দুনিয়ার সুদখোর ব্যক্তি।\n\nগিবতকারীর পরিণাম\n\nঅতঃপর দেখা গেল- ফেরেশতারা কিছু লোকের পার্শ্বদেশ থেকে গোশত কেটে তাদের নিজেদের খাওয়াচ্ছে আর বলছে, তোমরা দুনিয়াতে যেভাবে নিজের ভাইয়ের গোশত খেতে (গিবত করতে); এখনেও খাও। জানা গেল- তারা হল ওই সব লোক; যারা দুনিয়াতে অপরের দোষ অন্বেষণ করে বেড়াত\n\nএভাবে দ্বিতীয় আকাশে সুদর্শন যুবক হজরত ইউসুফ আলাইহিস সালাম, তৃতীয় আকাশে হজরত ইয়াহইয়া ও জাকারিয়া আলাইহিস সালাম, চতুথ আকাশে হজরত ইদরিস আলাইহিস সালাম, পঞ্চম আকাশে হজরত হারুন ইবনু ইমরান আলাইহিস সালাম, ষষ্ঠ আকাশে হজরত মূসা ইবনু ইমরান আলাইহিস সালামের সঙ্গে সাক্ষাত করেন।\n\nসপ্তম আকাশে হজরত ইবরাহিম আলাইহিস সালামের সঙ্গে সাক্ষাৎ\n\nসপ্তম আকাশে বায়তুল মামুরের সঙ্গে ঠেস দিয়ে বসে থাকা মুসলিম জাতির পিতা হজরত ইবরাহিম আলাইহিস সালামকে দেখতে পানে। তিনি উম্মতে মুহাম্মাদিকে দুভাগে দেখেন-\n\n>> যাদের অর্ধেকের কাপড় ছিল বকের মত সাদা;\n\n>> আর বাকী অর্ধেকের কাপড় ছিল কালো;\n\nসাদা পোশাকের লোকগুলো আমার সঙ্গে বায়তুল মামুরে যেতে পারলেন; আর কালো পোশাকের লোকগুলো আমার সঙ্গে যেতে পারলেন না। অতঃপর আমি সেখানে নামাজ আদায় করে বেরিয়ে আসলাম।\n\nউল্লেখ্য যে, এ বায়তুল মামুরে প্রতিদিন ৭০ হাজার ফেরেশতা নামাজ পড়েন; যারা একদিন নামাজ পড়েছেন তাদের পালা কেয়ামত পর্যন্ত আর আসবে না বলে জানা যায়।\n\nজান্নাতের নেয়ামত পরিদর্শন\n\nজান্নাতে বেহেশতি হুর দেখা গেলো। বেহেশতি হুর, তাকে জিজ্ঞাসা করলাম, তুমি কার? উত্তরে সে বলল আমি হজরত যায়েদ ইবনু হারেসার (রাদিয়াল্লাহু আনহু)। সেখানে নষ্ট না হওয়া পানি। স্বাদ পরিবর্তন না হওয়া মধু। নেশাহীন সুস্বাদু মদ। পরিস্কার-পরিচ্ছন্ন মধুর নহর দেখলাম। বড় বড় বালতির ন্যায় ডালিম ফল। পাতলা তক্তা ও কাঠের ফালির ন্যায় পাখি অবলোকন করলাম।\n\nআর এসব নিশ্চয় আল্লাহ তা’আলা তাঁর সৎ বান্দাদের জন্য প্রস্তুত করে রেখেছেন; যা দুনিয়ার কোনো চোখ দেখেনি; কোনো কান শোনেনি এমনকি অন্তরেও কল্পনা করেনি।\n\nজাহান্নামের আজাব পরিদর্শন\n\nঅতঃপর আমার সামনে জাহান্নাম উপস্থিত করানো হলো। যেখানে ছিল আল্লাহর ক্রোধ, তার শাস্তি এবং তার অসন্তুষ্টি। যদি তাতে পাথর ও লোহা নিক্ষেপ করা হয় তবে ওগুলোকেও খেয়ে ফেলা হবে। অতঃপর আমার সামনে থেকে ওটা বন্ধ করে দেয়া হল। আবার আমাকে সিদরাতুল মুনতাহায় নিয়ে যাওয়া হল। এবং আমাকে ঢেকে ফেলা হল।\n\nশেষ সীমান্ত সিদরাতে মুনতাহা\n\nসিদরাতুল মুনতাহায় যাওয়ার পর দেখলাম তার একেকটি পাতা এত বড়- যে, যার একটি পাতা দিয়েই উম্মতে মুহাম্মাদিকে ঢেকে ফেলা যাবে। সালসাবিল নামে একটি নহর প্রবাহিত। এ নহরের দুটি প্রসবন; যার একটি হলো হাউজে কাওসার আর অন্যটি হলো নহরে রহমত। যেখানে আমি গোসল করলাম। যার ফলে আগের এবং পরের গোনাহ মাফ হয়ে যায়।\n\nঅতঃপর আল্লাহর সাক্ষাতের পথে...\n\nসিদরাতুল মুনতাহা থেকে উর্দ্ধ জগতে যতটুকু আল্লাহ চেয়েছেন ততটুকু পর্যন্ত তাকে টেনে নিয়েছেন। আল্লাহ তা’আলা ইরশাদ করেছেন, ‘অতঃপর তিনি নিকটে এসেছেন এবং অতীব নিকটবর্তী হয়েছেন। এমনকি দুই ধনুকের মত নিকটবর্তী হয়েছেন, এমনকি আরও অধিকতর নিকটবর্তী হয়েছেন। (সুরা নজম : আয়াত ৮ ও ৯)।\n\nসেখানে প্রিয়নবি আল্লাহর সাক্ষাৎ লাভে ধন্য হন। যেমনটি কুরআনুল কারীমে এসেছে-, ‘তিনি যা দেখেছেন অন্তর তাকে অস্বীকার করেনি। (সুরা নজম : আয়াত ১১) অন্য আয়াতে আল্লাহ বলেন, ‘তাঁর দৃষ্টি বক্র হয়নি এবং লক্ষচ্যুত হয়নি। (সুরা নজম : আয়াত ১৭)।\n\nআল্লাহর সঙ্গে ভাব-বিনিময়\n\nনামাজে যে তাশাহহুদ পড়া হয়; তাই ছিল আল্লাহর সঙ্গে প্রিয়নবির ভাব বিনিময়। সেখানের ভাব বিনিময় হলো-আত্তাহিয়্যাতু লিল্লাহি, ওয়াস সালাওয়াতু, ওয়াত-তাইয়্যিবাতু, আস সালামু আলাইকা আইয়্যুহান নাবিয়্যু, ওয়া রাহমাতুল্লাহি ওয়া বারাকাতুহ, আস সালামু আলাইনি, ওয়া আলা ইবাদিল্লাহিস সালিহীন। আশহাদু আল লাইলাহা ইল্লাল্লাহু, ওয়া আশহাদু আন্না মুহাম্মাদান আবদুহু ওয়া রাসুলুহু।\n\nঅর্থাৎ আমাদের সব শ্রদ্ধা ও সালাম, আমাদের সব নামাজ এবং সব ধরনের পবিত্রতা একমাত্র আল্লাহ তাআলার উদ্দেশ্যে।\n\nহে নবি, আপনার প্রতি সালাম, আপনার ওপর আল্লাহর রহমত এবং অনুগ্রহ বর্ষিত হোক।\n\nআমাদের এবং আল্লাহর সব নেক বান্দাদের ওপর আল্লাহর রহমত এবং অনুগ্রহ বর্ষিত হোক।\n\nআমি সাক্ষ্য দিচ্ছি যে, আল্লাহ ছাড়া (ইবাদতের উপযুক্ত) আর কোনো মাবুদ নাই, আমি আরো সাক্ষ্য দিচ্ছি যে, হজরত মোহাম্মাদ সাল্লাল্লাহু আলাইহি ওয়া সাল্লাম আল্লাহর বান্দা ও রাসুল।\n\nঅতঃপর শ্রেষ্ঠ পুরস্কার ৫০ ওয়াক্ত নামাজ প্রাপ্তি\n\nঅতঃপর প্রিয়নবি বলেন, আমার ওপর ৫০ ওয়াক্ত নামাজ ফরজ করা হয়। আমাকে বলা হয়, তোমার প্রত্যেক ভাল কাজের জন্য দশটি করে নেকী রইল। যখন তুমি কোনো ভাল কাজ করার ইচ্ছা করবে, অথচ তা পালন করবে না, তথাপিও একটি পূণ্য লেখা হবে। আর যদি ভাল কাজটি করে ফেল তবে দশটি পূণ্য লেখা হবে।\n\nপক্ষান্তরে যদি কোনো খারাপ কাজ করার ইচ্ছা করো এবং বাস্তবে না করো তবে একটি পাপও লেখা হবে না। যদি খারাপ করে বসো তবে শুধুমাত্র একটি পাপ লেখা হবে।\n\nনামাজ ৫ ওয়াক্ত নির্ধারণ\n\nঅতঃপর প্রিয়নবি দুনিয়ার উদ্দেশ্যে রওয়ানা হন। ফেরার পথে পথিমধ্যে ৬ষ্ঠ আকাশে হজরত মুসা আলাইহি ওয়া সাল্লামের সঙ্গে সাক্ষাৎ এবং প্রাপ্তির বিষয়ে কথোপকথনে প্রিয়নবি পুনরায় আল্লাহর সাক্ষাতে যান এবং ৫০ ওয়াক্ত নামাজ থেকে কমিয়ে ৫ ওয়াক্ত নির্ধারিণ করেন।\n\nযারা নিয়মিত ৫ ওয়াক্ত নামাজ আদায় করবে; আল্লাহ তাদের আমলনামায় পঞ্চাশ ওয়াক্ত রাকায়াত নামাজের সাওয়াব দান করবেন।\n\nঅতঃপর প্রিয়নবি পরদিন মেরাজের ঘটনা বর্ণনা করলে মক্কার অবিশ্বাসী কাফেররা মেরাজের ঘটনাকে মিথ্যা প্রতিপন্ন করে। এর বিনা দ্বিধায় বিশ্বাস স্থাপন করেন হজরত আবু বকর। যার ফলে তিনি হলো ছিদ্দিকে আকবর।\n\nপরিশেষে…\n\nপ্রিয়নবি সাল্লাল্লাহু আলাইহি ওয়া সাল্লামের এ মেরাজ ছিল জাগ্রত অবস্থায় রূহ ও শরীরের উপস্থিতিতে। আর তা বাস্তবেই প্রমাণিত। প্রত্যেক মুমিন মুসলমানের জন্য মেরাজ সংঘটিত হওয়ার ঘটনায় বিশ্বাস স্থাপন করাও ঈমানের একান্ত দাবি।\n\nমানুষের জন্য আল্লাহর মেরাজের দরজা নামাজের মাধ্যমে খোলা রাখা হয়েছে। মুমিনের মেরাজই হলো নামাজ। এ নামাজেই মানুষ আল্লাহর দিদার লাভ করতে সক্ষম।\n\nমুসলিম উম্মাহ যখন এ মেরাজের প্রতি বিশ্বাস স্থাপন করবে এবং মেরাজের শ্রেষ্ঠ উপহার নামাজ বাস্তবায়ন করবে; নামাজের মাধ্যমে আল্লাহর ভয় এবং মহব্বত বাস্তবায়ন করবে তখনই মানুষের ইহকাল ও পরকাল হবে সার্থক।\n\nআল্লাহ তাআলা মুসলিম উম্মাহকে মেরাজের শিক্ষার মাধ্যমে নিজেদের উন্নত নৈতিক চরিত্রবান হিসেবে গড়ে তোলার তাওফিক দান করুন। পরকালের সফলতা দান করুন।"
    },
    {
        "1": "কোরআন হাদিসের আলোকে ইসরা ও মেরাজ",
        "2": "কোরআন হাদিসের আলোকে ইসরা ও মেরাজ\n\nপবিত্র ক্বোরআন করীমের পর প্রিয় নবী সাল্লাল্লাহু তা‘আলা আলায়হি ওয়াসাল্লাম-এর সর্বশ্রেষ্ঠ মু’জিযা হলো পবিত্র ইস্রা ও মি’রাজ। আল্লাহ্ পাক রাব্বুল আলামীনের মহান কুদরত ও তাঁর প্রিয় হাবীবের নবূয়্যত-রিসালতের সত্যতার স্বপক্ষে একটি বিরাট প্রমাণ এবং ঈমানদার ও জ্ঞানীদের জন্য হেদায়ত, নেয়ামত, রহমত ও শিক্ষা।\n\nএ মহান বিরল সফরে আল্লাহ্ পাক তাঁর প্রিয় নবী সাল্লাল্লাহু তা‘আলা আলায়হি ওয়াসাল্লামকে এমন নিকটতম স্থানে সমাসীন করেছেন যে স্থানে (لم يصل اليه ملك مقرب ولا نبى مرسل) পৌঁছতে পারেননি কোনও নৈকট্যধন্য ফেরেশতা এবং কোন নবী-রাসূল আলায়হিমুস্ সালামও। যে সফরে আল্লাহ্ তা‘আালা তাঁর প্রিয়নবী সাল্লাল্লাহু তা‘আলা আলায়হি ওয়াসাল্লামকে সমগ্র বিশ্বের সকল নিদর্শনাদি ও রহস্যাদি অবলোকন করানোর মধ্য দিয়ে স্বীয় কুদরতের গোপন ভা-ার ও অজানা বিষয়াদি সম্পর্কে চাক্ষুস ও প্রত্যক্ষ জ্ঞান দ্বারা ধন্য করেন।\n\nইস্রা ও মি’রাজ কি?\n\nالاسراء (ইস্রা) শব্দটির অর্থ রাতে ভ্রমণ করানো। যা পবিত্র কাবা ঘর হতে ভূমধ্য সাগরের পূর্বতীর ফিলিস্তিনে অবস্থিত পবিত্র বাইতুল মাকদিস বা মুকাদ্দাস পর্যন্ত ভ্রমণ। যার বর্ণনা পবিত্র ক্বোরআনুল করীমের সূরা ইসরা বা বনী ইসরাঈলের প্রথম আয়াতে ও অসংখ্য বিশুদ্ধ হাদিসে বিবৃত হয়েছে।\n\nالمعراج (মি’রাজ) হলোঃ عروج (ওর”জ) শব্দ থেকে উৎকলিত যার অর্থ হলো- ঊর্ধ্বগমন, আর معراج (মি’রাজ)’র অর্থ হলো ঊর্ধ্বগমনের বাহন বা সিঁড়ি। আর তা হলোঃ বাইতুল মাকদেস থেকে সপ্ত আসমান, সিদরাতুল মুনতাহা, জান্নাত-জাহান্নাম পরিদর্শনপূর্বক ‘ক্বাবা ক্বাউসাইন আও আদনা’ (দুই ধনুক বা তার চেয়ে কম) দূরত্ব পরিমাণে মহান আল্লাহ্ তা‘আলার নৈকট্য ও সাক্ষাৎ লাভ।\n\nযার বর্ণনা পবিত্র ক্বোরআনুল করীমের সূরা ‘আন্ নাজম’ এর প্রথম থেকে আঠার (১-১৮) আয়াতসমূহে ও নির্ভুল গ্রহণযোগ্য শতাধিক হাদিসে বিস্তারিতভাবে বিদ্যমান। যা সমষ্ঠিগতভাবে মুতাওয়াতির (সন্দেহাতীতভাবে প্রমাণিত) পর্যায়ে উপনীত হয়েছে।\n\nইসরা ও মি’রাজ কখন সংঘটিত হয়েছিলো?\n\nএ বিষয়ে কারও মতবিরোধ নেই যে, ইস্রা ও মি’রাজ প্রিয়নবী সাল্লাল্লাহু তা‘আলা আলায়হি ওয়াসাল্লাম’র হিজরতের পূর্বে সংগঠিত হয়েছিলো। শুধু তারিখ ও বছর নির্ধারণের বিষয়ে সামান্য মতবিরোধ লক্ষ্য করা যায়। তবে বিশ্ব মুসলিমের নিকট যে রাতই মি’রাজের রজনী হিসেবে পরিচিত। সেটি হলো ২৬ তারিখ দিবাগত রাত তথা ২৭ তারিখ রজব মাসে। আর যা ছিল নবূয়তের দশম বছর ৬২০ খ্রিস্টাব্দে।\n\nইস্রা ও মি’রাজ কেন সংঘটিত হয়েছিলো?\n\nইস্রা ও মি’রাজ কেন সম্পাদিত হলো তা নিয়ে বিশ্বখ্যাত পন্ডিত ব্যক্তিবর্গ ক্বোরআন-হাদিসের পাশাপাশি নানা তথ্য-তত্ত্ব ও হিকমত তুলে ধরেছেন।\n\nনিম্নে কয়েকটি বিবৃত হলোঃ খোদায়ী নিদর্শনাদি দেখানোর জন্য:\n\nআল্লাহ্ তা‘আলা সূরা বনী ইসরাঈল এর প্রথম আয়াতে এরশাদ করেন لنريه من اياتنا (তাঁকে আমার নিদর্শনাদি দেখানোর জন্য) [বনী ইসরাঈল, আয়াত-১]\n\nযাঁকে সৃষ্টি করা না হলে এ বিশ্ব জাহান সৃষ্টি করা হতো না বরং যাঁর ওসীলায় এ সমগ্র দুনিয়ার সৃষ্টি তাঁকে যদি এ সৃষ্টিজগত দেখানো না হয়, তাতে অপূর্ণতা থেকেই যাবে। কারণ তিনি হলেন এ সৃষ্টির প্রাণ, প্রাণহীন দেহের যেমন কোন মূল্য নেই অনুরূপ তাঁর নূরানী কদমের ছাঁয়া ব্যতিরেকে এ পৃথিবী প্রাণহীন। তাই বিশ্বজগতে প্রাণ সঞ্চালনের জন্য তাঁকে এ নিদর্শনাবলীর পরিদর্শন।\n\nপ্রিয় নবী সাল্লাল্লাহু তা‘আলা আলায়হি ওয়াসাল্লাম’র শ্রেষ্ঠত্ব ও সকল প্রকার মু’জিযার সমাহার:\n\nআল্লাহ্ তা‘আলা অন্যান্য নবীকে পৃথক পৃথক কতগুলো মু’জিযা দ্বারা সম্মানিত করেছিল, যেমন হযরত মুসা আলায়হিস্ সালামকে তুর পাহাড়ে আল্লাহ্র সাথে কথোপকথন। হযরত ইসমাঈল আলায়হিস্ সালামকে চতুর্থ আসমানে হযরত ইদরিস আলায়হিস্ সালামকে জান্নাতে প্রবেশ ইত্যাদি। সকল নবীকে পৃথক পৃথকভাবে যা দেয়া হয়েছে এককভাবে তা প্রিয়নবীকে মি’রাজ রজনীতে দেয়া হয়েছে। যেমন আল্লাহ্ তা‘আলার সাথে কথা, আসমানে, আরোহন, জান্নাত পরিদর্শনসহ আরও অনেক কিছু। যা তাঁর শ্রেষ্ঠত্ব ও ব্যাপক মু’জিযার প্রমাণ।\n\nজান্নাত-জাহান্নামের প্রত্যক্ষদর্শী:\n\nনবী-রাসূলগণ আলায়হিমুস্ সালাম তাঁদের উম্মতদেরকে দোযখের সংবাদ দিয়েছেন চাক্ষুষভাবে না দেখে, একমাত্র আল্লাহ্ তা‘আলার বাণীর উপর নির্ভর ও বিশ্বাস করে। কিন্তু একমাত্র আমাদের নবীই স্বচক্ষে জান্নাত-জাহান্নাম প্রত্যক্ষ করে উম্মতদেরকে সংবাদ দিয়েছেন। তাই না দেখে বর্ণনা আর প্রত্যক্ষদর্শীর বর্ণনার মাঝে আকাশ-পাতাল ব্যবধান।\n\nআসমানের ফরিয়াদ কবুল:\n\nআল্লাহর প্রিয় হাবীব সাল্লাল্লাহু তা‘আলা আলায়হি ওয়াসাল্লাম যদিওবা সকল বিশ্বের জন্য রহমত এবং আসমানের জন্যও কিন্তু তাঁর অবস্থানস্থল হলো জমিন। তাই আসমানের তথা ঊর্ধ্ব আকাশের ফরিয়াদ ছিল তাঁকে এক নজর দেখার। আর আল্লাহ্ তা‘আলা তাদের এ ফরিয়াদ কবুল করেন মি’রাজ রজনীতে।\n\nপ্রিয় নবী সাল্লাল্লাহু তা‘আলা আলায়হি ওয়াসাল্লাম’র নূরের দর্শন লাভে তৃপ্ত হবার জন্য ফেরেশতাদের ফরিয়াদ:\n\nবিশ্বখ্যাত তাফসীরকারকগণ বলেন, ফেরেশতাদের হযরত আদম আলায়হিস্ সালামকে সিজদার মূল কারণ ছিল তাঁর কপালে প্রিয় নবী সাল্লাল্লাহু তা‘আলা আলায়হি ওয়াসাল্লাম’র নুর মুবারক চমকাচ্ছিল। তাই যে নূরের সামান্য ঝলক দেখে ফেরেশতাগণ সিজদায় অবনত হন, সে নূরকে চোখ ভরে দেখে পরিতৃপ্ত হবার জন্য তাঁদের মাঝে আগ্রহ অধিকহারে বৃদ্ধি পায়। যেমনভাবে শুকনো পিপাসার্ত জমিনে সামান্য বৃষ্টির ফোঁটার মাঝে তৃষ্ণা আরও বৃদ্ধি পায় ঠিক সেভাবে। তাই আল্লাহ্ তা‘আলা তার প্রিয় নবীকে আরশ আজীমে দাওয়াত দিয়ে পথিমধ্যে ফেরেশতাদেরকে সারিবদ্ধভাবে দাঁড় করিয়ে তাঁদেরকে চোখ ও মন-প্রাণ ভরে প্রিয় নবীর দর্শন দানের মাধ্যমে পরিতৃপ্ত করেন।\n\nজান্নাত ক্রয়ের চুক্তি সম্পাদন:\n\nإِنَّ اللّهَ اشْتَرَى مِنَ الْمُؤْمِنِينَ أَنفُسَهُمْ وَأَمْوَالَهُم بِأَنَّ لَهُمُ الجَنَّةَ يُقَاتِلُونَ فِي سَبِيلِ اللّهِ فَيَقْتُلُونَ وَيُقْتَلُونَ وَعْداً عَلَيْهِ حَقّاً فِي التَّوْرَاةِ وَالإِنجِيلِ وَالْقُرْآنِ وَمَنْ أَوْفَى بِعَهْدِهِ مِنَ اللّهِ فَاسْتَبْشِرُواْ بِبَيْعِكُمُ الَّذِي بَايَعْتُم بِهِ وَذَلِكَ هُوَ الْفَوْزُ الْعَظِيمُ (التوبة১১১)\n\nঅর্থাৎ নিশ্চয় আল্লাহ্ তা‘আলা খরিদ করে নিয়েছেন মু’মিনদের কাছ থেকে তাদের জীবন ও সম্পদকে বেহেশতের বিনিময়ে…. [সূরা তাওবা, আয়াত-১১১]\n\nআল্লাহ্ তা‘আলা ক্রেতা, মু’মিনগণ বিক্রেতা, পণ্য দর্শন ছাড়া ক্রয়-বিক্রয় সম্পাদন বৈধ নয়। তাই আল্লাহ্ ও বান্দার মধ্যকার সম্পাদিত এ চুক্তির একমাত্র ওয়াকীল হিসেবে প্রিয় নবীর মধ্যস্থতায় এ চুক্তি সম্পাদিত হয়। কারণ তিনি উম্মতদের পক্ষ থেকে তাদের ক্রয়কৃত বেহেশত পরিদর্শন করে নিয়েছেন।\n\nভূ-মন্ডল ও নভমন্ডল উভয়ে প্রিয় নবীর রাজত্ব ও কর্তৃত্বের প্রমাণ:\n\nপ্রিয় নবী সাল্লাল্লাহু তা‘আলা আলায়হি ওয়াসাল্লাম এরশাদ করেন,\n\nقَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ : ” لِي وَزِيرَانِ مِنْ أَهْلِ السَّمَاءِ ، وَوَزِيرَانِ مِنْ أَهْلِ الأَرْضِ ، فَأَمَّا وَزِيرَايَ مِنْ أَهْلِ السَّمَاءِ : فَجِبْرِيلُ ، وَمِيكَائِيلُ ، وَأَمَّا وَزِيرَايَ مِنْ أَهْلِ الأَرْضِ : فَأَبُو بَكْرٍ ، وَعُمَرَ ” .(الترمذي)\n\nঅর্থাৎ আমার আসমানে দু’জন এবং জমিনে দু’জন উজির আছেন, জমিনে হযরত আবু বকর রাদ্বিয়াল্লাহু তা‘আলা আনহু ও হযরত ওমর ফার”ক্ব রাদ্বিয়াল্লাহু তা‘আলা আনহু আর আসমানে হযরত জিব্রাঈল ও মিকাঈল আলায়হিমাস্ সালাম। [তিরমিযী]\n\nআসমানে উজির থাকা মানে তাঁর ক্ষমতা আসমানেও জারি হয়। তাই তিনি মি’রাজ রজনীতে স্বীয় কর্তৃত্বাধীন ভূমি পরিদর্শন করে উভয় জগতকে ধন্য করেন এবং স্বীয় কর্তৃত্বের বহিঃপ্রকাশ ঘটান।\n\nনবীগণ আলায়হিমুস্ সালাম-এর প্রতিশ্র”তি পূরণ:\n\n(আলমে আরওয়াহতে) আল্লাহ্ তা‘আলা নবী-রাসুলগণের কাছ থেকে ওয়াদা নিয়ে ছিলেন যে, যখন প্রিয় নবী তাঁদের নবুয়তকালে তাশরীফ আনবেন তখন তারা সকলে তাঁর উপর ঈমান আনবেন এবং তাঁকে সাহায্য করবেন।\n\n[সূরা আলে ইমরান, আয়াত-৮১]\n\nকিন্তু তারা কেউ এ ওয়াদা পূরণ করতে পারেননি কারণ তাঁরা প্রত্যেকেই প্রিয় নবী সাল্লাল্লাহু তা‘আলা আলায়হি ওয়াসাল্লাম’র আগমনের পূর্বেই ইন্তেকাল করেন (একমাত্র ঈসা আলায়হিস্ সালাম ছাড়া) তাই তাঁরা তাঁদের এ ওয়াদা পূরণ করেছেন বাইতুল মাকদিসে প্রিয়নবীর ইমামতিতে নামায আদায়ের মাধ্যমে তাঁর প্রতি ঈমান ও তাঁর শ্রেষ্ঠত্বকে মেনে নিয়েছিলেন। এ ছাড়াও ইসরা ও মি’রাজের অনেক হিকমত নিহিত রয়েছে।\n\nক্বোরআন-হাদিসের আলোকে প্রিয় নবীর ইস্রা ও মি’রাজ:\n\nপবিত্র ক্বোরআনের বহু আয়াতে বিশেষ করে সূরা ‘বনী ইসরাঈল’ ও সূরা ‘আন্ নাজম’ এ এবং বুখারী-মুসলিমসহ অসংখ্য হাদিসগ্রন্থে প্রিয় নবীর ইসরা ও মি’রাজ সম্পর্কে বর্ণনা আসে। নিম্নে তার সামান্য বর্ণনা তুলে ধরা হলোঃ\n\nআল্লাহ্ তা‘আলা সূরা বনী ইসরাঈলে এরশাদ করেন-\n\n﴿ سُبْحَانَ الَّذِي أَسْرَى بِعَبْدِهِ لَيْلاً مِّنَ الْمَسْجِدِ الْحَرَامِ إِلَى الْمَسْجِدِ الأَقْصَى الَّذِي بَارَكْنَا حَوْلَهُ لِنُرِيَهُ مِنْ آيَاتِنَا إِنَّهُ هُوَ السَّمِيعُ البَصِيرُ﴾ الإسراء/১.\n\nঅর্থাৎ তিনি পরম পবিত্র ও মহিমাময় সত্তা, যিনি স্বীয় বান্দাকে রাতে ভ্রমণ করিয়েছিলেন মসজিদে হারাম থেকে মসজিদে আক্বসা পর্যন্ত, যার চতুর্দিকে আমি বরকতময়তার বিস্তার করেছি, তাকে আমার নিদর্শন হতে প্রদর্শনের জন্য। নিশ্চয় তিনি সর্বশ্রোতা, সর্বদ্রষ্টা।\n\n[সূরা বনী ইসরাঈল, আয়াত-১]\n\nঅনুরূপ সূরা ‘নাজম’এ এরশাদ করেন-\n\nوَالنَّجْمِ إِذَا هَوَى * مَا ضَلَّ صَاحِبُكُمْ وَمَا غَوَى * وَمَا يَنْطِقُ عَنِ الْهَوَى * إِنْ هُوَ إِلَّا وَحْيٌ يُوحَى * عَلَّمَهُ شَدِيدُ الْقُوَى * ذُو مِرَّةٍ فَاسْتَوَى * وَهُوَ بِالْأُفُقِ الْأَعْلَى * ثُمَّ دَنَا فَتَدَلَّى * فَكَانَ قَابَ قَوْسَيْنِ أَوْ أَدْنَى * فَأَوْحَى إِلَى عَبْدِهِ مَا أَوْحَى * مَا كَذَبَ الْفُؤَادُ مَا رَأَى * أَفَتُمَارُونَهُ عَلَى مَا يَرَى * وَلَقَدْ رَآهُ نَزْلَةً أُخْرَى * عِنْدَ سِدْرَةِ الْمُنْتَهَى * عِنْدَهَا جَنَّةُ الْمَأْوَى * إِذْ يَغْشَى السِّدْرَةَ مَا يَغْشَى * مَا زَاغَ الْبَصَرُ وَمَا طَغَى * لَقَدْ رَأَى مِنْ آيَاتِ رَبِّهِ الْكُبْرَى\n\n(سورة النجم: الآيات ১-৮)\n\nঅর্থাৎ ১. শপথ নক্ষত্রের যখন তা স্মমিত হয়। ২. তোমাদের সঙ্গী বিভ্রান্ত নন, বিপথগামীও নন, ৩. এবং তিনি মনগড়া কথাও বলেন না, ৪. তা তো ওহী, যা তার প্রতি প্রত্যাদেশ হয়, ৫. তাঁকে শিক্ষা দান করেন শক্তিশালী, ৬. প্রজ্ঞাসম্পন্ন, অতঃপর স্থির হন, ৭. তখন তিনি ঊর্ধ্ব দিগন্তে, ৮. অতঃপর তিনি তাঁর নিকটবর্তী হলেন, অতি নিকটবর্তী, ৯. ফলে তাঁদের মধ্যে দুই ধনুকের ব্যবধান রইলো অথবা তারও কম, ১০. তখন আল্লাহ্ তাঁর বান্দার প্রতি যা ওহী করার তা ওহী করলেন, ১১. যা তিনি দেখেছেন তাঁর অন্তকরণ তা অস্বীকার করেননি, ১২. তিনি যা দেখেছেন, তোমরা কি সে বিষয়ে তাঁর সাথে বিতর্ক করবে? ১৩. নিশ্চয় তিনি তাঁকে আরেকবার দেখেছিলেন, ১৪. সিদরাতুল মুনতাহার নিকটে, ১৫. যার নিকট অবস্থিত জান্নাতুল মাওয়া, ১৬. যখন সিজদা যা দ্বারা আচ্ছাদিত হবার তা দ্বারা আচ্ছাদিত ছিল, ১৭. তার দৃষ্টি বিভ্রম হয়নি, দৃষ্টি লক্ষ্যচ্যুতও হয়নি, ১৮. তিনি তো তাঁর প্রতি পালকের মহান নিদর্শনাবলী দেখেছিলেন। [সূরা নাজম, আয়াত ১-১৮]\n\nবাইতুল মাকদাসে নামাজ আদায় ও ইমামতি:\n\nমুসলিম শরীফে বর্ণিত, প্রিয় নবী সাল্লাল্লাহু তা‘আলা আলায়হি ওয়াসাল্লাম এরশাদ করেন,\n\nجاء في صحيح مسلم عن أنس بن مالك أن رسول الله صلى الله عليه وسلم قال: “أتيت بالبراق، وهو دابة أبيض طويل فوق الحمار ودون البغل، يضع حافره عند منتهى طرفه فركبته، حتى أتيت بيت المقدس قال: فربطته بالحلقة التي يربط به الأنبياء، قال ثم دخلت المسجد فصليت فيه ركعتين\n\nঅতঃপর আমাকে মসজিদের দরজার কাছে নিয়ে আসে, সেখানে লক্ষ্য করি, অদ্ভুত আকৃতির একটি প্রাণী, যাকে গাধাও বলা যায় না আবার তা ঘোড়ার মতও না। উরুতে বিশাল আকার দু’টি পাখা, যার মাধ্যমে সে পায়ে আঘাত করে। চোখের দৃষ্টিসীমার প্রান্তে গিয়ে তার সম্মুখ পা দু’টি মাটি স্পর্শ করে। এর নাম মুবারক। আগের যুগের নবীগণ এর উপরেই আরোহণ করতেন। আমাকে তার উপর আরোহণ করাল। জিবরিল আমিনের সাহচর্যে আমি আসমান-জমিনের বিচিত্র নিদর্শন দেখতে দেখতে বায়তুল মাকদিসে পৌঁছি। সেখানে অবতরণ করে জিবরিল দরজার আংটার সাথে বোরাক বাঁধেন, আল্লাহ্ পাক সেখানে সকল নবীদের একত্রিত করেন, জিব্রাঈল নবীজীকে আগে বাড়িয়ে দেন, নবীজি সকলকে নিয়ে জামাতে নামায আদায় করেন। [মুসলিম শরীফ]\n\nনবীগণের সাথে সাক্ষাত:\n\nবুখারী ও মুসলিম শরীফে বর্ণিত, প্রিয় নবী সাল্লাল্লাহু তা‘আলা আলায়হি ওয়াসাল্লাম এরশাদ করেন,\n\nحَدَّثَنَا إِبْرَاهِيمُ بْنُ مُوسَى أَخْبَرَنَا هِشَامُ بْنُ يُوسُفَ أَخْبَرَنَا مَعْمَرٌ عَنْ الزُّهْرِيِّ عَنْ سَعِيدِ بْنِ الْمُسَيَّبِ عَنْ أَبِي هُرَيْرَةَ رَضِيَ اللَّهُ عَنْهُ قَالَ قَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ لَيْلَةَ أُسْرِيَ بِي رَأَيْتُ مُوسَى وَإِذَا هُوَ رَجُلٌ ضَرْبٌ رَجِلٌ كَأَنَّهُ مِنْ رِجَالِ شَنُوءَةَ وَرَأَيْتُ عِيسَى فَإِذَا هُوَ رَجُلٌ رَبْعَةٌ أَحْمَرُ كَأَنَّمَا خَرَجَ مِنْ دِيمَاسٍ وَأَنَا أَشْبَهُ وَلَدِ إِبْرَاهِيمَ صَلَّى اللَّهُ عَلَيْهِ وَسَلَّمَ بِهِ ثُمَّ أُتِيتُ بِإِنَاءَيْنِ فِي أَحَدِهِمَا لَبَنٌ وَفِي الْآخَرِ خَمْرٌ فَقَالَ اشْرَبْ أَيَّهُمَا شِئْتَ فَأَخَذْتُ اللَّبَنَ فَشَرِبْتُهُ فَقِيلَ أَخَذْتَ الْفِطْرَةَ أَمَا إِنَّكَ لَوْ أَخَذْتَ الْخَمْرَ غَوَتْ أُمَّتُكَ\n\nআমি লক্ষ্য করি, হযরত ইবরাহিম, মুসা ও ইসা আলায়হিমুস্ সালাম এর সাথে আরো অনেক নবীগণ একত্রিত হয়েছেন সেখানে। হযরত মুসা আলায়হ্সি সালাম এর আকৃতি একটি উপমাযোগ্য দেহের ন্যায়। শানুয়া বংশের পুরুষদের মত অনেকটা। কোঁকড়ানো চুল, হালকা গড়ন, লম্বা শরীর। হযরত ঈসা আলায়হ্সি সালাম-এর আকৃতি মাঝারি গড়ন, ঝুলন্ত সোজা চুল, চেহারা সৌন্দর্য তিলকে ভর্তি। মনে হচ্ছিল তিনি গোসলখানা হতে বের হয়েছেন, পানি টপকাচ্ছে মাথা হতে, অথচ কোন পানি টপকাচ্ছিল না। প্রায় উরওয়া ইবনে মাসউদ সাকাফির মত। হযরত ইব্রাহিমের আকৃতি আমার মত, আমি-ই তার সাথে সর্বাধিক সাদৃশ্যপূর্ণ। অতঃপর আমার সামনে দু’টি পেয়ালা, একটি মদের অপরটি দুধের পেশ করা হয়। আমাকে বলা হল, যেটা ইচ্ছে পান কর”ন, আমি দুধের পেয়ালা হাতে নেই এবং পান করি। আমাকে বলা হয়, সঠিক সিদ্ধান্ত নিয়েছেন, যদি আপনি মদের পেয়ালা হাতে নিতেন, পান করতেন, আপনার উম্মত গোমরাহ্ হয়ে যেত। অপর একটি বর্ণনায় পানির তৃতীয় আরেকটি পেয়ালার উল্লেখ পাওয়া যায়। [ইবনে হিশাম, বোখারী, মুসলিম শরীফ]\n\nবরকতময় স্থানে নামাজ আদায়:\n\nনাসায়ী শরীফে বর্ণিত, প্রিয় নবী সাল্লাল্লাহু তা‘আলা আলায়হি ওয়াসাল্লাম বাইতুল মাকদাস যাত্রাকালে তিনস্থানে যাত্রা বিরতি করেন এবং নামাজ আদায় করেন। তা দ্বারা আল্লাহর প্রিয়ভাজন বান্দাদের বরকতময় স্মৃতি ও নিদর্শনাবলীর প্রতি সম্মান ও বরকত হাসিলের বাস্তব প্রমাণ। প্রিয়নবী সাল্লাল্লাহু তা‘আলা আলায়হি ওয়াসাল্লাম এরশাদ করেন,\n\nأن رسول الله صلى الله عليه وسلم قال أتيت بدابة فوق الحمار ودون البغل خطوها عند منتهى طرفها فركبت ومعي جبريل عليه السلام فسرت فقال انزل فصل ففعلت فقال أتدري أين صليت صليت بطيبة وإليها المهاجر ثم قال انزل فصل فصليت فقال أتدري أين صليت صليت بطور سيناء حيث كلم الله عز وجل موسى عليه السلام ثم قال انزل فصل فنزلت فصليت فقال أتدري أين صليت صليت ببيت لحم حيث ولد عيسى عليه السلام ثم دخلت بيت المقدس فجمع لي الأنبياء عليهم السلام فقدمني جبريل حتى أممتهم )سنن النسائي كتاب الصلاة‘ رقم الحديث : ৪৫০)\n\nঅর্থাৎ প্রিয় নবী তাজেদারে মদিনা হযরত মুহাম্মদ মোস্তফা সাল্লাল্লাহু তা‘আলা আলায়হি ওয়াসাল্লাম বোরাকের উপর বায়তুল মাকদিসের উদ্দেশ্যে যাত্রা করলেন। হযরত আনাস ইবনে মালেক রাদ্বিয়াল্লাহু তা‘আলা আনহু হতে বর্ণিত, প্রিয় নবী সাল্লাল্লাহু তা‘আলা আলায়হি ওয়াসাল্লাম এরশাদ করেন, বাইতুল মাকদিসে যাত্রাকালে বোরাক থেকে নেমে দু’রাকাত নামায আদায় করতে অনুরোধ করলে আমি দু’রাকাত নফল নামাজ আদায় করি। অতঃপর তিনি আমাকে বললেন, আপনি ইয়াসরিব তথা মদিনা মুনাওয়ারায় নামায আদায় করেছেন, যেখানে হিজরত করে আপনি আশ্রয় গ্রহণ করবেন। মদিনা হতে আবার যাত্রা করলেন।\n\nকিছুদূর অতিক্রম করার পর হযরত জিব্রাঈল আলায়হিস্ সালাম প্রিয় নবী হযরত মুহাম্মদ মোস্তফা সাল্লাল্লাহু তা‘আলা আলায়হি ওয়াসাল্লামকে বোরাক থেকে অবতরণ করে নামাজ আদায় করতে আরজ করলে তিনি নামায আদায় করেন। হযরত জিব্রাঈল আলায়হিস্ সালাম বললেন, এটা সিনাই পাহাড়, এখানে যে গাছ দেখছেন তার নিকট হযরত মুসা আলায়হিস্ সালাম আল্লাহর সাথে কথা বলতেন।\n\nআবার ভ্রমণ শুর” হলো। কিছূদূর পর জিব্রাঈল আলায়হিস্ সালাম বললেন, বোরাক থেকে নেমে সালাত আদায় করুন। নবীজি তাই করলেন। হযরত জিব্রাঈল আলায়হিস্ সালাম বললেন, আপনি হযরত শুয়ায়ব আলায়হিস্ সালাম’এর আবাস মাঠে সালাত আদায় করলেন। আবার যাত্রা শুরু করে কিছুদূর যাওয়ার পর হযরত জিব্রাঈল আলায়হিস্ সালাম মাটিতে নেমে নামায পড়তে বললেন, তিনি নামায আদায় করেন। অতঃপর হযরত জিব্রাঈল আলায়হিস্ সালাম বললেন, এ জায়গার নাম বাইতুলহম (বেথেলহাম), হযরত ঈসা আলায়হিস্ সালাম এখানেই জন্মগ্রহণ করেন। [নাসাঈ, কিতাবুস্ সালাত, হাদিস নং-৪৫০]\n\nঅতএব, স্মরণ রাখতে হবে এবং বিশ্বাস করতে হবে, শবে মি’রাজ শুধুমাত্র কোনো আশ্চর্য বা কোনো অলৌকিক ঘটনা নয়, মি’রাজ আমাদের জন্য এক উজ্জ্বল বাস্তব দৃষ্টান্ত, আল্লাহর প্রিয় হাবীব হযরত মুহাম্মদ মোস্তফা সাল্লাল্লাহু তা‘আলা আলায়হি ওয়াসাল্লাম-এর মহান আল্লাহর সাক্ষাত লাভ, পূর্ববর্তী নবী-রাসূল, ফেরেশতাদের সঙ্গে মোলাকাত, বেহেশত-দোযখ স্বচক্ষে দর্শন, বায়তুল মুকাদ্দাস ও বায়তুল মা’মুরে নামায আদায়, উম্মতের জন্য সুপারিশ ও ফরিয়াদ করার কারণে এ শবে মি’রাজের রাতটি অতীব তাৎপর্যবহ এবং মহিমান্বিত।\n\nবিশ্ব মানবতার মুক্তির লক্ষ্যে ইসলামকে একটি পূর্ণাঙ্গ ও সর্বজনীন জীবন ব্যবস্থা হিসেবে রূপ দেওয়ার জন্য তিনি বিশ্ব পালনকর্তা আল্লাহ্ পাক রাব্বুল আলামীনের কাছ থেকে প্রয়োজনীয় দিকনির্দেশনা পেয়েছিলেন মি’রাজ রজনীতে। এ জন্য এ রাতটি মুসলমানের জন্য অতীব গুরুত্বপূর্ণ। হুযূর করীম সাল্লাল্লাহু তা‘আলা আলায়হি ওয়াসাল্লাম-এর সব মু’জিযার মধ্যে অন্যতম শ্রেষ্ঠ মু’জিযা হলো মি’রাজ। এ রাতে তিনি বায়তুল মোকাদ্দাসে নামাজে সব নবীর ইমাম হয়ে সাইয়্যিদুল মুরসালিনের আসনে অধিষ্ঠিত হয়েছেন। ফলে এ রাতটি নিঃসন্দেহে তার শ্রেষ্ঠত্বের গৌরবোজ্জ্বল নিদর্শন বহন করে।\n\nহযরত আবদুল্লাহ্ রাদ্বিয়াল্লাহু তা‘আলা আনহু হতে বর্ণিত হাদিসে আছে, প্রিয় নবী সাল্লাল্লাহু তা‘আলা আলায়হি ওয়াসাল্লাম এরশাদ করেন, মি’রাজের রাতে আল্লাহর সান্নিধ্যে যাওয়ার পর আল্লাহ্ আমাকে তিনটি বিশেষ উপহার প্রদান করেছেন, ১. পাঁচ ওয়াক্ত নামায, ২. সূরা বাকারার শেষ দুই আয়াত, ৩. যে মুসলিম আল্লাহর সাথে শরীক করবে না তার সকল কবিরা গুনাহ্ ক্ষমা করে দেয়া হবে। [সহীহ্ মুসলিম]\n\nকোরআন-হাদিসের আলোকে ইসরা মেরাজ ও সমাজে প্রচলিত কুসংস্কার\n\n'পরম পবিত্র ও মহিমাময় সত্তা তিনি, যিনি স্বীয় বান্দাকে রাতে ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত। যার চারদিকে আমি পর্যাপ্ত বরকত দান করেছি। যাতে আমি তাকে কুদরতের কিছু নিদর্শন দেখিয়ে দিই। নিশ্চয়ই তিনি পরম শ্রবণকারী ও দর্শনশীল।' (সুরা বনি ইসরাইল-১)\n\n'ইসরা' অর্থ রাতে নিয়ে যাওয়া। আয়াতে মসজিদে হারাম থেকে মসজিদে আকসা পর্যন্ত সফরকে ইসরা বলা হয়। আর সেখান থেকে আসমান পর্যন্ত যে সফর, তা-ই মেরাজ। এ আয়াতে 'ইসরা' আর মেরাজ সুরা নাজমে এবং হাদিস দ্বারা প্রমাণিত।\n\nমেরাজ আত্মিক নয়, স্বশরীরেই হয়েছিল :\n\nইসরা ও মেরাজের সফর আত্মিক ছিল না; বরং সাধারণ মানুষের সফরের মতো স্বশরীরেই ছিল- এ কথা কোরআন ও হাদিসে প্রমাণিত। আলোচ্য আয়াতের প্রথমে 'সুবহানা' শব্দের মধ্যে এদিকেই ইঙ্গিত রয়েছে। কেননা এ শব্দটি আশ্চর্যজনক ও বিরাট বিষয়ের জন্য ব্যবহৃত হয়। মেরাজ যদি শুধু আত্মিক, অর্থাৎ স্বপ্নজগতে সংঘটিত হয়, তবে তাতে আশ্চর্যের কী আছে। স্বপ্নে তো প্রত্যেক মুসলমান; বরং প্রত্যেক মানুষ দেখতে পারে যে সে আকাশে উঠেছে, অবিশ্বাস্য বহু কাজ করেছে।\n\n'আবদ' শব্দে এদিকেই ইঙ্গিত করা হয়েছে। কারণ শুধু আত্মাকে আবদ বলে না; বরং আত্মা ও দেহ উভয়ের সমষ্টিকেই আবদ বলা হয়। এ ছাড়া রাসুলুল্লাহ (ﷺ) যখন মেরাজের ঘটনা হজরত উম্মে হানী (رضي الله عنه)-এর কাছে বর্ণনা করলেন, তখন তিনি পরামর্শ দিলেন এ কথা প্রকাশ করবেন না, তাহলে কাফেররা আপনার প্রতি মিথ্যারোপ করবে। ব্যাপারটি যদি নিছক স্বপ্নই হতো, তবে মিথ্যারোপ করার কী কারণ ছিল।\n\nএরপর রাসুলুল্লাহ (ﷺ) যখন ঘটনা প্রকাশ করলেন, তখন কাফেররা মিথ্যারোপ করল এবং ঠাট্টা-বিদ্রূপ করল। এমনকি কত নও-মুসলিম এ সংবাদ শুনে ধর্মত্যাগী হয়ে গেল। ব্যাপারটি স্বপ্নের হলেও এত সব তুলকালাম কাণ্ড ঘটার সম্ভাবনা ছিল কি? তবে এ ঘটনার আগে এবং স্বপ্নের আকারে কোনো আত্মিক মেরাজ হয়ে থাকলে তা এর পরিপন্থী নয়।\n\nইসরা সম্পর্কে সব মুসলমানের ঐকমত্য রয়েছে। শুধু ধর্মদ্রোহী যিন্দীকরা একে মানেনি। মেরাজ থেকে ফিরে এসে ভোরবেলা যখন নবীজি (ﷺ) রাতের সফরের ঘটনা শোনালেন, তখন কোরাইশ নেতারা তা অস্বীকার করতে লাগল। এত অল্প সময়ে মক্কা শরিফ থেকে বায়তুল মুকাদ্দাসে গমন তাদের কাছে অবিশ্বাস্য মনে হলো। তাদের মধ্যে যে এর আগে মসজিদে আকসা ভ্রমণ করেছে সে জিজ্ঞেস করল, আচ্ছা বায়তুল মুকাদ্দাসের কিছু বিবরণ শোনান দেখি। অমনি আল্লাহ তায়ালা মসজিদের বাস্তব চিত্র নবীজি (ﷺ)-এর সামনে হাজির করে দিলেন আর তিনি দেখে দেখে সব বলে দিলেন। (বুখারি-৪৭১০)\n\nমেরাজের সংক্ষিপ্ত ঘটনা\n\nইবনে কাসির তাঁর তাফসিরে এ আয়াতের তাফসির এবং সংশ্লিষ্ট হাদিসগুলো বিস্তারিত বর্ণনা করে বলেন, সত্য কথা হলো, নবী (ﷺ) ইসরা সফর জাগ্রত অবস্থায় করেন, স্বপ্নে নয়। মক্কা থেকে বায়তুল মুকাদ্দাস পর্যন্ত এ সফর বোরাকযোগে করেন। বায়তুল মুকাদ্দাসের দ্বারে উপনীত হয়ে তিনি বোরাকটি অদূরে বেঁধে নেন এবং বায়তুল মুকাদ্দাসের মসজিদে প্রবেশ করে কেবলামুখী হয়ে দুই রাকাত নামাজ আদায় করেন। এরপর সিঁড়ির সাহায্যে প্রথম আকাশ, তারপর অন্যান্য আকাশে যান। ওই সিঁড়িটির স্বরূপ সম্পর্কে আল্লাহই ভালো জানেন। যাহোক, প্রতিটি আকাশে সেখানকার ফেরেশতারা তাঁকে অভ্যর্থনা জানান এবং ষষ্ঠ আকাশে হজরত মুসা (عليه السلام) ও সপ্তম আকাশে হজরত ইব্রাহিম (عليه السلام)-এর সঙ্গে সাক্ষাৎ হয়। এরপর তিনি পয়গাম্বরগণের স্থানগুলোও অতিক্রম করে যান এবং এক ময়দানে পৌঁছেন, সেখানে ভাগ্যলিপি লেখার শব্দ শোনা যাচ্ছিল।\n\nতিনি সিদরাতুল মুনতাহা দেখেন, সেখানে আল্লাহর নির্দেশে স্বর্ণের প্রজাপতি ও নানা রঙের প্রজাপতি ছোটাছুটি করছিল। ফেরেশতারা স্থানটিকে ঘিরে রেখেছিল। সেখানেই তিনি একটি দিগন্তবেষ্টিত সবুজ রঙের পালকির ন্যায় 'রফরফ' ও বায়তুল মা'মুরও দেখেন। বায়তুল মা'মুরের কাছেই কাবার প্রতিষ্ঠাতা হজরত ইবরাহিম (عليه السلام) প্রাচীরের সঙ্গে হেলান দিয়ে বসা ছিলেন। এই বায়তুল মা'মুরে দৈনিক ৭০ হাজার ফেরেশতা প্রবেশ করেন। কিয়ামত পর্যন্ত তাঁদের বারবার প্রবেশ করার সুযোগ আসবে না। রাসুলুল্লাহ (ﷺ) স্বচক্ষে জান্নাত ও দোজখ দেখেন। সে সময় তাঁর উম্মতের জন্য প্রথমে ৫০ ওয়াক্তের নামাজ ফরজ হওয়ার নির্দেশ হয়। এরপর তা কমিয়ে পাঁচ ওয়াক্ত করে দেওয়া হয়। এর দ্বারা সব ইবাদতের মধ্যে নামাজের বিশেষ গুরুত্ব ও শ্রেষ্ঠত্ব প্রমাণিত হয়। এরপর তিনি বায়তুল মুকাদ্দাসে ফিরে আসেন এবং বিভিন্ন আকাশে সেসব পয়গাম্বরের সঙ্গে সাক্ষাৎ হয়েছিল। তাঁরাও তাঁর সঙ্গে বায়তুল মুকাদ্দাসে নামেন। তাঁরা এখান থেকেই বিদায় নেন এবং রাসুল (ﷺ) বোরাকে সওয়ার হয়ে অন্ধকার থাকতেই মক্কায় পৌঁছে যান।\n\nমেরাজের ঘটনা সম্পর্কে একজন অমুসলিমের সাক্ষ্য :\n\nতাফসিরে ইবনে কাসিরে রয়েছে, রাসুলুল্লাহ (ﷺ) রোম সম্রাট হিরাক্লিয়াসের কাছে পত্র লিখে, হজরত দাহইয়া ইবনে খলিফাকে পাঠান। রোম সম্রাট হিরাক্লিয়াস পত্র পাঠ করার পর রাসুলুল্লাহ (ﷺ)-এর অবস্থা জানতে আরবের কিছু লোককে দরবারে ডাকেন। আবু সুফিয়ান ইবনে হরব ও তার সঙ্গীরা সে সময় বাণিজ্যিক কাফেলা নিয়ে সে দেশে ছিল। তারা দরবারে হাজির হলো। হিরাক্লিয়াস তাদের যেসব প্রশ্ন করেন, সেগুলোর বিবরণ বুখারি ও মুসলিমে রয়েছে। আবু সুফিয়ানের আন্তরিক বাসনা ছিল, এ সুযোগে সে রাসুলুল্লাহ (ﷺ) সম্পর্কে এমন কিছু বলবে, যাতে সম্রাটের কাছে তার ভাবমূর্তি বিনষ্ট হয়ে যায়। কিন্তু আবু সুফিয়ান নিজেই বলে, আমার এ কাজে একটি অন্তরায় ছিল, তা হলো আমার মুখ দিয়ে কোনো সুস্পষ্ট মিথ্যা বের হলে সম্রাটের দৃষ্টিতে হেয়প্রতিপন্ন হব। এবং আমার সঙ্গীরা আমাকে মিথ্যাবাদী বলে র্ভৎসনা করবে।\n\nতখন আমার ইচ্ছা জাগে মেরাজের ঘটনাটি বলতে। এটা যে মিথ্যা ঘটনা, তা সম্রাট নিজেই বুঝে নেবেন। আমি বললাম, একটি ঘটনা বর্ণনা করছি, আপনি নিজেই বুঝবেন যে ব্যাপারটি সম্পূর্ণ মিথ্যা। হিরাক্লিয়াস জিজ্ঞেস করলেন, ঘটনাটি কী? আবু সুফিয়ান বলল, নবুওয়াতের এই দাবিদারের উক্তি এই যে সে এক রাতে মক্কা মুকাররমা থেকে বের হয়ে বায়তুল মুকাদ্দাস পর্যন্ত পৌঁছে এবং প্রত্যুষের আগে মক্কায় আমাদের কাছে ফিরে আসে।\n\nবায়তুল মুকাদ্দাসের সর্বপ্রধান যাজক ও পণ্ডিত তখন রোম সম্রাটের পেছনেই দাঁড়িয়ে ছিলেন। তিনি বললেন, আমি সে রাত সম্পর্কে জানি। রোম সম্রাট তাঁর দিকে ফিরে জিজ্ঞেস করলেন, আপনি এ সম্পর্কে কী জানেন? তিনি বললেন, আমার কাজ ছিল বায়তুল মুকাদ্দাসের সব দরজা বন্ধ করার আগে আমি ঘুমাতাম না। সে রাতে আমি সব দরজাই বন্ধ করে দিলাম, কিন্তু একটি দরজা আমি বন্ধ করতে পারছিলাম না। অগত্যা কর্মচারীদের ডাকলাম। তারা সবাই চেষ্টা চালাল। কিন্তু তারাও বন্ধ করতে পারেনি। দরজার কপাট মোটেই নড়ছিল না। যেন আমরা কোনো পাহাড়ের গায়ে ধাক্কা লাগাচ্ছি। আমি অপারগ হয়ে কর্মকার ও মিস্ত্রিদের ডাকলাম। তারা পরীক্ষা করে বলল, কপাটের ওপর দরজার প্রাচীরের বোঝা চেপে বসেছে।\n\nএখন ভোর না হওয়া পর্যন্ত দরজা বন্ধ করার কোনো উপায় নেই। সকালে আমরা চেষ্টা করে দেখব, কী করা যায়। অবশেষে তা খোলা রেখেই ফিরে এলাম। সকাল হওয়ামাত্র আমি সে দরজার কাছে গিয়ে দেখি মসজিদের দরজার কাছে ছিদ্র করা একটি প্রস্তর খণ্ড পড়ে আছে। মনে হচ্ছিল ওখানে কোনো জন্তু বাঁধা হয়েছিল। তখন আমি সঙ্গীদের বলেছিলাম, আল্লাহ তায়ালা এ দরজাটি সম্ভবত এ কারণে বন্ধ হতে দেননি যে হয়তোবা আল্লাহর কোনো প্রিয় বান্দা এসেছিলেন। এরপর তিনি বলেন, ওই রাতে তিনি আমাদের মসজিদে নামাজ পড়েন। এরপর তিনি আরো বিশদ বর্ণনা দিলেন (ইবনে কাসির ৩/২৪)\n\nইসরা ও মেরাজের তারিখ\n\nইমাম কুরতুবী (رحمة الله) স্বীয় তাফসির গ্রন্থে বলেন, মেরাজের তারিখ সম্পর্কে বিভিন্ন রেওয়ায়েত বর্ণিত রয়েছে। মুসা ইবনে ওকবার রেওয়ায়েত এই যে ঘটনাটি হিজরতের ছয় মাস আগে সংঘটিত হয়। হজরত আয়েশা (رضي الله عنه) বলেন, হজরত খাদিজার ওফাত নামাজ ফরজ হওয়ার আগে হয়েছিল। ইমাম যুহরী (رحمة الله) বলেন, হজরত খাদিজার ওফাত নবুওয়াতপ্রাপ্তির সাত বছর পরে হয়েছিল। মুহাদ্দেসগণ বিভিন্ন রেওয়ায়েত উল্লেখ করার পর কোনো সিদ্ধান্ত লিপিবদ্ধ করেননি। (মা'আরিফুল কোরআন)\n\nএ থেকে বোঝা যায়, শবেমেরাজ, শবেকদরের মতো বিশেষ রাত নয়। মেরাজ রজনী শবেকদরের মতো হলে এর মাস তারিখ সংরক্ষণেও গুরুত্ব দেওয়া হতো। যেমন গুরুত্ব দেওয়া হয়েছে শবেকদরের। যেহেতু এ রাতের তারিখ সংরক্ষিত নেই, তাই ২৭ তারিখকে শবেমেরাজ নির্ধারণ করাও কঠিন।\n\nওই রাতই ফজিলতপূর্ণ ছিল\n\nমেনেও যদি নিই ২৭ রজবে মেরাজ সংঘটিত হয়েছে, অর্থাৎ আল্লাহ তায়ালা রাসুল (ﷺ)-কে বিশেষ নৈকট্য দান করেন। মুসলমানদের নামাজ উপহার দেন। তাহলে নিঃসন্দেহে ওই রাতই ছিল ফজিলতপূর্ণ। এই রাতের ফজিলত নিয়ে কোনো মুসলমানের সন্দেহ থাকতে পারে না। তবে এই ফজিলত প্রতি বছরের ২৭ রজবের নয়।\n\nরাসুল (ﷺ)-এর জীবদ্দশায় ১৮ বার শবেমেরাজ এসেছিল\n\nদ্বিতীয় কথা হলো, নির্ভরযোগ্য মতানুসারে মেরাজ সংঘটিত হয়েছিল নবুওয়াতের পঞ্চম বছর। এ ঘটনার পর নবী করিম (ﷺ) আরো ১৮ বছর সাহাবাদের মাঝে ছিলেন। কিন্তু শবেমেরাজের ব্যাপারে এ দীর্ঘ সময়ে কোথাও কোনো বিশেষ হুকুম দিয়েছেন বলে প্রমাণ পাওয়া যায় না। তা উদ্‌যাপনেও গুরুত্বারোপ করেননি। রাসুল (ﷺ) নিজেও এ রাতে জেগে থাকেননি। সাহাবিদেরও জাগতে বলেননি। রাসুল (ﷺ) পৃথিবী থেকে চলে যাওয়ার পর ১০০ বছর সাহাবায়ে কেরাম জীবিত ছিলেন। শতাব্দীজুড়ে এমন একটি ঘটনাও পাওয়া যায় না, যেখানে সাহাবায়ে কেরাম ২৭ রজবকে বিশেষভাবে উদ্‌যাপন করেছেন। সুতরাং যে কাজ রাসুল (ﷺ) করেননি, যে কাজ সাহাবায়ে কেরামও পরিহার করেছেন। ২৭ রজবে প্রচলিত ইবাদত বন্দেগিগুলোকে দ্বীনের অংশ মনে করা, সুন্নত হিসেবে প্রতিষ্ঠা করার চেষ্টা করা অথবা এসব প্রচলনের সঙ্গে সুন্নতের আচরণ করা বিদআত।\n\nসাহাবারা দ্বীন সম্পর্কে বেশি অবগত\n\nবাস্তবতা হলো, সাহাবায়ে কেরাম, তাবেঈন, তাবে তাবেঈন দ্বীনের বিষয়ে সবচেয়ে বেশি জানতেন। দ্বীনের ওপর পরিপূর্ণ আমল তাঁরাই করেছিলেন। অতএব এ রাতে বিশেষভাবে গুরুত্ব দিয়ে ইবাদত করা বিদআত। প্রতি রাতে আল্লাহ তায়ালা যে ইবাদতের তৌফিক দেন তা তো অনেক উত্তম। সুতরাং ২৭ তারিখেও রাত জেগে ইবাদত করুন। ২৬ তারিখেও রাত জাগেন। তেমনিভাবে ২৭ তারিখের পরও রাত জাগুন। কিন্তু ২৭-এর রাতের সঙ্গে অন্য রাতের পার্থক্য প্রমাণিত নয়।\n\n২৭ রজব কোনো রোজা নেই\n\nকেউ কেউ আশুরা ও আরাফার রোজার মতো ২৭ রজবের রোজাকে ফজিলতপূর্ণ মনে করে। এ ব্যাপারে কোনো সহিহ হাদিস নেই। ওমর (رضي الله عنه)-এর আমলে কিছু লোক ২৭ রজব রোজা রাখতে শুরু করল। ওমর (رضي الله عنه) জানতে পারলেন, কিছু লোক ২৭ রজবকে গুরুত্ব দিয়ে রোজা রাখছে। তিনি ঘর থেকে বেরিয়ে পড়লেন। প্রত্যেকের কাছে গিয়ে জোর করে বললেন, আমার সামনে খাবার খাও। প্রমাণ করো তুমি রোজাদার নও। অন্যান্য দিন যেমন নফল রোজা রাখা যায়, এদিনও রাখা যেতে পারে। এদিনের সঙ্গে অন্য দিনের কোনো পার্থক্য নেই। এমনটি তিনি করেছিলেন যেন বিদআতের দরজা রুদ্ধ হয়।\n\nআনুগত্যের নাম দ্বীন\n\nওমর (رضي الله عنه) মন্দ দিকটি বলে দিয়েছেন। তা হলো এদিনে রোজা রাখতে আল্লাহ বলেননি। ধর্মের মধ্যে মনগড়া কিছু পালন করাই আসল খারাপ দিক। দ্বীনের মূল সারাংশই হলো অনুসরণ ও আদেশ-নিষেধের আনুগত্য করা। কোথায়ও কিছু নেই, ইবাদতেও কিছু নেই। নামাজেও কিছু নেই। যখন নামাজের আদেশ হয় তখন নামাজ পড়া ইবাদত। যখন নামাজ না পড়ার আদেশ হয়, তখন নামাজ না পড়া ইবাদত। এ সময় রোজার ব্যাপারে নিষেধাজ্ঞা আসবে তখন রোজা না রাখাই ইবাদত। এ সময় রোজা রাখলে দ্বীনের বিরুদ্ধাচরণ হবে। দ্বীনের সব কিছু আল্লাহর অনুসরণ-অনুকরণ ও আনুগত্যের ওপর নির্ভরশীল। কিন্তু এই দিনকে বেশি ফজিলতপূর্ণ মনে করে, সুন্নত মনে করে, মুস্তাহাব ও অধিক সওয়াবের উপায় মনে করে রোজা রাখা এবং রাত জাগা ঠিক নয়; বরং বিদআত।\n\nশিরনি করা\n\nশবেমেরাজের তো ভিত্তি আছে যে এ রাতে রাসুল (ﷺ) ঊর্ধ্বাকাশে গমন করেছিলেন। কিন্তু আজকাল ফরজ-ওয়াজিবের মতো যে জিনিসটি ছড়িয়ে পড়েছে, তাহলো শিরনির আয়োজন। শিরনি না করলে যেন মুসলমানই নয়। নামাজ পড়ুক না পড়ুক, রোজা রাখুক বা না রাখুক, গুনাহ পরিত্যাগ করুক বা না করুক শিরনি কিন্তু করতেই হবে। কেউ যদি শিরনি না করে অথবা শিরনি করতে বাধা দেয় তাকে সব ধরনের নিন্দা করা হয়। আল্লাহই জানেন, এ শিরনি প্রথা কোত্থেকে এলো। না কোরআনে আছে, না হাদিসে আছে। না সাহাবায়ে কেরাম করেছেন, না তাবেঈন, না তাবে তাবেঈন করেছেন, না বুজুর্গানে দ্বীন করেছেন। এর কোনো ভিত্তি খুঁজে পাওয়া যায় না।\n\nকুসংস্কারে হারিয়ে গেল উম্মত\n\nএসব জিনিস উম্মতকে কুসংস্কারে লিপ্ত করেছে। এ ধরনের বিষয়কে আবশ্যক মনে করা হচ্ছে। বাস্তব ও সঠিক জিনিসগুলোকে এড়িয়ে যাওয়া হচ্ছে। মুসলমান ভাইদের বিষয়টি বোঝাতে হবে। এ জন্য যে, অনেক মানুষই না বুঝে করছে, মনে কোনো একগুঁয়েমি নেই। তারা দ্বীন সম্পর্কে ওয়াকিফহাল নয়। এ বিষয়টি তারা জানে না। এসব মানুষের বিনয় ও ভদ্রতার সঙ্গে আন্তরিকভাবে বোঝানো উচিত। এ ধরনের কাজ থেকে নিজেরও বেঁচে থাকতে"
    },
    {
        "1": "শবে মেরাজ ও আধুনিক বিজ্ঞান",
        "2": "শবে মেরাজ ও আধুনিক বিজ্ঞান\n\nনবী রাসূলগণের ইমাম দুজাহানের সরদার মহানবী হযরত মুহাম্মদ (স) এর জীবনে যতগুলো বিস্ময়কর ও অপ্রাকৃতিক বা অলৌকিক (মু’জিযা) ঘটনা ঘটেছে মি’রাজ (বিশুদ্ধ আরবী উচ্চারণ) বা মেরাজ তার অন্যতম। তবে মেরাজ নিয়ে যত বিতর্ক হয়েছে অন্য কোন বিষয় নিয়ে এত বিতর্ক হয়নি। হযরত (স) এর চাচা আবু তালিব ও জীবন সঙ্গিণী খাদিজার (রা) বিয়োগান্তক ঘটনার পর কুরাইশদের অত্যাচার ও নির্যাতনের মাত্রা বেড়ে যাওয়ায় তিনি বাধ্য হয়ে তায়েফের পথে পা বাড়ান। কিন্তু সেখানকার লোকদের নির্দয়তা ও নির্মমতা প্রত্যক্ষ করে তাঁর মনোকষ্ট শতগুণ বেড়ে যায়। যার প্রমাণ মিলে তায়েফ থেকে ফেরার পথে করুণাময়ের দরবারে নিবেদিত ফরিয়াদ থেকে। এই ফরিয়াদে তিনি করুণাময়ের সাহায্য প্রার্থনা করেন এবং তাঁর সন্তুষ্টির জন্য সব রকমের যাতনা সহ্য করার অঙ্গীকার পুনর্ব্যাক্ত করেন। এমনি এক পরিস্থিতিতে তাঁর হূদয় যাতনাকে হালকা করা, তাঁর প্রতি সমবেদনা জানানো, তাঁকে সম্মানিত করা অধিকন্তু আল্লাহর কুদরতের নিদর্শন দেখিয়ে মহানবী (স) কে দৃঢ়তায় প্রতিষ্ঠা করার জন্য মদীনায় হিজরতের এক বছরের কিছু পূর্বে মেরাজের ঘটনা ঘটে।\n\nআল-কুর’আনের বর্ণনা অনুযায়ী সাইয়্যেদুল মুরসালীন হযরত মুহাম্মদ (স) রাত্রিকালে সশরীরে বোরাকে আরোহণ করে মসজিদে হারাম থেকে ফিলিস্তিনের বায়তুল মুকাদ্দাস পর্যন্ত ভ্রমণ করেন। একে ‘ইসরা’ বলা হয়। এটা কুর’আন দ্বারা প্রমাণিত। আল্লাহ বলেন, ‘পরম পবিত্র ও মহিমাময় সত্তা তিনি যিনি স্বীয় বান্দাকে রাত্রি বেলায় ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত—যার চারদিকে আমি পর্যাপ্ত বরকত রেখেছি—যাতে আমি তাঁকে কুদরতের কিছু নিদর্শন দেখিয়ে দেই। নিশ্চয়ই তিনি সর্বশ্রোতা ও সর্বদ্রষ্টা।’ (আল-কুর’আন,১৭:০১)\n\nশবে মেরাজে তিনি সকল নবীর ইমামতি করে সালাত আদায় করেন। যা হোক, প্রথমে তাঁকে বায়তুল মুকাদ্দাস থেকে প্রথম আকাশে নিয়ে যাওয়া হয়। জিবরীল (আ) প্রথম আসমানের দরজা খুলতে বললে দরজা খুলে দেয়া হয়। রাসূলুল্লাহ (স) সেখানে মানবজাতির আদি পিতা হযরত আদম (আ) কে দেখে সালাম প্রদান করেন। আদম (আ) সালামের জবাব দেন এবং মারহাবা বলে তাঁকে সাদর সম্ভাষণ জানান এবং তাঁর নবুয়তের স্বীকারোক্তি করেন। এভাবে তিনি দ্বিতীয় আসমানে হযরত ইয়াহইয়া (আ) এবং হযরত ঈসা (আ), তৃতীয় আসমানে হযরত ইউসুফ (আ), চতুর্থ আসমানে হযরত ইদরীস (আ), পঞ্চম আসমানে হযরত হারুন (আ), ষষ্ঠ আসমানে হযরত মূসা (আ) এবং সপ্তম আসমানে হযরত ইবরাহীম (আ) এর সাথে একই প্রক্রিয়ায় সাক্ষাত্ করেন ও প্রত্যেককে সালাম দেন। সবাই তাঁর সালামের জবাব দেন তাঁকে স্বাগত জানান এবং তাঁর নবুওতের স্বীকৃতি দেন।\n\nএরপর তাঁকে ‘সিদরাতুল মুনতাহায়’ উঠানো হয়। তারপর ‘বায়তুল মা‘মুর এবং সর্বশেষ তাঁকে মহান আল্লাহ জাল্লা জালালুহু এর সমীপে নিয়ে যাওয়া হয়। তিনি মহান রবের এত নিকটবর্তী হলেন যাতে তাঁদের মাঝে দুই ধনুক অথবা তার চেয়েও কম দূরত্ব ছিল। এ সময় আল্লাহ তা‘আলা তাঁর বান্দার উপর যা কিছু ইচ্ছা ওহী নাযিল করেন। এ প্রসংগে আল্লাহ বলেন: ‘অতঃপর সে তাঁর নিকটবর্তী হলো অতি নিকটবর্তী। ফলে তাঁদের মধ্যে দুই ধনুকের ব্যবধান ছিল অথবা আরো কম। তখন আল্লাহ তাঁর বান্দার প্রতি যা প্রত্যাদেশ করার তা করলেন।’ (আল-কুর’আন, ৫২:৮-১০)\n\nসফর থেকে ফিরার সময় আল্লাহ তা‘আলা তাঁর উপর পঞ্চাশ ওয়াক্ত সালাত ফরয করেন । পরে মূসা (আ)-এর পরামর্শে তিনি (স) একাধিকবার আল্লাহর দরবারে ফিরে গিয়ে তা কমিয়ে দেয়ার আবেদন করলে আল্লাহ তা‘আলা পাঁচ ওয়াক্ত সালাত অবশিষ্ট রাখেন। পাঁচ ওয়াক্ত সালাতের নির্দেশ মেনে নিয়ে আসার পথে আকাশ থেকে একজন ঘোষক ঘোষণা করেন, ‘আমি আমার ফরয চালু করে দিয়েছি এবং আমার বান্দাদের জন্য কমিয়ে দিয়েছি।’ এ সফরে রাসূলুল্লাহ (স) জান্নাত জাহান্নাম দেখেন। জান্নাতের চারটি নহর ও জাহান্নামের দারোগা মালেককে দেখেন।\n\nতিনি (স) ইয়াতীমের মাল আত্মসাত্কারী, সুদখোর, ঘুষখোর ও দুশ্চরিত্রা নারীর ভয়াবহ পরিণতি দেখেন। মেরাজে আসা-যাওয়ার পথে আরো বহু ঘটনা ঘটেছে । কিছু সংখ্যক লোক বিজ্ঞানের দোহাই দিয়ে মেরাজকে অস্বীকার করে। তারা এ ক্ষেত্রে যে সব প্রশ্ন ও যুক্তির অবতারণা করে তা হলো:\n\n১. মহানবী (স) কিভাবে ‘মাধ্যাকর্ষণ শক্তি’ অতিক্রম করলেন?\n\n২. মহাশূন্যে বায়ুহীন, অগ্নি ইত্যাদির যে সব স্তর রয়েছে, রক্ত মাংসে গড়া জড় পদার্থের মানুষের পক্ষে তা অতিক্রম করা কিভাবে সম্ভব হতে পারে ?\n\n৩. তিনি কিভাবে এত অল্প সময়ে এত দীর্ঘ পথ অতিক্রম করলেন ? বৈজ্ঞানিক এ সকল প্রশ্নের জবাব বৈজ্ঞানিক দৃষ্টিকোণ থেকেই দেয়া হলো:\n\nপ্রথম প্রশ্ন হলো ‘মাধ্যাকর্ষণ শক্তি’ অর্থাত্ পৃথিবী তার মাধ্যাকর্ষণ শক্তির বলে সবকিছুকে নিজের দিকে টেনে নামায়। সুতরাং মহানবী (স) এর আকাশ ভ্রমণ অসম্ভব।\n\nজবাবে বলা যায় যে, মহান আল্লাহর ক্ষমতার অসীমতা, সৃষ্টির বিশালতা ও বৈচিত্র্যতা সম্পর্কে অজ্ঞতা এবং বিজ্ঞান সম্পর্কে সম্যক ধারণা না থাকার কারণে এরূপ যুক্তির অবতারণা করা হয়। কারণ পৃথিবীর মাধ্যাকর্ষণ শক্তি শূন্যে অবস্থানকারী সব বস্তুকেই সব সময় সমভাবে আকর্ষণ করতে পারে না তা আজ পরীক্ষিত সত্য। প্রত্যেক গ্রহেরই নিজস্ব আকর্ষণী শক্তি রয়েছে। সূর্য ও পৃথিবী পরস্পর পরস্পরকে টেনে রেখেছে। এ টানাটানির ফলে পৃথিবী ও সূর্যের মাঝে এমন একটি স্থান রয়েছে যেখানে কোন আকর্ষণ-বিকর্ষণ নেই, একে বলা হয় ‘নিষ্ক্রীয় এলাকা’ (Neutral Zone)। কাজেই পৃথিবীর কোন বস্তু যদি এই ‘নিষ্ক্রীয় এলাকা’র সীমানায় পৌঁছতে পারে, তবে তার আর পৃথিবীতে ফেরার কোন সম্ভাবনা নেই। [ চলবে ]লেখক : অধ্যাপক, ইসলামিক স্টাডিজ, ঢাকা বিশ্ববিদ্যালয়\n\nমেরাজ ও বিজ্ঞান প্রসঙ্গ\n\nঅনেকে বিজ্ঞানের প্রমাণ দিয়ে বলেন, মুহাম্মাদ (সা) স্থূলদেহী মানুষ। জড়-জগতের নিয়ম-নিগড়ে তিনি আবদ্ধ। তাই তিনি কিভাবে আকাশ পথে বিহার করতে পারেন? জবাবে বলা যায় আমাদের মাথার উপর যে বায়ু স্তর রয়েছে, তার উচ্চতা মাত্র ৫২ মাইল। এর উপর আর বায়ু স্তর নেই। আমরা জানি যে, পৃথিবীর মাধ্যাকর্ষণ শক্তি আছে। শূন্যম-লের যে কোনো স্থুলবস্তুকে সে নিচের দিকে টেনে নামায়। মাধ্যাকর্ষণ শক্তির দোহাই দিয়ে মিরাজকে অস্বীকার করা আজকের বিজ্ঞানীরা প্রত্যাখ্যান করেছেন। আজ মাধ্যাকর্ষণ শক্তির অন্যরূপ ব্যাখ্যা হচ্ছে।\n\nশূন্যে অবস্থিত যে কোনো স্থূল বস্তুকে পৃথিবী যে সব সময় সমানভাবে আকর্ষণ করতে পারে না, তা আজ পরীক্ষিত সত্য। প্রত্যেক গ্রহেরই নিজস্ব আকর্ষণ শক্তি আছে। পৃথিবীরও আকর্ষণ শক্তি আছে। আবার সূর্য ও অন্যান্য গ্রহেরও আকর্ষণ শক্তি রয়েছে।\n\nসূর্য ও পৃথিবী পরস্পর পরস্পরকে টেনে রেখেছে। এ টানাটানির ফলে পৃথিবী ও সূর্যের মাঝখানে এমন একটি স্থান আছে, যেখানে কোনো আকর্ষণ ও বিকর্ষণ নেই। অতএব, পৃথিবীর কোনো বস্তু যদি এ Neutral Zone -এ পৌঁছতে পারে অথবা এ সীমানা পার হয়ে সূর্যের সীমানায় যেতে পারে, তাহলে তার আর এ পৃথিবীতে ফিরে আসার সম্ভাবনা নেই।\n\nগতি বিজ্ঞান (Dynamics) বলে, পৃথিবী হতে কোনো বস্তুকে যদি প্রতি সেকেন্ডে ৬.৯৩ অর্থাৎ মোটামুটি ৭ মাইল বেগে ঊর্ধ্বালোকে ছুঁড়ে দেয়া যায়, তাহলে আর সে পৃথিবীতে ফিরে আসবে না।\n\nআবার পৃথিবী হতে কোনো বস্তু যতই উপরে উঠে যায়, ততই তার ওজন কমে যায়। ফলে অগ্রগতি ক্রমেই সহজ হয়ে যাবে। Arther Clark বলেন, পৃথিবী হতে কোনো বস্তুর দূরত্ব যতই বাড়ে, ততই তার ওজন কমে। পৃথিবীর ১ পাউন্ড ওজনের কোনো বস্তু ১২ হাজার মাইল ঊর্ধ্বে মাত্র ১ আউন্স হয়ে যায়। এ থেকে বলা যায় যে, পৃথিবী হতে যে যত ঊর্ধ্বে গমন করবে, তার ততই অগ্রগতি সহজ হবে।\n\nবিজ্ঞানীরা প্রমাণ করেছেন, ঘণ্টায় ২৫ হাজার মাইল বেগে ঊর্ধ্বালোকে ছুটতে পারলে পৃথিবী থেকে মুক্তি লাভ করা যায়। একেই মুক্তি গতি (Escape velocity) বলে।\n\nশেষনবী হযরত মুহাম্মাদ (সা) নূরের সৃষ্টি বা নূর নবী নন বরং তিনি মাটির সৃষ্টি মানুষ নবী। মহান আল্লাহ বলেন, ‘হে নবী বলুন, আমিও তোমাদের মতো মানুষ। শুধু পার্থক্য এই যে, আমার কাছে ওহী আসে…।’ (সূরা কাহাফ, ১১০)\n\nবিজ্ঞানীরা প্রমাণ করেছেন, মাটির মানুষ নভোভ্রমণ করতে পারেন। কেননা জড় উপাদানের মধ্যে Spirit এবং Mind রয়েছে। এ প্রাণশক্তিই দেহের প্রধান পরিচালক। Sir James Jeans বলেন, To say that mind can not influence matter: now becomes as absurd as to say that mind can not influence ideas. অর্থাৎ কল্পনার ওপর আমাদের মন কোনো প্রভাব বিস্তার করতে পারে না একথা বলা যেমন বোকামি, পদার্থের ওপর মনের কোনো শক্তি নেই একথা বলাও তেমনি বোকামি।\n\nআলোর গতি প্রতি সেকেন্ডে ১ লক্ষ ৮৬ হাজার মাইল। যখন আপনি আলোর গতির চেয়ে কম গতিতে ভ্রমণ করবেন, তখন সময় নিয়ম মাফিক চলবে। কিন্তু যখন আপনি আলোর গতির সাথে ভ্রমণ করবেন, তখন সময় এক জায়গায় থাকবে অর্থাৎ সকালে রওয়ানা হলে সকাল থাকবে। আরও আশ্চর্যের ব্যাপার হল, যখন আপনি আলোর গতির চেয়ে বেশী গতিতে ভ্রমণ করবেন, তখন সময় উল্টা দিকে চলবে অর্থাৎ সকালে রওয়ানা হলে পূর্ব রাত পাওয়া যাবে।\n\nমেরাজে আলোর গতি ও বুরাকের গতি সমান ছিলো। ফলে সময় ছিলো স্থির। রাসূল (সা) মুহূর্তের মধ্যে এক আকাশ হতে অন্য আকাশে পাড়ি জমাচ্ছিলেন। গতির তারতম্যে সময়ের তারতম্য ঘটে। এক বিজ্ঞানী সে কথাই প্রমাণ করেছেন। যেমন তিনি বলেছেন, If speeds that approach the velocity of light make time in a moving system run slower. a super light, velocity should turn the time backward.(আলোর গতির যত কাছে যাওয়া যায়, ততই সময় শ্লথ হয়ে আসে। তখন এটা একরূপ স্বতসিদ্ধ যে, আলোকের গতি অপেক্ষা বেশী দ্রুত গতিতে গেলে সময় উল্টা দিকে বইবে।)\n\nধরুন আপনি সাইরিস নামে এক গ্রহে বেড়াতে যাচ্ছেন। পৃথিবী থেকে সাইরিসের দূরত্ব ৯ আলোকবর্ষ বা ৫৪ লক্ষ কোটি মাইল। যদি আপনি রকেটশীপে যান, যার গতি আলোর গতির শতকরা ৯৯.৯৯৯৯৯৯৯৯ মাইল, তবে সাইরিস গ্রহে পৌঁছতে পৃথিবীর সময় অনুসারে আপনার লাগবে ৯ বছর। ফিরে আসতে লাগবে আর ৯ বছর। দীর্ঘ প্রবাস। আপনি রসদের চিন্তা করবেন। কিন্তু না, আপনার কোনো রসদের প্রয়োজন পড়বে না। কারণ এ ১৮ বছর আপনার ঘড়িতে ১২/১৩ ঘন্টার বেশী মনে হবে না। আপনি সকাল বেলা চা পান করে রওনা দিলে সাইরিসে দুপুরে পৌঁছে লাঞ্চ খাবেন। লাঞ্চ খাবার পর ফিরতি রওনা দিলে রাত ৮/৯টায় বাড়ী পৌঁছে ডিনার খাবেন। এটা আপনার হিসাব। কিন্তু পৃথিবীতে ছেড়ে যাওয়া স্ত্রী-পুত্র দেখবে তাদের ১৮ বছর চলে গেছে। আর তারা ৬৫৭০ বার ডিনার খেয়ে ফেলেছে।\n\nবিজ্ঞানের এ তথ্যের কথা শুনে লোকে অবাক বনে যায়। অথচ ১৪০০ বছর আগে মহান আল্লাহ সময় সম্পর্কে বলেছেন, ‘ভাবো সে ব্যক্তির কথা, যে একটা গ্রাম্য পথ দিয়ে গাধার পিঠে চড়ে যাচ্ছিলো। হঠাৎ গ্রামটা মাটির নীচে ধসে পড়লো। লোকটা মনে মনে বললো, মহান আল্লাহ্‌ এ গ্রামের অধিবাসীদের পুনরায় জীবিত করবেন কিভাবে? তখন আল্লাহ লোকটির মৃত্যু ঘটালেন।\n\nআর ১০০ বছর পরে এমনি রেখে তাকে পুনর্জীবিত করে জিজ্ঞেস করলেন, তুমি কত দিন এরূপ অবস্থায় ছিলে? লোকটি বললো, ১দিন বা তারও কম। না তুমি ১০০ বছর মৃত অবস্থায় ছিলে। তোমার খাদ্যের প্রতি তাকাও, দেখো অবিকৃত অবস্থায় রয়েছে। আর তোমার গাধার দিকে তাকাও, দেখো কেবল অস্থি পড়ে আছে। এখন দেখো কেমন করে আমি সেগুলো জুড়ে দেই আর গোস্ত পরাই। যখন এঘটনাগুলো তাকে স্পষ্ট করে দেখানো হলো তখন সে বলে উঠলো আমি বুঝলাম, নিঃসন্দেহে মহান আল্লাহ্‌ সর্বশক্তিমান।’ (সূরা বাকারাহ, ২৫৯)\n\nআসহাবে কাহাফের কথা চিন্তা করুন। মহান আল্লাহ্‌ তাদের ৩০০ বছর এক গুহার মধ্যে ঘুম পাড়িয়ে রেখেছিলেন।\n\nআসহাবে কাহাফ (গুহার অধিবাসী):আসহাবে কাহাফ সম্পর্কে মহান আল্লাহ্‌ বলেন, ‘যখন যুবকেরা পাহাড়ের গুহায় আশ্রয় গ্রহণ করে তখন দু‘আ করে হে প্রভু আমাদেরকে তোমার কাছ থেকে অনুগ্রহ দান করো এবং আমাদের জন্য আমাদের কাজ সঠিকভাবে সম্পূর্ণ করো। তখন আমি কয়েক বছরের জন্য গুহায় তাদের কানের উপর নিদ্রার পর্দা ফেলে দেই। অতঃপর আমি তাদেরকে পুনরুত্থিত করি, একথা জানার জন্য যে, দু’দলের মধ্যে কোন দল তাদের অবস্থানকাল সম্পর্কে অধিক নির্ণয় করতে পারে। আপনার কাছে তাদের ইতিবৃত্তান্ত সঠিকভাবে বর্ণনা করছি।\n\nতারা কয়েকজন যুবক ছিলো। তারা তাদের প্রভুর প্রতি বিশ্বাস করেছিল এবং আমি তাদের সৎপথে চলার শক্তি বাড়িয়ে দিয়েছিলাম। আমি তাদের মন দৃঢ় করেছিলাম যখন তারা উঠে দাঁড়িয়েছিল। তারা বললো, আমাদের প্রভু আসমান ও যমীনের প্রভু, আমরা কখনও তার পরিবর্তে অন্য কোনো উপাস্যকে আহ্বান করবো না। যদি করি তবে তা হবে অত্যন্ত গর্হিত কাজ। এরা আমাদের স্বজাতি, এরা তাঁর পরিবর্তে অনেক উপাস্য গ্রহণ করেছে। তারা এদের সম্পর্কে প্রকাশ্য প্রমাণ উপস্থাপন করে না কেন? যে আল্লাহ্‌ সম্পর্কে মিথ্যা উদ্ভাবন করে তার চেয়ে অধিক পাপী\n\nআর কে ?\n\nতোমরা যখন তাদের থেকে পৃথক হলে এবং তারা আল্লাহর পরিবর্তে যাদের ইবাদাত করে তাদের থেকে, তখন তোমরা গুহায় আশ্রয় গ্রহণ করো। তোমাদের প্রভু তোমাদের জন্য অনুগ্রহ বিস্তার করবেন এবং তিনি তোমাদের জন্য তোমাদের কাজকে ফলপ্রসূ করার ব্যবস্থা করবেন। আপনি সূর্যকে দেখবেন যখন উদিত হয় তাদের গুহা থেকে ডানদিকে চলে যায় এবং যখন অস্ত যায় তখন তাদের থেকে পাশ কেটে বাম দিকে চলে যায়। অথচ তারা গুহায় প্রশস্ত চত্বরে অবস্থিত। এটা আল্লাহর নিদর্শনাবলীর অন্যতম। আল্লাহ যাকে সৎপথে চালান সে সৎপথপ্রাপ্ত হয় এবং তিনি যাকে পথভ্রষ্ট করেন আপনি কখনও তার জন্য পথপ্রদর্শনকারী ও সাহায্যকারী পাবেন না।\n\nআপনি মনে করবেন তারা জাগ্রত, অথচ তারা নিদ্রিত। আমি তাদেরকে পার্শ্বপরিবর্তন করাই ডান ও বামদিকে। তাদের কুকুর ছিলো সামনের পা দু’টি গুহাদ্বারে প্রসারিত করে। যদি আপনি উঁকি দিয়ে তাদেরকে দেখতেন তবে পেছন দিক দিয়ে পলায়ন করতেন এবং তাদের ভয়ে আতংকগ্রস্ত হয়ে পড়তেন।\n\nআমি এমনিভাবে তাদেরকে জাগ্রত করলাম, যাতে তারা পরস্পর জিজ্ঞাসাবাদ করে। তাদের একজন বললো, তোমরা কতদিন অবস্থান করেছো ? তাদের কেউ বললো, একদিন বা একদিনের কিছু অংশ।\n\nকেউ কেউ বললো, তোমাদের প্রভুই ভাল জানেন তোমরা কতকাল অবস্থান করেছো। এখন তোমাদের একজনকে তোমাদের এ মুদ্রাসহ শহরে প্রেরণ করো, সে যেন দেখে কোন খাদ্য পবিত্র। তা থেকে কিছু খাদ্য নিয়ে আসে। সে যেন নম্রতাসহ যায় ও কিছুতেই যেন তোমাদের খবর কাউকে না জানায়। তারা যদি তোমাদের খবর জানতে পারে তবে পাথর মেরে তোমাদের হত্যা করবে অথবা তোমাদের তাদের ধর্মে ফিরিয়ে নিবে। তাহলে তোমরা কখনই সাফল্য লাভ করবে না।\n\nএমনিভাবে আমি তাদের খবর প্রকাশ করেছিলাম যাতে তারা জ্ঞাত হয় যে, আল্লাহর ওয়াদা সত্য এবং কিয়ামাতে কোনো সন্দেহ নেই। যখন তারা নিজেদের কর্তব্য বিষয়ে পরস্পর বিতর্ক করছিল তখন তারা বললো, তাদের উপর সৌধ নির্মাণ করো। তাদের প্রভু তাদের সম্পর্কে ভাল জানেন। তাদের কর্তব্য বিষয়ে তাদের মত প্রবল হলো। তারা বললো, আমরা অবশ্যই তাদের স্থানে মসজিদ নির্মাণ করবো। অজ্ঞাত বিষয়ে অনুমানের উপর ভিত্তি করে এখন তারা বলবে, তারা ছিলো ৩ জন, তাদের ৪র্থ জন ছিলো কুকুর, একথাও বলবে, ৫ জন, তাদের ৬ষ্ঠ জন কুকুর। একথাও বলবে, তারা ছিলো ৭ জন, ৮ম জন ছিলো কুকুর। বলুন, আমার প্রভু তাদের সংখ্যা ভাল জানেন। তাদের খবর অল্প লোকই জানে। সাধারণ আলোচনা ছাড়া আপনি তাদের সম্পর্কে বিতর্ক করবেন না এবং তাদের অবস্থা সম্পর্কে তাদের কাউকে জিজ্ঞাসা করবেন না।’ (সূরা কাহফ, ১০-২২)\n\n‘তাদের উপর তাদের গুহায় ৩০০ বছর, অতিরিক্ত আরও ৯ বছর অতিবাহিত হয়েছে। বলুন তারা কতকাল অবস্থান করেছে তা আল্লাহই ভাল জানেন…।’ (সূরা কাহফ, ২৫-২৬)\n\nবিজ্ঞানের বিস্ময়কর আবিষ্কার মহাকাশযান পার্থফাইন্ডার পৃথিবীর মাধ্যাকর্ষণ শক্তি ভেদ করে মহাশূন্য বিজয় করেছে। মানুষ চাঁদের বুকে পা রেখেছে। মঙ্গলগ্রহেও পা রাখার সকল প্রস্তুতি প্রায় শেষের পথে। কিছুদিন পূর্বেই ফিনিক্স মঙ্গল গ্রহের আবহাওয়া ও ভূমি সংক্রান্ত বিভিন্ন ছবিসহ ফিরে এসেছে। যে আল্লাহ্‌ তা‘আলা তাদেরকে এরূপ বৈজ্ঞানিক আবিষ্কারের ক্ষমতা দান করেছেন সে আল্লাহ তাঁর প্রিয় বান্দাকে তাদের চেয়ে হাজার হাজার গুন বেশী গতিসম্পন্ন বুরাকের মাধ্যমে গ্রহ-উপগ্রহকে ভেদ করে তাঁর একান্ত সান্নিধ্যে নিয়ে গিয়েছিলেন।\n\nবিজ্ঞানের বিস্ময়কর আবিষ্কার টেলিভিশন।টেলিভিশনে স্যাটেলাইট চ্যানেলের মাধ্যমে আমরা পৃথিবীর প্রতিটি স্থানের খবর সাথে সাথে দেখতে পাচ্ছি। কিন্তু এ টেলিভিশন আবিষ্কারের বহু পূর্বে মুহাম্মাদের (সা) সামনে আল্লাহ হাজার হাজার মাইল দূরের সে ফিলিস্তিনের বায়তুল মুকাদ্দাসের ছবি উত্তাপন করেছিলেন মুহূর্তে। নবীজি বলেন, ‘যখন কুরাইশরা মিরাজের ঘটনাকে মিথ্যা প্রতিপন্ন করতে চেষ্টা করলো, তখন আমি কাবার হাতিমে দাঁড়ালাম। এমতাবস্থায় আল্লাহ্‌ বায়তুল মুকাদ্দাস আমার সামনে প্রকাশ করে দিলেন। ফলে আমি বায়তুল মুকাদ্দাসের দিকে তাকিয়ে তার নিদর্শনগুলোর বর্ণনা তাদের দিতে লাগলাম।’ (বুখারী, মুসলিম, তিরমিযী, মিশকাত)\n\nটাইম লস ও টাইম গেইন : কোনো ব্যক্তি পূর্বদিকে গমন করলে সময় হারায়, আবার পশ্চিমদিকে গমন করলে সময় যোগ হয়। কারো গতি যদি পূর্বদিকে পৃথিবীর আবর্তনের গতির দ্বিগুনের সমান হয় তবে দ্বিগুন সময় হারাবে। আবার অপরদিকে পশ্চিমে হলে দ্বিগুন সময় অর্জন করবে। আর এতে স্থির ব্যক্তির সাথে উভয়ের সময়ের বিরাট পার্থক্য ঘটবে। বিজ্ঞানী আইনস্টাইনের মতে, বিশ্ব প্রকৃতির কোনো স্টান্ডার্ড সময় নেই। সব সময়ই আপেক্ষিক। সুতরাং মেরাজের সময় গতিশীল, আর রাসূল এর গতিশীল সময় যাপনের সাথে পৃথিবীর স্থির মানুষের সময়ের পার্থক্য ঘটা খুবই স্বাভাবিক।\n\nএ ব্যাপারে বৈজ্ঞানিক অন্য একটি সূত্রও প্রয়োগ করা যেতে পারে। পৃথিবীর কেন্দ্রে কোণ উৎপন্নকারী দু’টি রেখা ভূপৃষ্ঠের যে অংশে ছেদ করবে, সেখানে রেখা দু’টির দূরত্ব এক নটিক্যাল মাইল। এ দু’বাহুর বর্ধিতাংশ যখন সৌরজগত অতিক্রম করবে তখন সেখানে দু’রেখার মধ্যবর্তী স্থানের দূরত্ব ও সময়ের অনুপাত পৃথিবীর একমিনিট ও এক নটিক্যাল মাইলের তুলনায় সাড়ে বাইশ বছরের সমান। মেরাজের রাতে নিশ্চয়ই এটা অসম্ভব ছিলো না। সুতরাং পৃথিবীর অতি অল্প সময় অতিক্রম হওয়ার সঙ্গে অনুপাত করে দেখা যায় দীর্ঘ সময়ের মিরাজ সংঘটিত হওয়া সম্ভব।\n\nআমাদের পৃথিবী যে সৌরলোকে অবস্থিত তা এতো বিরাট ও বিশাল যে, এর কেন্দ্রে যেই সূর্য, তা আকারে পৃথিবীর তুলনায় ১৩ লক্ষ গুন বড়। অন্যতম গ্রহ নেপচুন সূর্য হতে অন্তত ২ শত ৭৯ কোটি ৩০ লক্ষ মাইল দূরে অবস্থিত। আর প্লুটোকে যদি দূরতম গ্রহ ধরা হয়, তবে তা সূর্য থেকে ৪ শত ৬০ কোটি মাইল দূরে অবস্থিত। এ বিরাটত্ব ও বিশালতা সত্ত্বেও এ সৌরলোক আরো অনেক বড় ছায়াপথের একটা ক্ষুদ্রতম অংশ ছাড়া অধিক কিছু নয়। যে ছায়াপথে আমাদের এ সৌরলোক অবস্থিত এতে প্রায় ৩ হাজার মিলিয়ন অর্থাৎ ৩ শত কোটি সূর্য আছে। এর নিকটতম সূর্য আমাদের পৃথিবী হতে এতো দূরে অবস্থিত যে, এর আলো এখানে আসতে ৪ বছর সময় লাগে (আলোর গতি ১ লক্ষ ৮৬ হাজার মাইল, প্রতি সেকেন্ডে)।\n\nউল্লেখ্য যে, এ বিশাল ছায়াপথ বা Galaxy-ই সমগ্র বিশ্বলোক নয়। বর্তমানকালের পর্যবেক্ষণের ভিত্তিতে অনুমান করা হয়েছে যে, এটি ২০ লক্ষ নীহারিকাপুঞ্জের (Nebula) মধ্যে মাত্র একটি। এর মধ্যে নিকটবর্তী নীহারিকা আমাদের থেকে এত বেশী দূরত্বে অবস্থিত যে, এর আলো ১০ লক্ষ বছরে আমাদের এ যমীনে এসে পৌঁছায়। আর দূরবর্তী সেসব গ্রহ-উপগ্রহ আমাদের বর্তমান যন্ত্রপাতিতে ধরা পড়ে, এর আলো পৃথিবীতে পৌঁছাতে ১০ কোটি বছর দরকার। ভবিষ্যতে জ্যোতির্বিজ্ঞানীরা মহাকাশের বিশালত্বের আরো অনেক তথ্য আবিষ্কার করবেন। কিন্তু নবীজি আজ থেকে প্রায় ১৪০০ বছর আগে মেরাজে যে জায়গায় পৌঁছেছিলেন সে জায়গায় আর কেউ পৌঁছাতে পারবে না এবং সে জায়গার সঠিক পরিমাপও করতে পারবে না। কারণ এটা শুধুই পৃথিবীতে নবীর জন্যে খাস (নির্ধারিত)।\n\nআল মেহেদী বলেন, জড় পদার্থ তিন অবস্থায় থাকতে পারে। কঠিন, তরল ও বায়বীয়। আধুনিক বিজ্ঞানের সংজ্ঞায় জড় পদার্থ এ তিন অবস্থা ছাড়াও শুধু ঢেউ বা তরঙ্গের আকারেও থাকতে পারে। পদার্থের কঠিন আবরণের ভেতরে থাকে বিদ্যুৎ ও জ্যোতি। শত কোটি বিদ্যুতের পুটলা একত্রিত হয়েই সৃষ্টি হয়েছে জড় দেহ।\n\nতাই স্থূল দেহকে জড়দেহ বলে। পক্ষান্তরে সূক্ষ্ম দেহকে জ্যোতির দেহ বলে। মূলত একই জিনিস ভিন্ন প্রকৃতিতে প্রকাশ হলেও শরীরি অস্তিত্ব পাল্টে যায় না। সুতরাং যে প্রকৃতির দেহ নিয়েই রাসূল (সা) মেরাজে ভ্রমণ করেন না কেন, সকল অবস্থায় বলা চলে রাসূল (সা) শরীরেই মেরাজে গিয়েছিলেন।\n\nতিনি আরো বলেন, বুরাকের গতি আলোর গতির সমান হলে বড় সমস্যা দেখা দেবে। কারণ এ গতিতে গেলেও শুধু সাইরিয়াস গ্রহে যেতে লাগবে ৯ আলোকবর্ষ। কিন্তু পৃথিবী ও সাইরিয়াস গ্রহের দূরত্বের চেয়ে কম দূরত্বের মধ্যে তো আর আল্লাহর আরশ মহল অবস্থিত নয়। তাই নিঃসন্দেহে বলা যায় বুরাক ও রফরফের গতি আলোর গতিরও ঊর্ধ্বে ছিলো।\n\nগতি সময়কে খাটো করে দেয়। ধরুন কোনো এক লোক বাজার থেকে মাছ কিনে এনে স্ত্রীর হাতে দিয়ে বললো মাছটি কেটে তাড়াতাড়ি রান্না করো। আমি গোসল করে আসছি। সে ঘর হতে বের হয়ে দেখলো একটি দ্রুত যান দাঁড়ানো। তাকে নিতে এসেছে। সে খাওয়ার কথা ভুলে গিয়ে সেটিতে চড়ে বসলো। অমনি দ্রুতযানটি আলোর গতিতে (প্রতি সেকেন্ডে ১ লক্ষ ৮৬ হাজার মাইল) তাকে দুনিয়া ঘুরিয়ে নিয়ে আসলো। সে এর মধ্যে বসেই বাইরের অনেক দৃশ্যাবলী লক্ষ্য করলো। চলার পথে তার শ্বশুর বাড়ির পাশ দিয়ে গেলো। তার শ্বশুর বাড়ি হয়তো ১ হাজার মাইল দূরে। সে সময় তার শ্বশুর গোসল করছিল আর আকাশ হতে বৃষ্টি হচ্ছিল। এরূপ অনেক দৃশ্যই সে দেখলো। তারপর দ্রুতযান থেকে নেমে খাওয়ার কথা মনে হলো। এবার সে স্ত্রীর কাছে গিয়ে খাবার চাইল।\n\nএকথা শুনে জবাব দিলো, কি বলছো! মাছ কাটার জন্য দা হাতে নিতে পারলাম না তোমাকে খাবার দিবো কি করে ? তখন স্বামী বললো, আরে বোকা আমি সারা দুনিয়া ঘুরে আসলাম আর তুমি মাছ কাটতে পারলে না! স্ত্রী দূরদর্শী না হলে বা আস্থা না থাকলে সে অবাক হয়ে যাবে। ধরুন সে বিশ্বাস করলো না। এবার স্বামী বললো, তোমার বাবা এ সময় গোসল করছিল আর প্রচুর বৃষ্টি হচ্ছিল। তোমার বাবাকে জেনে দেখো। স্ত্রী খবর নিয়ে দেখলো আসলে সত্য। তারপরও বিশ্বাস করলো না কারণ আস্থা নেই। তার ছোট ভাই জ্ঞানী ও আস্থাশীল সে এসব বিশ্বাস করলো।\n\nমেরাজের রাতেও নবীজির ক্ষেত্রে এরূপ ঘটেছিল। যারা বিচক্ষণ ও নবীজির প্রতি বিশ্বাসী ছিলেন তারা নবীজির মিরাজ বিশ্বাস করে নিয়েছিলেন। অন্য দিকে সন্দেহবাদীরা সন্দেহের বেড়াজালেই ছিলো নিমজ্জিত। তাই অসংখ্য যুক্তি দেয়ার পরেও তারা বিশ্বাস করেনি। মেরাজের রাতে গতি সময়কে খাটো করে দিয়েছিল।\n\nগতি থেকে সময়ের উৎপত্তি হলেও সময় এক আজব জিনিস। গতি ও স্থান এবং কাল পরস্পর নির্ভরশীল হলেও সকলের বেলায় সময়জ্ঞান এক রকম থাকে না। কারণ রাতের ক্ষণিক সময় কারো যদি দুঃখে কাটে তবে তার কাছে সময় লম্বা মনে হবে। অন্যদিকে পুরো রাত যদি কারো আনন্দে কাটে তাহলে তার কাছে সময় নগণ্য মনে হবে। তাই কৃত্রিম ঘড়িতে যে সময় ধরা পড়ে তা প্রকৃত সময় নয়।\n\nসেজন্য রাসূল (সা) এর কাছে মেরাজের যে সময়জ্ঞান উপলব্ধি হয়েছিল সেটিই প্রকৃত সময়। চলমান অবস্থায় অসংখ্য দৃশ্য অবলোকন করলে অনেক ক্ষেত্রে সময়কে লম্বা মনে হবে। কিন্তু গতিশীল অবস্থায় অসংখ্য দৃশ্য ক্ষণিকেই অবলোকন করা যায়। এজন্য বিশ্বে সময়ের কোনো স্ট্যান্ডার্ড পরিমাপ নেই। সময় যেন সর্বত্রই লোকাল ও ব্যক্তিনির্ভর। অতি ক্ষণিকেই নবীজীকে মেরাজে ভ্রমণ করানো আল্লাহ তা‘আলার পক্ষে অসম্ভব কিছু নয়।\n\nবর্তমানেও বুরাক নিয়ে অনেকে প্রশ্ন তোলেন। প্রতি মিনিটে মাইল মাইল যাওয়া সম্ভব এ কথাও কয়েক’শ বছর আগে মানুষের কল্পনাতীত ছিলো। অথচ বর্তমানে প্রতি সেকেন্ডে ১২ মাইল যাওয়ার ঘটনা মানুষ প্রত্যক্ষ করছে। হয়তো ভবিষ্যতে এমন সময় আসবে যখন বুরাকের গতিকে সাধারণ গতির বাহন মনে হবে।\n\nপবিত্র কুরআন দ্বারা বুঝা যায় যে, ‘হযরত সুলায়মান (আ) একটি যানে চড়ে সকালে এক মাসের পথ এবং সন্ধ্যা বেলায় এক মাসের পথ ভ্রমণ করতেন।’ (সূরা সাবা, ১২) হযরত সুলাইমান (আ) এর এ ভ্রমণ সম্ভব হলে আমাদের নবীর (সা) পক্ষে বুরাক, সিঁড়ি ও রফরফের মাধ্যমে এ ভ্রমণ সম্ভব নয় কি?\n\nআল্লাহ তা‘আলা বলেন, ‘সুলায়মান (আ) বললেন, হে সভাসদ! তোমাদের মধ্যে কে তার (সাবার সম্রাজ্ঞীর) সিংহাসন আমার সামনে এনে দিতে পারে, আমার অনুগত হয়ে আমার নিকট তাদের উপস্থিত হওয়ার পূর্বে। এক বিরাট জিন বললো, আপনার এ মজলিস হতে উঠে যাওয়ার পূর্বে আমি আপনার নিকট তা নিয়ে আসতে পারবো। একাজ করার ক্ষমতা আমার আছে আর সে সঙ্গে আমি বিশ্বস্ত আমানতদারও বটে।\n\nকিতাবের জ্ঞানসমৃদ্ধ এক ব্যক্তি বললো, আপনার চোখের পলকের মধ্যেই আমি ঐ সিংহাসন আপনার নিকট নিয়ে আসতে সক্ষম। এরপরই যখন সুলায়মান (আ) সে সিংহাসনটি নিজের নিকট রাখা দেখতে পেলেন, সাথে সাথে চিৎকার করে বলে উঠলেন, এটি আমার রব্বের অনুগ্রহ যেন তিনি আমাকে পরীক্ষা করেন যে, আমি এ নিয়ামতের শুকরিয়া আদায় করি না অকৃজ্ঞ থাকি। আর যে শোকর করে তার শোকর তার জন্যে মঙ্গলজনক আর যে অকৃজ্ঞ তবে আমার রব মুখাপেক্ষীহীন স্বতই মহান।’ (সূরা নামল, ৩৮-৪১)\n\nহযরত সুলায়মানের (আ) দরবার থেকে সাবার সম্রাজ্ঞীর সিংহাসন পর্যন্ত দীর্ঘ পথের দূরত্ব পাখির উড্ডয়ন হিসেবে অন্তত দেড় হাজার মাইল। সুলায়মানের (আ) দরবার ৩/৪ ঘণ্টা স্থায়ী হত। এতো অল্প সময়ে এত দূরের সিংহাসন নিয়ে আসা সত্যিই বিস্ময়কর! তাহলে স্বশরীরে নবীজীর মিরাজ সম্ভব নয় কি ?\n\nমাদ্রিদ বিশ্ববিদ্যালয়ের আরবীর প্রফেসর স্পেনদেশীয় মিগুয়েল আসীন দেখিয়েছেন যে, This Miraj literature had a great influence on the mediaeval literature of Europe (মেরাজের ঘটনা ইউরোপের মধ্যযুগীয় সাহিত্যের উপর প্রবল প্রভাব বিস্তার করে)।\n\nDivine comede (or Drama) of the Dante which towers like a land mark in mediaeval European literature (ইতালীর বিখ্যাত কবি দান্তের প্রসিদ্ধ কাব্যগ্রন্থ ডিভাইন কমেডির উপর ঐ ঘটনার (মেরাজের) প্রভাব অত্যন্ত সুস্পষ্ট)।\n\nমেরাজ ও বিজ্ঞান\n\nমহানবী হজরত মুহাম্মাদ সা: নবুওয়াত প্রাপ্তির পর দীর্ঘ ১২টি বছর কুরাইশদের বাধাবিপত্তির মোকাবেলায় মহান আল্লাহর বিধান প্রচার-প্রসার ও স্থায়ীভাবে প্রতিষ্ঠার লক্ষে যখন এমন একপর্যায়ে পৌঁছলেন, যখন চার দিকে অসত্যের ধারকবাহকেরা হিংস্রতার চরম আঘাত হানতে প্রস্তুত, সাহায্যকারী মানুষের মধ্য থেকে প্রাণপ্রিয় সঙ্গিনী হজরত খাদিজা রা: ও চাচা আবু তালিব লোকান্তরিত, অসত্যের কোপানলে মক্কাভূমি উত্তপ্ত, মা হালিমা রা:-এর স্নেহভূমি তায়িফ থেকে নিদারুণ আশাহত হয়ে ফিরে এসে মানসিক দিক দিয়ে চরম বিপর্যস্ত-\n\nএমনই এক সঙ্কটকালে অবিলম্বে ইসলামি সমাজব্যবস্থা প্রতিষ্ঠার লক্ষ্যে কিয়ামত পর্যন্ত বিশ্বের বুকে আগত সব মানুষের ওপর মহান আল্লাহর বিধানাবলি কার্যকর করার বাস্তবধর্মী ব্যবস্থা গ্রহণ করার উদ্দেশ্যে সর্বোপরি সময় ও কালের ঊর্ধ্বে উঠে সব সৃষ্ট বস্তু ও তার প্রতিক্রিয়াকে উপলব্ধি, সৃষ্টি জগতের গোপন রহস্য অবলোকন ও মনোবল দৃঢ় করার নিমিত্ত মহান আল্লাহর একান্ত সান্নিধ্য লাভের প্রত্যাশায় মহানবী সা: মদিনায় হিজরতের এক বছর পূর্বে ৬২২ খ্রিষ্টাব্দের রজব মাসের ২৬ তারিখ দিবাগত রাতে সশরীরে মেরাজের মাধ্যমে মহান আল্লাহর একান্ত সান্নিধ্য লাভে ধন্য হয়েছিলেন।\n\nজাগতিক হিসাবে মহানবী সা: মেরাজে ২৭ বছরে সমপরিমাণ সময় ব্যয় করেছিলেন। প্রত্যেক নবী-রাসূলের জীবনেই কিছু না কিছু মুজিজা বা অলৌকিক ঘটনা থাকে। মহানবী সা:-এর মুজিজাসমূহের মধ্যে মেরাজ অন্যতম। এটি এমনই একটি ঘটনা, যার সাথে রয়েছে ঈমানের গভীরতম সম্পর্ক। কাজেই মেরাজের বৈজ্ঞানিক যুক্তি খুঁজতে যাওয়া একটি অবান্তর চিন্তা। বলা বাহুল্য, যুক্তি কোনো দিনই ঈমানের ভিত্তি নয়, ঈমানই হচ্ছে যুক্তির ভিত্তি। বরং যুক্তির মত যেখানে শেষ ঈমানের যাত্রা সেখান থেকেই শুরু। তার পরও কোনো কোনো মহৎ ব্যক্তির এ ব্যাপারে যুক্তির অবতারণা সেটা শুধু ঈমানের স্বাদ অনুভব করার জন্যই।\n\nবিজ্ঞানের এ চরম উৎকর্ষের যুগে আমরাও তাই মেরাজকে বিজ্ঞানের আলোকে বিশ্লেষণ করে দেখতে চাই। বৈজ্ঞানিক দৃষ্টিতে সশরীরে মেরাজের সত্যতা যাচাই করতে গিয়ে আমরা নিম্নোক্ত প্রশ্নগুলোর সমাধান দেয়ার চেষ্টা করব। পৃথিবীর মাধ্যাকর্ষণ শক্তির বেড়াজাল কিভাবে ছিন্ন করা সম্ভব? সময়সংক্রান্ত অসামঞ্জস্যের ব্যাখ্যা কী? পূর্ববর্তী নবীগণের সাথে সাক্ষ্যাৎ কী করে হলো?\n\nপৃথিবীর মাধ্যাকর্ষণ শক্তি :\n\nমহানবী সা:-এর সশরীরে মেরাজের বিরুদ্ধে বিরুদ্ধবাদীদের প্রধান যুক্তি হলো জড় জগতের নিগড়ে আবদ্ধ স্থূলদেহী মানুষ কিভাবে মাধ্যাকর্ষণ শক্তি ভেদ করে আকাশলোকে বিচরণ করে? তা ছাড়া পৃথিবীর আকর্ষণীয় শক্তি যেখানে শূন্যে অবস্থিত স্থূল বস্তুকে মাটির দিকে টেনে নামায়, সেখানে কী করে মহানবী সা: সশরীরে মেরাজে গমন করেন? গতিবিজ্ঞান (Dynamics), মাধ্যাকর্ষণ তত্ত্ব (Law of Gravity) এবং আপেক্ষিক তত্ত্বের (Law of Relativity) সর্বশেষ বিশ্লেষণ ও পর্যালোচনার আলোকে মেরাজের ঘটনাকে বিচার করলে এর সম্ভাব্যতা সহজেই আমাদের কাছে বোধগম্য হয়ে ওঠে। বিংশ শতাব্দীর মধ্যভাগ পর্যন্ত বিজ্ঞানীরা বিশ্বাস করতে পারেননি যে, মাধ্যাকর্ষণ শক্তিকে ভেদ করা সম্ভব।\n\nযেমন স্যার আইজাক নিউটনের সূত্র অনুসারে, ‘law of motion and the idea of universal gravitation বা মাধ্যাকর্ষণ নীতি যা ডিঙানো অসম্ভব।\n\nকিন্তু সত্তরের দশকের বিজ্ঞানীরা চাঁদে পৌঁছার মাধ্যমে প্রমাণ করেছেন যে, মাধ্যাকর্ষণ শক্তিকে ডিঙানো সম্ভব। এ সম্পর্কে আধুনিক বৈজ্ঞানিক Arther G Clark তাঁর ‘The exploration of space’ গ্রন্থে বলেছেন, 'As the distance from the earth lengthens in to the thousand of miles the reduction (of Gravity) becomes substantial twelve thousand miles up, an one-pound weight would weight only an one ounce. It follows, therefore, that further away one goes from the Earth. The easier it is to go onwards'. তিনি অন্যত্র বলেছেন, 'Gravity y steadily weakens as we go up words away from Earth, until at very great distances it becomes completely negligible'. এভাবে আকর্ষণ ক্ষমতা যখন মোটেই বোঝা যায় না, সে অবস্থাকে Zero Gravity বলা হয়।\n\nগতিবিজ্ঞানীরা আরো জানিয়েছেন, ঘণ্টায় ২৫ হাজার মাইল বেগে ঊর্ধ্বালোকে ছুটতে পারলে পৃথিবীর আকর্ষণ থেকে মুক্তি লাভ সম্ভব। এ গতিমাত্রাকে তারা মুক্তিগতি (Escape velocity) নামে আখ্যায়িত করেন। আমরা জানি, মহানবী সা: ‘বুরাক’ নামক এক অলৌকিক বাহনের ওপর বসে ঊর্ধ্বালোকে গমন করেছিলেন। আরবি শব্দ ‘বারকুন’ অর্থ বিদ্যুৎ। বুরাক বলতে মূলত বিদ্যুৎ থেকে অধিক গতিসম্পন্ন বাহনকে বোঝায়। অতএব দেখা যাচ্ছে, মাধ্যাকর্ষণ যুক্তি দ্বারা মেরাজের সম্ভাবনাকে নিবারিত করা যাচ্ছে না।\n\nসময়সংক্রান্ত অসামঞ্জস্যের ব্যাখ্যা :আপেক্ষিক তত্ত্বের প্রবক্তারা বলছেন, সময়ের স্থিরতা বলতে কিছুই নেই, ওটা আমাদের মনের খেয়াল মাত্র। বস্তুত সময় সম্বন্ধে আমাদের জ্ঞান ও ধারণা আপেক্ষিক। সময়ের প্রভাব সবার ওপর সমান নয় বলেই আইনস্টাইন বলেছেন, 'There is no standard time, all time is local'. দর্শকের গতির তারতম্যে বস্তু বা ঘটনার স্থান নির্ণয়ে তারতম্য ঘটে। আবার একই সময়ে বিভিন্ন স্থানে সঙ্ঘটিত দু’টি ঘটনা দর্শকের গতির তারতম্যে বিভিন্ন সময়ে সঙ্ঘটিত হচ্ছে বলে মনে হয়। গতির মধ্যে সময় অস্বাভাবিকভাবে খাটো হয়ে যায়। সময় সম্বন্ধে আমাদের ধারণার এই আপেকিতা গতি সম্বন্ধীয় স্বতঃসিদ্ধের ওপর আপতিত হলে যে ফলাফল দাঁড়ায় তা হলো স্থান ও কাল সম্পর্কে আমাদের উপলব্ধিটা একটা গোলক ধাঁধার মধ্যে আপতিত বলে মনে হতে পারে; কিন্তু প্রকৃত অবস্থা তা নয়।\n\nআলোক বিজ্ঞানের আবিষ্কারের ফলে এটা আজ সবার জানা যে, আলোকরশ্মি সেকেন্ডে ১,৮৬,০০০ মাইল অতিক্রম করে। আলোর গতিই সর্বোচ্চ- এ ধারণাও ইদানীং আবার ধ্রুব সত্য হিসেবে স্বীকৃত নয়। Herold Leland Goodwin Zvi Space Travel গ্রন্থে বলেছেন, ‘আলোর গতি অপো মনের গতি ঢের বেশি।’ যা হোক, আলোর গতির সাথে কোনো বস্তুর গতির সামঞ্জস্যের তারতম্যই (Degree of Dispersion) সময়ের তারতম্য ঘটার অন্যতম কারণ। ওপরের বৈজ্ঞানিক তথ্যগুলোর আলোকে মেরাজের ঘটনা পর্যালোচনা করলে দেখা যায়, বোরাক আরোহী মহানবী সা:-এর গতির মাত্রা এত বেশি ছিল যে, সব ঘটনাই পৃথিবীর দর্শকের কাছে কয়েক মুহূর্তের ঘটনা বলে মনে হলেও কালের প্রবাহে তা ছিল দীর্ঘ সময়।\n\nপূর্ববর্তী নবীগণের সাথে সাক্ষাৎ :\n\nমহান আল্লাহর সৃষ্টি এই মহাবিশ্ব মূলত আলোর সমুদ্র ও আলোর মেলা। গোটা সৃষ্টিলোক আলো আর আলোতে তরঙ্গায়িত। আলোর গতি ও প্রকৃতি হলো বক্রাকার এবং থেকে থেকে আসা। আর বৃত্তাকার বা থেমে থেমে আসার কারণে এর মধ্যে ধরা পড়ে সম্মুখের ঘটমান দৃশ্যপটের চিত্র। এভাবে সৃষ্টির মাঝে যাবতীয় ক্রিয়াকর্মের রেকর্ড সচিত্র সংরক্ষিত হয়ে থাকে। আলোর গতির সমপরিমাণ গতিতেই মহাবিশ্বের অতীত দিনের সব ঘটনা ও ক্রিয়াকাণ্ড সংরক্ষিত হয়ে আছে। যদি কোনো ব্যক্তি বা সত্তা আলোর গতির চেয়ে দ্রুত গতিতে মহাবিশ্বের প্রান্তরের দিকে ছুটে যায় তাহলে সে ঘটনা প্রবাহের বিভিন্ন স্তর অতিক্রমকালে অতীতের সব ঘটনাই সে ঘটমান অবস্থায় জীবন্ত দেখতে পাবে। এভাবেই তিনি যখন আলোর সর্বোচ্চ গতিতে চলতে ছিলেন, তখন হজরত ঈসা, মুসা, ইব্রাহিম, আদম আ: ও অন্যান্য অতীত ঘটনা তিনি প্রত্য করেছিলেন। তাই নবী ও রাসূলদের সাথে বিশ্বনবী সা:-এর সাক্ষাৎ মোটেই অবাস্তব ও অবৈজ্ঞানিক নয়। মূলত তা ছিল স্বাভাবিক ব্যাপার\n\nশেষ কথা : মেরাজের ঘটনাবলি আমাদের চিন্তা ও কল্পনাকে ঊর্ধ্বমুখী করে। বিজ্ঞানের নভোচারিতায় অভূতপূর্ব সাফল্য তার বাস্তব প্রমাণ। বস্তুত যেদিক দিয়েই দেখি না কেন, মেরাজ সত্যিই এক অপূর্ব ঘটনা। এ সম্বন্ধে চিন্তা করলেও হৃদয় পবিত্র হয়, মনের দিকচক্রবাল সম্প্রসারিত হয়ে যায়। মূলত মেরাজ মানবজাতির জন্য সামাজিক, বৈজ্ঞানিক, আধ্যাত্মিক- এক কথায় ইহলৌকিক।"
    },
    {
        "1": "শবে মেরাজ কি ? পবিত্র শবে মেরাজের গুরুত্ব ও তাৎপর্য",
        "2": "শবে মেরাজ কি ? পবিত্র শবে মেরাজের গুরুত্ব ও তাৎপর্য\n\nলাইলাতুল মেরাজ বা মেরাজের রজনী, যা সচরাচর শবে মেরাজ হিসাবে আখ্যায়িত, ইসলাম ধর্মমতে যে রাতে ইসলামের নবী হযরত মুহাম্মদ (ﷺ) অলৌকিক উপায়ে উর্ধ্বাকাশে আরোহণ করেছিলেন এবং স্রষ্টার সাথে সাক্ষাৎ করেন।\n\nমুসলমানরা এবাদত-বন্দেগীর মধ্য দিয়ে এই রাতটি উদযাপন করেন। ইসলামে মেরাজের বিশেষ গুরুত্ব আছে, কেননা এই মেরাজের মাধ্যমেই ইসলাম ধর্মের পঞ্চস্তম্ভের দ্বিতীয় স্তম্ভ অর্থাৎ নামায মুসলমানদের জন্য অত্যাবশ্যক অর্থাৎ (ফরজ) নির্ধারণ করা হয় এবং দৈনিক পাঁচ ওয়াক্ত নামাযের বিধান নির্দিষ্ট করা হয়।\n\nমেরাজ রজনীর গুরুত্ব :\n\nসর্বশেষ নবী হজরত মোহাম্মাদ (ﷺ) এর ২৩ বছরের নবুওয়তি জীবনের অন্যতম অলৌকিক ও তাৎপর্যপূর্ণ ঘটনা হলো \"মেরাজ\"। মেরাজে গমন করে রাসুলুল্লাহ (ﷺ) আল্লাহ তায়ালার কাছ থেকে উম্মতের জন্য পাঁচ ওয়াক্ত নামাজের আদেশসহ ইসলামী সমাজ পরিচালনার বিধি-বিধান নিয়ে আসেন। প্রিয় নবী হজরত মোহাম্মাদ (সাঃ) বিশ্ব মানবতার মুক্তির লক্ষ্যে ইসলামকে একটি পূর্ণাঙ্গ ও সর্বজনীন জীবন ব্যবস্থা হিসেবে রূপ দেয়ার জন্য তিনি আল্লাহ তায়ালার কাছ থেকে প্রয়োজনীয় দিকনির্দেশনা পেয়েছিলেন মেরাজ রজনীতে। এ জন্য এ রাতটি মুসলমানদের কাছে অতীব গুরুপূর্ণ রাত।\n\nমেরাজ সম্বন্ধে পবিত্র কোরআনে দিকনির্দেশনা :\n\nপবিত্র কোরআনে এ সম্পর্কে সূরা বনি ইসরাইলে বিস্তারিত আলোচনা করা হয়েছে।\n\nমহান আল্লাহ-পাক সুরা বনী ইসরাইলের -১ নং আয়াতে ইরশাদ করেন,\n\nতিনি পরম পবিত্র ও মহিমাময় সত্তা, যিনি স্বীয় বান্দাকে রাত্রিতে ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত, যার চতুর্দিকে আমি বরকতময়তার বিস্তার করেছি, তাকে আমার নিদর্শন হতে প্রদর্শনের জন্য। নিশ্চয় তিনি সর্বশ্রোতা, সর্বদ্রষ্টা।\n\nমেরাজের হাদিস :\n\nআনাস ইবনু মালিক রাদিয়াল্লাহু আনহু থেকে বর্ণিত, রাসূলুল্লাহ সাল্লাল্লাহু আলাইহি ওয়াসাল্লাম বলেছেন:\n\n“আমার নিকট বোরাক নিয়ে আসা হল, বোরাক হচ্ছে চতুষ্পদ জন্তু সাদা, লম্বা, গাধার চেয়ে বড় ও খচ্চর থেকে ছোট, তার দৃষ্টির শেষ প্রান্তে সে তার পা রাখে, তিনি বলেন: আমি তাতে সওয়ার হলাম, অবশেষে আমাকে বায়তুল মাকদিস নিয়ে আসা হল, তিনি বলেন: আমি তাকে সে খুঁটির সাথে বাঁধলাম যার সাথে নবীগণ বাঁধেন। তিনি বলেন: অতঃপর আমি মসজিদে প্রবেশ করি, তাতে দু’রাকাত সালাত আদায় করি, অতঃপর বের হই।\n\nঅতঃপর জিবরিল আমার নিকট মদের ও দুধের পাত্র নিয়ে আসেন, আমি দুধের পাত্র গ্রহণ করি, জিবরিল আমাকে বলেন: তুমি ফিতরাত (স্বভাব) গ্রহণ করেছ, অতঃপর আমাদের নিয়ে আসমানে চড়েন ...”।\n\nতিনি হাদিস উল্লেখ করেন, তাতে রয়েছে: “আমি আমার রব ও মুসা আলাইহিস সালামের মাঝে যাওয়া-আসা করতে ছিলাম, অবশেষে তিনি বলেন: হে মুহাম্মদ, প্রতি রাত-দিনে এ হচ্ছে পাঁচ ওয়াক্ত সালাত, প্রত্যেক সালাতের জন্য দশ, এভাবে পঞ্চাশ ওয়াক্ত সালাত। যে নেক কাজ করার ইচ্ছা করল কিন্তু তা করেনি, আমি তার জন্য একটি নেকি লেখি, যদি সে তা করে তার জন্য দশটি লেখা হয়। যে পাপ করার ইচ্ছা করে কিন্তু সে তা করে নি, তার জন্য কিছু লেখা হয় না, যদি সে তা করে তবে তার জন্য একটি পাপ লেখা হয়। তিনি বলেন: অতঃপর আমি অবতরণ করে মুসা আলাইহিস সালামের নিকট পৌঁছলাম এবং তাকে সংবাদ দিলাম, তিনি আমাকে বললেন: তোমার রবের নিকট ফিরে যাও, তার নিকট হরাসের দরখাস্ত কর, রাসূলুল্লাহ সাল্লাল্লাহু আলাইহি ওয়াসাল্লাম বললেন: আমি বললাম আমি আমার রবের নিকট বারবার গিয়েছি এখন লজ্জা করছি”।\n\nতথ্যসুত্র > গ্রন্থঃ সহিহ হাদিসে কুদসি, অধ্যায়ঃ ১/ বিবিধ, হাদিস নম্বরঃ ৯৯,ইসলামিক ফাউন্ডেশন [বুখারি ও মুসলিম] ।\n\nনবী (ﷺ) এর শ্রেষ্ঠ মোজেজা মেরাজ :\n\nআমাদের প্রিয় নবী (ﷺ) এর সব মোজেজার মধ্যে অন্যতম শ্রেষ্ঠ মোজেজা হলো \"মেরাজ\"। এ রাতে তিনি বায়তুল মোকাদ্দাসে নামাজে সব নবীর ইমাম হয়ে সাইয়্যিদুল মুরসালিনের আসনে অধিষ্ঠিত হয়েছেন। ফলে এ রাতটি নিঃসন্দেহে তার শ্রেষ্ঠত্বের গৌরবোজ্জ্বল নিদর্শন বহন করে।\n\nমেরাজ রজনীতে নবী (ﷺ) যে ঘরে ঘুমিয়েছিলেন :\n\nমেরাজ রজনীতে হজরত রাসুলুল্লাহ (ﷺ) সহ ধর্মিণী উম্মে হানী বিনতে আবু তালিবের ঘরে ঘুমিয়েছিলেন। হঠাৎ হজরত জিবরাইল (عليه السلام) এসে হজরত রাসুলুল্লাহকে (ﷺ) মসজিদুল হারামে নিয়ে যান। যেখানে তার বুক বিদীর্ণ করে জমজম কূপের পানি দিয়ে সীনা মোবারক ধৌত করে শক্তিশালী করেন। এ ঘটনাকে ‘শাক্কুস সদর’ বলে।\n\nবোরাকে চড়ে ঊর্ধ্ব আকাশে গমন :\n\nনবী (ﷺ) এর জীবনে অন্তত তিনবার এমনটা হয়েছে। তারপর সেখান থেকে তিনি ‘বোরাক’ নামক এক ঐশী বাহনে চড়ে বায়তুল মোকাদ্দাসে এসে সব নবীর ইমাম হয়ে দুই রাকাত নামাজ আদায় করেন। তারপর তিনি বোরাকে চড়ে ঊর্ধ্বে গমন করতে থাকেন। একের পর এক আসমান অতিক্রম করতে থাকেন। পথিমধ্যে হজরত মূসা (عليه السلام)সহ অনেক নবী-রাসুলের সঙ্গে তার সাক্ষাৎ হয়।\n\nস্বচক্ষে জান্নাত ও জাহান্নাম প্রত্যক্ষ করেন :\n\nসপ্তম আসমানের পর হজরত মোহাম্মাদ (ﷺ) বায়তুল মামুর পরিদর্শন করানো হয়। বায়তুল মামুরে দৈনিক ৭০ হাজার ফেরেশতা প্রবেশ করেন। ফেরেশতাদের সংখ্যা এত বেশি যে, যারা একবার এই বায়তুল মামুরে প্রবেশ করেন কিয়ামত পর্যন্ত তাদের সেখানে প্রবেশ করার পালা আসে না। সেখানে হজরত রাসুলুল্লাহ (ﷺ) স্বচক্ষে জান্নাত ও জাহান্নাম প্রত্যক্ষ করেন।\n\nস্বভাব ধর্মের নিদর্শন প্রাপ্তি :\n\nএরপর হজরত রাসুলুল্লাহ (ﷺ) এর সামনে একপাত্র মদ, একপাত্র দুধ এবং একপাত্র মধু আনা হয়। তিনি এর মধ্য থেকে দুধের পাত্রটি গ্রহণ করেন। তখন হজরত জিবরাইল (عليه السلام) বললেন, এটা স্বভাব ধর্মের নিদর্শন। আপনি এবং আপনার উম্মত এই স্বভাবধর্ম ইসলামের ওপর প্রতিষ্ঠিত থাকবেন।\n\nমহান আল্লাহ-পাকের সাথে সাক্ষাত লাভ :\n\nবায়তুল মামুরে হজরত জিবরাইল (عليه السلام) কে রেখে তিনি ‘রফরফ’ নামক আরেকটি ঐশী বাহনে চড়ে আল্লাহ তায়ালার দরবারে হাজির হন। কোনো কোনো বর্ণনায় আছে, মেরাজ রজনীতে হজরত রাসুলুল্লাহ (ﷺ) আল্লাহ তায়ালার এতটা কাছাকাছি গিয়েছিলেন যে, দু’জনের মধ্যখানে মাত্র এক ধনুক পরিমাণ ব্যবধান ছিল।\n\nপাঁচ ওয়াক্ত ফরজ নামায প্রাপ্তি :\n\nএখানে হজরত রাসুলুল্লাহ (ﷺ) এর উম্মতের ওপর ৫০ ওয়াক্ত নামাজ ফরজ করা হলো। পরবর্তী সময়ে পুনঃ পুনঃ আবেদনের প্রেক্ষিতে আল্লাহপাক দৈনিক পাঁচ ওয়াক্ত নামাজ উম্মতে মুহাম্মদির ওপর ফরজ করেন, যা ইসলামের পাঁচটি রুকনের অন্যতম রুকন বা ভিত্তি। আর এই নামাজই মানুষকে যাবতীয় পাপাচার ও অনাচার থেকে রক্ষা করে সত্যিকারের মানুষ হিসেবে তৈরি করে।\n\nনামজের জন্মদিবস-\n\nদ্বিনী ভাই ও বোনেরা আসুন, আমাদের প্রিয় নবী (সাঃ) কর্তৃক আনীত এবং মহান আল্লাহ-পাকের নিকট থেকে নির্দেশীত \"পাঁচ ওয়াক্ত নামায\" কায়েম করি এবং অন্যকেউ উৎসাহিত করে দুনিয়া ও আখেরাতের মুক্তির পথ সুগম করি । আল্লাহ-পাক আমাদের সকলকে ক্ষমা করুন- আমীন ।\n\nমেরাজের তাৎপর্য ও শিক্ষা\n\nআল্লাহ তাআলা প্রত্যেক যুগেই নবী-রাসুল প্রেরণ করেছেন। কোনো যুগ নবী-রাসুল থেকে খালি ছিল না। তাঁদের মধ্যে সর্বশ্রেষ্ঠ ও সর্বশেষ নবী হলেন আমাদের প্রিয় নবী (ﷺ)। তিনি সাইয়্যেদুল আম্বিয়া তথা নবী-রাসুলদের সর্দার। আল্লাহ তাআলা ইরশাদ করেন, ‘হে রাসুল! আমি আপনাকে গোটা মানবজাতির জন্য রাসুল হিসেবে প্রেরণ করেছি।’ (সুরা : সাবা, আয়াত : ২২) মহানবী (ﷺ)-এর নবুয়তকে শক্তিশালী করার জন্য অন্য নবী-রাসুলদের মতো তাঁকেও দেওয়া হয়েছে অগণিত মুজিজা। তন্মধ্যে মেরাজ অন্যতম।\n\nইসরা ও মেরাজের মধ্যে পার্থক্য : ইসরা অর্থ নৈশভ্রমণ, রাত্রিকালীন ভ্রমণ। আর মেরাজ অর্থ সিঁড়ি, ঊর্ধ্বলোকে গমন, সোপান, মই। মেরাজ তথা ঊর্ধ্বলোকে গমনের কথা হাদিস দ্বারা আর ইসরা তথা নৈশভ্রমণের কথা কোরআন মজিদ দ্বারা প্রমাণিত। ইসরাকে অস্বীকারকারী কাফির হবে, কিন্তু মেরাজকে অস্বীকারকারী কাফির হবে না, তবে মহাপাপী হবে।\n\nমেরাজ কখন সংঘটিত হয় : মেরাজ কখন সংঘটিত হয় এ ব্যাপারে মতভেদ রয়েছে। হজরত মুসা ইবনে ওকবা (رضي الله عنه) থেকে বর্ণিত আছে যে মিরাজের ঘটনা হিজরতের ছয় মাস আগে সংঘটিত হয়। ইমাম নববী ও কুরতুবির মতে, মিরাজের ঘটনা মহানবী (ﷺ)-এর নবুয়তপ্রাপ্তির পাঁচ বছর পর ঘটেছে। ইবনে ইসহাক বলেন, মিরাজের ঘটনা তখন ঘটেছিল, যখন ইসলাম আরবের সব গোত্রে ছড়িয়ে পড়েছিল। ইমাম হরবি বলেন, ইসরা ও মিরাজের ঘটনা রবিউস সানি মাসের ২৭ তারিখ রাতে হিজরতের এক বছর আগে ঘটেছিল। ইবনে কাসেম সাহাবি বলেন, নবুয়তপ্রাপ্তির ১৮ মাস পর এ ঘটনা ঘটেছে। বেশির ভাগ মতে, নবুয়তের দশম বর্ষে রজব মাসের ২৭ তারিখে মিরাজের ঘটনা সংঘটিত হয়। তিবরানি (رحمة الله) বলেছেন, যে বছর মহানবী (ﷺ)-কে নবুয়ত দেওয়া হয়, সে বছরই মেরাজ সংঘটিত হয়। কারো মতে হিজরতের ১৬ মাস আগে রমজান মাসে মেরাজ সংঘটিত হয়। (আর রাহিকুল মাখতুম)\n\nভ্রমণের সূচনা : হাদিসের ভাষ্য মতে, মিরাজের সূচনা হয় মসজিদে হারাম থেকে। রাসুলুল্লাহ (ﷺ) রজব মাসের ২৭-এর রজনীতে আল্লাহ তাআলার ঘরের হিজরের মাঝে শায়িত ছিলেন, এমন সময় হজরত জিবরাইল (عليه السلام) এসে জাগ্রত করে তাঁর বক্ষ মুবারক বিদীর্ণ করে দূষিত রক্ত বের করে আবার জোড়া লাগিয়ে দেন। অতঃপর বোরাকে করে সশরীরে বায়তুল মাকদাসে নিয়ে যান। বোরাক হলো এমন একটি প্রাণী, যা গাধা ও খচ্চরের মাঝামাঝি আকৃতির একটি জন্তু। তার দুই উরুতে রয়েছে দুটি পাখা। তা দিয়ে সে পেছনের পায়ে ঝাপটা দেয়, আর সামনের দৃষ্টির শেষ সীমায় পা ফেলে।\n\nপ্রিয় নবী (ﷺ) বায়তুল মাকদাসের দরজায় খুঁটির সঙ্গে বোরাকটি বেঁধে যাত্রাবিরতি করেন এবং সব নবীর ইমাম হয়ে নামাজ আদায় করেন। (আর রাহিকুল মাখতুম)।\n\nঊর্ধ্ব গমন : বায়তুল মাকদাসে দুই রাকাত তাহিয়্যাতুল মসজিদ নামাজ আদায় করার পর সিঁড়ি আনা হয়, যাতে নিচ থেকে ওপরে যাওয়ার জন্য ধাপ বানানো ছিল। তিনি সিঁড়ির সাহায্যে প্রথমে প্রথম আকাশে, অতঃপর অবশিষ্ট আকাশগুলোয় গমন করেন। এ সিঁড়িটি কী এবং কেমন ছিল, তার প্রকৃত স্বরূপ আল্লাহ তাআলাই জানেন। প্রতিটি আকাশে সেখানকার ফেরেশতারা তাঁকে অভ্যর্থনা জানান এবং প্রত্যেক আকাশে অবস্থানরত পয়গম্বরদের সঙ্গে তাঁর সাক্ষাৎ হয়।\n\nপ্রথম আকাশে হজরত আদম (عليه السلام)-কে, দ্বিতীয় আকাশে হজরত ইয়াহিয়া ও ঈসা (عليه السلام)-কে, তৃতীয় আকাশে হজরত ইউসুফ (عليه السلام)-কে, চতুর্থ আকাশে হজরত ইদরিস (عليه السلام)-কে, পঞ্চম আকাশে হজরত হারুন (عليه السلام)-কে, ষষ্ঠ আকাশে হজরত মুসা (عليه السلام)-কে এবং সপ্তম আকাশে হজরত ইবরাহিম (عليه السلام)-কে দেখতে পান। তিনি সাহাবায়ে কেরামের কাছে হজরত ঈসা ও মুসা (عليه السلام)-এর আকৃতিও বর্ণনা করেছেন। নবীদের স্থানগুলো অতিক্রম করে এক ময়দানে পৌঁছেন। যেখানে ভাগ্যলিপি লেখার শব্দ শোনা যাচ্ছিল। তারপর তিনি সিদরাতুল মুনতাহা গমন করেন, যেখানে আল্লাহ তাআলার নির্দেশে স্বর্ণের প্রজাপতি এবং বিভিন্ন রঙের প্রজাপতি ইতস্তত ছোটাছুটি করছে। ফেরেশতারা স্থানটি ঘিরে রাখছেন।\n\nরাসুলুল্লাহ (ﷺ) সেখানে হজরত জিবরাইল (عليه السلام)-কে তাঁর স্বরূপে দেখেন। তাঁর ছয় শ পাখা। সেখানে তিনি একটি দিগন্তবেষ্টিত সবুজ রঙের ‘রফরফ’ দেখতে পান। রফরফ হলো সবুজ রঙের গদিবিশিষ্ট পালকি। রফরফের মাধ্যমে তিনি স্বীয় রবের কাছে গমন করেন। এ সফরে তাঁকে কয়েকটি জিনিস দেখানো হয়। তাঁকে দুধ ও মদ দেওয়া হয়েছিল। তিনি দুধ গ্রহণ করেন। এটা দেখে হজরত জিবরাইল (عليه السلام) বলেন, আপনি স্বভাবগত বস্তু গ্রহণ করেছেন। আপনি মদ গ্রহণ করলে আপনার উম্মত পথভ্রষ্ট হয়ে যেত। তাঁকে জান্নাত ও জাহান্নাম দেখানো হয়। জাহান্নামিদের শাস্তিও তিনি অবলোকন করেন। জাহান্নামের দারোগা মালেককে দেখেছেন, তিনি হাসেন না। তাঁর চেহারায় হাসির কোনো ছাপও নেই।\n\nমেরাজ কি সশরীরে হয়েছে না আত্মিক হয়েছে : মহানবী (ﷺ)-এর মেরাজ সশরীরে হয়েছে। তাঁর দেহ ও আত্মা উভয়ই মিরাজে গমন করেছে। কেননা আল্লাহ তাআলা প্রিয় নবী (ﷺ)-এর মেরাজ গমনকে তাঁর এক বিশেষ মুজিজা হিসেবে গুরুত্ব সহকারে কোরআন মজিদে বর্ণনা করেছেন। যদি মেরাজ গমন কেবল আত্মিক হতো, তবে তা তার মুজিজা হতো না। কেননা মুজিজা কখনো গাইরে নবী থেকে প্রকাশ পেতে পারে না। অথচ বেহেশত, দোজখ, আরশ, কুরসি পর্যন্ত কোনো কোনো আউলিয়াও আত্মিকভাবে সফর করতে পারেন। অবশ্য কোনো অলি সশরীরে তথায় গমন করতে অক্ষম।\n\nসুতরাং মেরাজ গমন সশরীরে সংঘটিত হয়েছে বলে স্বীকার করলেই তা মুজিজা হিসেবে গণ্য হয়। কোরআন মজিদে বর্ণিত আয়াতের শব্দের প্রতি বিশেষভাবে দৃষ্টিপাত করলে দেখা যায় যে মহানবী (ﷺ)-এর মেরাজ গমন সশরীরেই সংঘটিত হয়েছিল। যেমন—‘সব দুর্বলতা থেকে পবিত্র ওই আল্লাহ, যিনি নিজের (সর্বশ্রেষ্ঠ)\n\n‘আবদ’-কে—অর্থাৎ বান্দাকে রাতারাতি মসজিদে হারাম থেকে মসজিদে আকসা পর্যন্ত নিয়ে গেছেন।’ এখানে বিশ্বনবীর নাম মুবারকের স্থলে আল্লাহর বিশেষ আবদ বলে উল্লেখ করা হয়েছে, যা মহানবীর একটি বিশেষণ। ‘আবদ’ শব্দের অর্থ হলো বান্দা, এই আবদ শব্দটির উৎপত্তি হয়েছে ইবাদত থেকে। ইবাদত অর্থ বন্দেগি। রুহবিহীন দেহ ‘আবদ’ নয় এবং দেহবিহীন রুহও আবদ নয়। বরং আবদ হতে হলে রুহ ও দেহ দুটিই সম্মিলিতভাবে থাকতে হয়। কাজেই মিরাজের ক্ষেত্রে আল্লাহ তাআলা যখন আপন ‘আবদ’-কেই নিয়ে গেছেন বলে উল্লেখ আছে, তখন প্রমাণিত হয়েছে যে রুহ ও দেহ উভয়ই নিয়ে গেছেন।\n\nআকাশের অগ্নি, শীত ইত্যাদি পরিমণ্ডল কিভাবে অতিক্রম করেছেন :\n\nযে মহাশক্তির মালিক আল্লাহ, তাঁর এই ক্ষমতাও আছে যে তিনি ক্ষণিকের জন্য তাঁর হাবিবকে ওই সব পরিমণ্ডল পার করার সময় শীতমণ্ডল সাময়িকভাবে গরম করতে পারেন এবং অগ্নিমণ্ডল ঠাণ্ডা করতে পারেন। যেমন হজরত ইবরাহিম (عليه السلام)-এর জন্য নমরুদের অগ্নিকুণ্ড ঠাণ্ডা করে দিয়েছিলেন। যেমন আল্লাহ তাআলা বলেন, ‘আমি বলেছিলাম, হে আগুন, তুমি ইবরাহিমের জন্য (ক্ষণিকের তরে) ঠাণ্ডা ও নিরাপদ হয়ে যাও।’ অধিকন্তু, এটি সবার পরীক্ষিত বিষয় হলো—বেশি ঠাণ্ডা অথবা জ্বলন্ত অগ্নিশিখা খুব দ্রুত অতিক্রম করলে ঠাণ্ডা বা গরম তাকে স্পর্শ করতে পারে না। যেমন জ্বলন্ত চেরাগের অগ্নিশিখার মধ্যে কেউ দ্রুত আঙুল সঞ্চালন করলে তার আঙুল পুড়ে যায় না, এমনকি তার লোমও জ্বলে না। অনুরূপভাবে মহানবী (ﷺ)-কে তাঁর প্রতিপালক আল্লাহ তাআলা শীতমণ্ডল ও অগ্নিমণ্ডল এত দ্রুত পার করে নিয়ে গেছেন যে তাঁকে আগুন স্পর্শই করতে পারেনি। আর বিশ্বনবী (ﷺ)-এর চলার গতি ছিল বিদ্যুতের গতি থেকেও দ্রুত।\n\nমিরাজের শিক্ষা : মিরাজের ঘটনা থেকে মুমিন খুঁজে পায় সঠিক পথের দিশা, লাভ করে আল্লাহর অপার অনুগ্রহ ও দ্বিনের অবিচলতা। আমাদের প্রিয় নবী (ﷺ) যে আল্লাহ তাআলার কাছে কত দামি ও মর্যাদার অধিকারী, তা এ ঘটনা থেকে স্পষ্ট হয়ে যায়। তাঁকে এমন মর্যাদা দান করা হয়েছে, যা অন্য কোনো নবীকে দান করা হয়নি। এ ঘটনার ফলে মুমিনের ঈমান মজবুত হয় এবং হূদয়ে বিশ্বনবী (ﷺ)-এর ভালোবাসা সুগভীর হয়।"
    },
    {
        "1": "মেরাজের সত্যতা প্রমাণে বিজ্ঞান",
        "2": "মেরাজের সত্যতা প্রমাণে বিজ্ঞান\n\nসর্বকালের সর্বশ্রেষ্ঠ ও সর্বশেষ রাসুল হযরত মুহাম্মদ সাল্লাল্লাহু আলাইহি ওয়া সাল্লাম-এর অন্যতম মোজেযা হচ্ছে মে’রাজ। এটা প্রিয় নবীর জীবনে এবং ইসলামের ইতিহাসে ও সবচেয়ে গুরুত্বপূর্ণ ঘটনা। তিনি ছাড়া পৃথিবীর অন্য কোনো মানুষ, এমনকি অন্য কোনো নবী-রাসুলের জীবনে এ ধরনের ঘটনা সংঘটিত হয়নি এবং কিয়ামত পর্যন্ত হবেও না। স্বয়ং আল্লাহ রাব্বুল আলামীন তাঁর প্রিয় হাবিব, রাহমাতুল্লিল আলামীন হযরত মুহাম্মদ সাল্লাল্লাহু আলাইহি ওয়া সাল্লামকে দাওয়াত করে হযরত জিব্রাইল আলাইহিস সালামকে পাঠিয়ে ‘বুরাক’ ও ‘রফরফে’ আরোহণ করিয়ে ‘আরশে আযীম’-এ নিয়ে আসেন। আর ইসলামের ইতিহাসে এটাই হচ্ছে মে’রাজ। মহানবীর সাল্লাল্লাহু আলাইহি ওয়া সাল্লাম এ পরিপূর্ণ ভ্রমণ দুটি পর্যায়ে বিভক্ত। প্রথম পর্ব ‘ইসরা’ যা মহাগ্রন্থ আল কুরআনের আলোকে সত্য প্রমাণিত এবং দ্বিতীয় পর্ব ‘মে’রাজ’ বা ঊর্ধ্বগমন, যা অসংখ্য সহি ও মুতাওয়াতির হাদিস দ্বারা প্রমাণিত।\n\nএ পরিভ্রমণে তিনি অতীত, বর্তমানে ও ভবিষ্যতের ঘটনাবলি পরিদর্শন করেন এবং সৃষ্টি ও সৃষ্টিজগতের সব রহস্য সম্পর্কে অবহিত হন। এর সঙ্গে বেহেশত-দোযখ, আরশ-কুরসি, লওহ-ক্বলম প্রভৃতি পরিদর্শন করেন। তিনি সপ্তম আকাশ অতিক্রম করে ‘সিদরাতুল মুনতাহা’য় পৌঁছেন এবং সেখান থেকে ‘রফরফ’-এ আরোহণ করে সর্বলোকের অতীত ‘কাবা কাওসায়ন আও আদনা’-এর মাকামে মহান আল্লাহর খাস কুরবতে যান এবং আল্লাহপাকের দিদার লাভে ধন্য হন।\n\nমহান আল্লাহ রাব্বুল আলামিনের সঙ্গে তার বিভিন্নমুখী প্রয়োজনীয় কথাবার্তা হয় ও অন্যান্য নির্দেশাদি ও পরামর্শ শেষে মহানবী সাল্লাল্লাহু আলাইহি ওয়া সাল্লাম আবার এ মাটির পৃথিবীতে প্রত্যাবর্তন করেন। সমগ্র পরিভ্রমণ ও তৎসংশ্লিষ্ট যাবতীয় কর্তব্যকর্ম সমাপনান্তে তিনি যখন ফিরে এলেন, তখন দেখলেন যে পৃথিবীতে তখন অতি সামান্য সময় অতিবাহিত হয়েছে। ওযুতে ব্যবহৃত পানি তিনি যেমন গড়াতে দেখে গিয়েছিলেন, ফিরে এসেও দেখলেন ঠিক তেমনি গড়াচ্ছে এবং ঘরের শিকলও আগের মতো নড়ছে। তাঁর সমগ্র ভ্রমণে আরো বহু ঘটনা ঘটেছিল, অসংখ্য ফেরেশতা এবং পূর্ববর্তী নবী-রাসুলদের সঙ্গে তাঁর সাক্ষাৎ ও কথাবার্তা হয়েছিল।\n\nকোরআনের অকাট্য তথ্য একজন মুসলমান মানতে বাধ্য। পবিত্র কোরআনে কল্পনার কোনো স্থান নেই। কোরআন ও হাদিসে এমন আরও বাস্তব ঘটনার প্রমাণ রয়েছে। যেমন হযরত মুসা আলাইহিস সালাম-এর দলবলসহ হেঁটে নীলনদ পার হওয়া। হযরত ইবরাহিম আলাইহিস সালাম-এর নমরুদের বিশাল অগ্নিকুন্ড থেকে রক্ষা পাওয়া, হযরত ঈসা আলাইহিস সালাম-এর আকাশে আরোহণ এবং তাঁর পুনরায় দুনিয়াতে আগমন হওয়ার কথা। বিবি মরিয়মের স্বামী ব্যতীত পুত্রসন্তান লাভ, হযরত মুসা আলাইহিস সালাম-এর উম্মতের জন্য আকাশ থেকে গায়েবি খাদ্য মান্ন ও সালওয়া নাযিল করা, হযরত ঈসা আলাইহিস সালাম-এর উম্মতের জন্য খাদ্যভর্তি খাঞ্চা ‘মা-য়িদাহ’ আকাশ থেকে নাযিল করা।\n\nহযরত সুলাইমান আলাইহিস সালাম-এর নির্দেশে বিশেষ কিতাবের জ্ঞানী এক ব্যক্তি ‘সাবা’ রাষ্ট্রের রাণী বিলকিসের সিংহাসনকে চোখের পলকে ইয়ামেন থেকে উঠিয়ে আনা (সূরা নামল, আয়াত-৪০)। ফেরেশতারা প্রতিদিন আকাশে ওঠানামা করা এবং পৃথিবীর সব জায়গায় ঘুরে বেড়ানো কোনটিকেই অস্বীকার করার উপায় নেই। আর ফেরেশতাদের আকাশে ওঠানামার শক্তিদানকারী আল্লাহ তাঁর এক বিশেষ বান্দাকে ক্ষণিকের মধ্যে আকাশে ওঠানামার ব্যবস্থা করা কত না সহজ!\n\nমহাকাশ বিজ্ঞানীদের মহাকাশ অভিযান শুরু হয় ১৯৫৭ সালে। এ অভিযানে প্রথম সফলতা আসে ১৯৬৯ সালের ২১ জুলাই। ২ লাখ ৫২ হাজার মাইল ভ্রমণ শেষে (অ্যাপোলো ১১ নভোযানে) নীল আর্মস্ট্রং চাঁদের বুকে প্রথম পা রাখেন। কিন্তু তারও ১৪০০ বছর আগে রাসুল সাল্লাল্লাহু আলাইহি ওয়া সাল্লাম আল্লাহর আরশ পর্যন্ত ৫ হাজার বছরের পথ মুহূর্তেও মধ্যে ভ্রমণ করে ফিরে আসেন, যা জগতের চিন্তাশীল ও বিজ্ঞানীদের মনের দুয়ার খুলে দিয়েছে। আজ মঙ্গলগ্রহেও বসবাসের চিন্তা করছে মানুষ। যার দূরত্ব পৃথিবী থেকে সাড়ে ৩ কোটি মাইল।\n\nযারা বিজ্ঞানময় কোরআন, পদার্থ বিজ্ঞান, মহাজাগতিক বিজ্ঞান, আলোক বিজ্ঞান গতি ও সময়ের সর্বশেষ গবেষণালব্ধ ঘটনাগুলোর ধারাবাহিকভাবে জ্ঞান রাখেন, তাদের কাছে মেরাজের সম্পূর্ণ বিষয়টির সত্যতা দিনের মতো উজ্জ্বল। চোখের পলকে লাখ-কোটি মাইল পথ অতিক্রম করার ক্ষমতা আল্লাহপাক ‘বোরাক’কে দিয়েছেন। বোরাকের নিয়ন্ত্রণকারী স্বয়ং আল্লাহ, তাই চন্দ্র অভিযানে অ্যাপোলো-১৬-এর ন্যায় তা বিকল হওয়ার নয়।\n\nগতিবিজ্ঞান, মাধ্যাকর্ষণ তত্ত্ব এবং আপেক্ষিক তত্ত্বের সর্বশেষ বিশ্লেষণ ও পর্যালোচনার আলোকে মেরাজের ঘটনাকে বিচার করলে এর সম্ভাব্যতা সহজেই আমাদের কাছে বোধগম্য হয়ে ওঠে। বিংশ শতাব্দীর মধ্যভাগ পর্যন্ত বিজ্ঞানীরা বিশ্বাস করতে পারেননি যে, মাধ্যাকর্ষণ শক্তিকে ভেদ করা সম্ভব। যেমন স্যার আইজাক নিউটনের সূত্র অনুসারে, মাধ্যাকর্ষণ নীতি যা ডিঙানো অসম্ভব। কিন্তু সত্তরের দশকের বিজ্ঞানীরা চাঁদে পৌঁছার মাধ্যমে প্রমাণ করেছেন যে, মাধ্যাকর্ষণ শক্তিকে ডিঙানো সম্ভব। এ সম্পর্কে আধুনিক বৈজ্ঞানিক তিনি বলেছেন, ‘Gravity steadily weakens as we go up words away from Earth, until at very great distances it becomes completely negligible.\n\nরিলেটিভিটি অফ টাইম তথা সময়ের আপেক্ষিকতা তত্ত্ব\n\nবিজ্ঞানী আলবার্ট আইনস্টাইনের ‘আপেক্ষিক তত্ত্ব’ প্রকাশিত হওয়ার পর মে’রাজসংক্রান্ত এ বিবরণ নিয়ে এখন আর কোনো প্রশ্ন সাধারণত উত্থাপিত হয় না। বিজ্ঞান দ্বারা এটি প্রমাণিত। একবিংশ শতাব্দীর সূচনালগ্নে বিজ্ঞানের ব্যাপক উন্নতি ও অগ্রগতির এ যুগে মে’রাজ ও ইসলামের অন্যান্য বহু দিক ও বিভাগ সম্পর্কে মুসলিম-অসুমলিম নির্বিশেষে সবাই ইতিবাচক ধারণা পোষণ করেন।\n\nআলবার্ট আইনস্টাইনের রিলেটিভিটি অফ টাইম তথা সময়ের আপেক্ষিকতার থিওরিটিও মেরাজের ঘটনা বুঝতে সহায়ক হয়। দ্রুতগতির একজন রকেট আরোহীর সময়জ্ঞান আর একজন স্থিতিশীল পৃথিবীবাসীর সময়জ্ঞান এক নয়। রকেট আরোহীর দুই বছর পৃথিবীর দুশ’ বছরের সমানও হতে পারে।\n\nপবিত্র কোরআনেও এমন একটি ইঙ্গিত পাওয়া যায়। হযরত উযাইর আলাইহিস সালামকে আল্লাহতায়ালা একশ’ বছর ওফাতাবস্থায় রাখলেন। তারপর তাকে জীবিত করে প্রশ্ন করলেন- ‘বলত, কতদিন এভাবে ছিলে? তিনি বললেন, একদিন বা একদিনের কিছু সময় আমি এভাবে ছিলাম। আল্লাহ বললেন, না। তুমি বরং একশ’ বছর এভাবে ছিলে। তোমার খাবার ও পানীয়ের দিকে তাকিয়ে দেখ সেগুলো পচে যায়নি। আর দেখ নিজের গাধাটির দিকে। (বাকারা : ২৫৯)। এ আয়াতে দেখা যাচ্ছে, হযরত উযাইর আলাইহিস সালাম যে সময়টাকে একদিন বা তারও কম ভাবছেন বাস্তবে তা একশ’ বছর। একদিকে তার খাবার পচে যায়নি তাতে সময়টা সামান্যই মনে হচ্ছে, অপরদিকে তার মৃত গাধার গলে-পচে যাওয়া বিচূর্ণ হাড্ডি প্রমাণ করছে বহুকাল এরই মধ্যে চলে গেছে।\n\nএটাকে রিলিটিভিটি অফ টাইম সময়ের আপেক্ষিকতা বলা যেতে পারে। মার্কিন নভোযান ডিসকভারির মহাশূন্যচারীরা নিরাপদে পৃথিবীতে ফিরে আসায় প্রমাণিত হয়েছে নভোভ্রমণ বাস্তবেই সম্ভব। কিন্তু হযরত মুহাম্মদ সাল্লাল্লাহু আলাইহি ওয়া সাল্লাম যখন মেরাজে গিয়েছিলেন তখন বিষয়টা কল্পনাতীত ছিল। মিরাজের ঘটনা মহাকাশ বিজ্ঞানের নতুন নতুন আবিষ্কারের বিশাল অবদান রেখেছে।\n\nবিজ্ঞান বর্ণিত বিশ্ব ও ইলমে মারিফাত\n\nআমরা লক্ষ্য করি, ‘ইলমে মাআরিফাত’ বা আধ্যাত্মিক জ্ঞানের যে সূত্র দ্বারা মে’রাজকে সহজে উপস্থাপন করা যায়, তার সঙ্গেও বিজ্ঞানের সূত্রের কোনো গরমিল নেই। ইলমে মাআরিফাত সমগ্র সৃষ্টিকে তিনটি ‘আলম’ বা জগতে বিভক্ত করে। এ তিনটি স্তরের প্রথমটি হচ্ছে ‘আলমে শাহাদাত বা আলমে খালক’ অর্থাৎ ব্যক্তিজগৎ বা সৃষ্টজগৎ। দ্বিতীয় স্তরটি হচ্ছে ‘আলমে গায়েব’ বা অদৃশ্য জগৎ। এটি আমাদের স্থূল ইন্দ্রিয় জ্ঞানের অতীত এক সূক্ষ্ম জগৎ। সৃষ্টির তৃতীয় স্তরটি হচ্ছে ‘আলমে মেসাল’ বা প্রতিরূপ জগৎ। এটিই হচ্ছে অতীব গুরুত্বপূর্ণ। কারণ এটি হচ্ছে পূর্ববর্তী জগৎ দুটোরই অবিকল প্রতিরূপ- ঠিক যেন দর্পণে প্রতিফলিত প্রতিবিম্ব। জড় জগৎ ও রূহানী জগতের জড় ও অজড় সবকিছুই এখানে প্রতিবিম্বিত রূপে বর্তমানে। এ জগতের সবচেয়ে বড় বৈশিষ্ট্য হচ্ছে এই যে, এখানে স্থান, কাল ও গতি বলে কিছু নেই, এখানে সবই বর্তমান, সর্বলোকের। স্থান, কাল ও গতি এখানে পরস্পরের সঙ্গে মিশে একাকার হয়ে আছে। বিজ্ঞান বর্ণিত বিশ্বও ইলমে মারিফাত বর্ণিত বিশ্বের মতোই তিনটি স্তরে বিভক্ত। যথা জড় জগৎ, অতীন্দ্রিয় জগৎ ও ঋণাত্মক পদার্থ জগৎ বা প্রতিরূপ জগৎ। কাজেই ইলমে মারিফাত ও বিজ্ঞানের ধারণা এ ক্ষেত্রে অভিন্ন।\n\nএখন দেখা যাক এ অভিন্ন ধারণার ভিত্তিতে মেরাজের স্বরূপ ও প্রকৃতি কেমন। এ তত্ত্বের ভিত্তিতে মে’রাজকে বিশ্লেষণ করলে দেখা যায় যে, মাসজিদে হারাম থেকে মাসজিদে আকসা পর্যন্ত অর্থাৎ কাবা শরিফ থেকে বায়তুল মোকাদ্দাস পর্যন্ত রাসুলুল্লাহ সাল্লাল্লাহু আলাইহি ওয়া সাল্লাম যে পরিভ্রমণ করেন, তা হচ্ছে জড় জগতে ভ্রমণ।\n\nঅতঃপর সেখান থেকে তিনি ‘সিদরাতুল মুনতাহা’ পর্যন্ত যে ভ্রমণ করেন তা হচ্ছে আলমে গায়েব বা সূক্ষ্মজগৎ পরিভ্রমণ এবং সর্বশেষে আরশে আযিম পর্যন্ত যে আলাদা জগৎ তিনি পরিভ্রমণ করেন, তা হচ্ছে আলমে মেসাল বা প্রতিরূপ জগৎ। তিনি এ জগতে প্রবেশ করেই স্থান-কালের অতীত অবস্থায় সৃষ্টির সব রহস্য অবগত হন এবং ভূত-বর্তমান ও ভবিষ্যতের সবকিছু চাক্ষুষ দর্শন করেন এবং আল্লাহর দিদার লাভ ও তাঁর সঙ্গে কথোপকথন সম্পন্ন করে পুনরায় জড় জগতে ফিরে আসেন। ফিরে এসে দেখেন যে, পৃথিবীর সময়ের হিসাব মোতাবেক অতি সামান্য সময়ই এতে অতিবাহিত হয়েছে।\n\nসুতরাং বিজ্ঞান মে’রাজকে আরো সহজে বোঝার ব্যবস্থা করে দিয়েছে। মেরাজের সময় মহানবী সাল্লাল্লাহু আলাইহি ওয়া সাল্লামের ব্যবহৃত বাহনের নামটিও এক্ষেত্রে বিশেষ প্রণিধানযোগ্য। এর নাম হচ্ছে ‘বুরাক’ অর্থাৎ মহাবিদ্যুৎচালিত বাহন, যার গতিবেগ বিদ্যুৎ বা আলোর গতিবেগের চাইতেও বেশি ছিল। কিন্তু লক্ষণীয় যে, তা ছিল ‘মহানবী সাল্লাল্লাহু আলাইহি ওয়া সাল্লাম-এর সম্পূর্ণ নিয়ন্ত্রণাধীন’। বর্তমান বিশ্বে নিয়ন্ত্রিত মহাশূন্যযানের কথা সবাই অবগত আছেন এবং ভবিষ্যতে ‘ফোটনরকেট’ বা আলোর গতিবেগসম্পন্ন যানের কথাও মানুষ চিন্তা করছেন।\n\nযা হোক, বুরাকের গতিবেগ রাসুলুল্লাহ সাল্লাল্লাহু আলাইহি ওয়া সাল্লামের সম্পূর্ণ নিয়ন্ত্রণাধীন ছিল বলে তা কখনো আলোর গতিবেগের সমান এবং কখনো বা প্রয়োজনের তাগিদে কমবেশি করা হয়েছিল। কাজেই কাবা শরিফ থেকে বায়তুল মোকাদ্দাস পর্যন্ত তাঁর যে পরিভ্রমণ ছিল, তাতে সম্ভবত আলোর চাইতে কম গতিবেগে ‘বুরাক’ পরিচালিত হয়েছিল বিধায় তাতে ‘রাতের কিয়দংশ’ বা সামান্য সময় লেগেছিল, কিন্তু সেখান থেকে ঊর্ধ্বলোকে তাঁর যে ভ্রমণ, তা আলোর গতিবেগের সমান বা এর চাইতেও বেশি ছিল। ফলে এ অংশের ভ্রমণে কাল ছিল স্থবির এবং পরে পশ্চাৎগামী।\n\nবিশেষ করে ‘সিদরাতুল মুনতাহা’ হতে ‘আলমে মেসাল’ বা প্রতিরূপ জগতে পরিভ্রমণের সময় ‘বুরাক’ থেকে বেশি গতিবেগসম্পন্ন ‘রফরফ’ ব্যবহৃত হয়েছিল বলে সেখানে কাল ছিল পশ্চাৎগামী। ফলে তিনি সেখানে অতীত, বর্তমান ও ভবিষ্যৎ সম্পর্কে সম্যক অবহিত হয়েছিলেন ও চাক্ষুষ পরিদর্শন করেছিলেন। সব মিলিয়ে তাঁর পৃথিবীতে প্রত্যাবর্তন পর্যন্ত সময় লেগেছিল অতি সামান্য।\n\nবোরাক ও রফরফ\n\nমেরাজে বাহন হিসেবে বোরাক ব্যবহৃত হয়েছিল। ‘বোরাক’ আরবি ‘বারকুন’ শব্দ থেকে উদ্ভূত, যার অর্থ হলো বিদ্যুত । এটা নূরের তৈরি জান্নাতি বাহন। বিজ্ঞানীদের মতে আলোর গতি প্রতি সেকেন্ডে ১,৮৬০০০ (এক লাখ ছিয়াশি হাজার) মাইল। শাব্দিক অর্থ বিবেচনায় বোরাকের গতি অন্তত আলোর গতির সমান ছিল। হয়তো আরও বেশিই ছিল অর্থাৎ এর গতি অকল্পনীয় দ্রুত। যার কারণেই অতি অল্প সময়ের ব্যবধানে রাসুল সাল্লাল্লাহু আলাইহি ওয়া সাল্লামের সপ্তাকাশ ভ্রমণ সম্ভব হয়েছে।\n\nহযরত মুহাম্মদ সাল্লাল্লাহু আলাইহি ওয়া সাল্লাম বোরাকের দ্রুতগতির বর্ণনা দিয়ে বলেছেন, বোরাক নিজ দৃষ্টিসীমার শেষ প্রান্তে প্রতিটি কদম ফেলে। ইট-কংক্রিটের শহরে মানুষের দৃষ্টি বেশিদূর যায় না ঠিকই, কিন্তু দৃষ্টির সামনে কোনো অন্তরায় না থাকলে দিগন্ত দেখা যায়। আমরা পৃথিবী থেকে আকাশও তো দেখতে পাই। সেটা প্রথম আকাশ, সপ্তম আকাশের আগে কিছু না থাকলে পৃথিবী থেকেই হয়তো সপ্তম আকাশও দেখা সম্ভব হতো। এভাবে বিশ্লেষণ করলেই বুঝে আসে বোরাক কত দ্রুতগতির বাহন ছিল। বোরাকের গতির প্রকৃত জ্ঞান এখনও হয়তো মানুষের অর্জনই হয়নি।\n\nউপরন্তু মসজিদে আকসা থেকে ঊর্ধ্বলোকের ভ্রমণের জন্য মে’রাজ (সিঁড়ি)ও নিয়ে আসা হয়েছিল। বোরাকে চড়ে রাসূল সাল্লাল্লাহু আলাইহি ওয়া সাল্লাম সেই সিঁড়িতে উঠেছিলেন। ফলে বোরাকের গতি কত বেড়ে গিয়েছিল তা মহান আল্লাহই ভালো জানেন। যুক্তরাষ্ট্রের বিজ্ঞানীদের বক্তব্য হচ্ছে, আলো অপেক্ষা আলোর তরঙ্গের গতি আরও অধিক। বোরাক ও মিরাজে ব্যবহৃত সিঁড়ির সমন্বিত গতি আলো ও আলোর তরঙ্গের গতি থেকেও বেশি ছিল। কারণ মেরাজের জন্য এ যানটি বিশেষভাবে পাঠানো হয়েছিল।\n\nআর ‘রফরফ’ হলো বোরাকের চেয়েও শক্তিশালী, যা মানুষ কল্পনাও করতে পারবে না। ‘রফরফ’-এর আভিধানিক অর্থ নরম তুলতুলে, সবুজ বিছানা। সূর্যরশ্মির চেয়েও ক্ষিপ্র তার গতিবেগ। নবীজীর মে’রাজ সশরীরে হয়েছিল বলেই ‘বোরাক’ ও ‘রফরফ’-এর মতো বাহন ব্যবহৃত হয়েছিল।\n\n‘বোরাক’ ও ‘রফরফ’ থিওসফি শাস্ত্রের ‘ইথালিক দেহ’ মানসদেহ অপেক্ষা অধিকতর সূক্ষ্ম, শক্তিশালী, যুক্তিময়, যা স্থান-কালের মাঝে কোন সীমা-পরিসীমা ছাড়াই সসীমে মিশে যেতে পারে। বোরাক ও রফরফ দুটিই বিদ্যুৎ জাতীয় নূরের বাহন। তাই আলোর গতির চেয়েও অধিকতর দ্রুতগামী কুদরতি বাহনে স্বল্প সময়ে মে’রাজ সংঘটিত হওয়া সম্ভব। অতএব মুহাম্মদ সাল্লাল্লাহু আলাইহি ওয়া সাল্লামের মে’রাজ সশরীরে হয়েছিল আজকের বিজ্ঞানের মহাকাশ বিজয়ই তার উজ্জ্বল প্রমাণ।\n\nমাধ্যাকর্ষণ শক্তি ও রাসূলে করীম সাল্লাল্লাহু আলাইহি ওয়া সাল্লাম বিরুদ্ধবাদীরা বলেন, পৃথিবীর মাধ্যাকর্ষণ শক্তি থাকায় শূন্য ভূমন্ডলের যে কোনো স্থূল বস্তুকে সে নিচের দিকে টেনে নামায়, তাই কোনো স্থূলদেহী মানুষের দ্বারা মহাকাশ ভ্রমণ সম্ভব নয়। অর্থাৎ মাধ্যাকর্ষণ শক্তির দোহাই দিয়ে তারা মে’রাজকে অস্বীকার করেছেন।\n\nবিরুদ্ধবাদীদের সে নীতি আধুনিক বিজ্ঞানীরা প্রত্যাখ্যান করেছেন। শূন্যে অবস্থিত যে কোনো স্থূল বস্তুকে পৃথিবী যেসব সময় সমানভাবে আকর্ষণ করতে পারে না আজ তা পরীক্ষা-নিরীক্ষায় সত্য প্রমাণিত হয়েছে। তাদের মতে, প্রত্যেক গ্রহেরই নিজস্ব আকর্ষণ শক্তি রয়েছে। সূর্য ও পৃথিবী একে অন্যকে টেনে রাখে। এ টানাটানির ফলে উভয়ের মাঝখানে এমন একটা স্থান আছে, যেখানে কোনো আকর্ষণ-বিকর্ষণ নেই। যার ফলে পৃথিবীর কোনো বস্তু যদি সীমানা পার হয়ে সূর্যের সীমানায় যেতে পারে, তা হলে তা আর পৃথিবীতে ফিরে আসবে না।\n\nগতিবিজ্ঞানের মতে, পৃথিবী থেকে কোনো বস্তুকে প্রতি সেকেন্ডে ৬.৯০ অর্থাৎ ৭ মাইল বেগে ঊর্ধ্বলোকে ছুড়ে দেওয়া হলে তা আর পৃথিবীতে ফিরে আসবে না। আবার পৃথিবী থেকে কোনো বস্তু যতই ওপরে উঠবে ততই তার ওজন কমবে। যার ফলে অগ্রগতি ক্রমেই সহজ হয়ে যাবে। আধুনিক বিজ্ঞানীরা বলেন, পৃথিবী থেকে কোনো বস্তুর দূরত্ব যতই বাড়ে, ততই তার ওজন কমে, পৃথিবীর এক পাউন্ড ওজনের কোনো বস্তু ১২ হাজার মাইল ঊর্ধ্বে মাত্র এক আউন্স হয়ে যায়। এ থেকে বলা যায়, পৃথিবী থেকে যে যত ঊর্ধ্বে গমন করবে, ততই ততই ওজন কমবে।\n\nবিজ্ঞানীরা হিসাব কষে দেখেছেন, ঘণ্টায় ২৫ হাজার মাইল বেগে ঊর্ধ্বলোকে ছুটতে পারলে পৃথিবী থেকে মুক্তি লাভ করা যায়। একেই মুক্তিগতি বলে। গতি বিজ্ঞানের এসব নতুন নতুন আবিষ্কারের ফলে মানুষ চাঁদে যেতে পেরেছে এবং মঙ্গল গ্রহে যাওয়ার প্রচেষ্টা চলছে। তাই মাধ্যকর্ষের যুক্তি দিয়ে মেরাজের সত্য কেউ উড়িয়ে দিতে পারে না।\n\nজড়দেহের নভোলোকে গমন\n\nবিরুদ্ধবাদীদের মতে, রাসুল সাল্লাল্লাহু আলাইহি ওয়া সাল্লামের দেহ জড়দেহ, তাই তা নভোলোকে পৌঁছতে পারেন না। মূলত রাসুল সাল্লাল্লাহু আলাইহি ওয়া সাল্লাম মানব ছিলেন বলে আমাদের মতো জড় উপাদান বিশিষ্ট মানব ছিলেন না। আল্লাহর সৃষ্টিজগতে দেখা যায়, বুনিয়াদ এক হলেও প্রতিটি বস্তুরই ভিন্ন ভিন্ন প্রকারভেদ রয়েছে। যেমন কয়লা থেকে হীরক প্রস্তুত হয়। উভয়ই পদার্থ। কিন্তু তাই বলে এ দুইটি পদার্থ এক নয়। তা ছাড়া সব পদার্থের সবখানেই ধর্ম এক নয়। যেমন কাচ জড় পদার্থ, বাধা দেওয়া তার ধর্ম। এ জন্য একটা কাঠ তার মধ্য দিয়ে যেতে পারে না; কিন্তু আলোক রশ্মি তার বুকের ভেতর ভেদ করে চলে যায়, বাধা দিতে পারে না।\n\nআবার দেখা যায়, পানির কঠিন, তরল ও বায়বীয় তিন অবস্থায় ভিন্ন-ভিন্ন তিনটি রূপ, একটি থেকে অন্যটি ভিন্ন। এমন অনেক অস্বচ্ছ পদার্থ রয়েছে যার ভেতরে সাধারণ আলো প্রবেশ করতে পারে না, কিন্তু রঞ্জন রশ্মি বা এক্সরে তা ভেদ করে চলে যায়। বিজ্ঞানীদের মতে, আমরা যে পদার্থ দেখি তা-ই যে তার একমাত্র সত্য রূপ, এ কথা নিশ্চিত করে বলা যায় না।\n\nঅল্প সময়ের মধ্যে গমন ও প্রত্যাবর্তন\n\nসন্দেহবাদীদের ধারণা, এত অল্প সময়ের মধ্যে রাসুল সাল্লাল্লাহু আলাইহি ওয়া সাল্লাম বাইতুল মোকাদ্দাস হয়ে সপ্তম আসমানের ওপর সিদরাতুল মুন্তাহা পেরিয়ে আল্লাহর সঙ্গে কথাবার্তা বলে আবার মক্কায় ফিরে এলেন, তা কি করে সম্ভব!\n\nমূলত আল্লাহর সময়ের সঙ্গে পৃথিবীর সময়ের মিল হবে না। বিজ্ঞানীরা বলেন, আমাদের ঘড়ি অন্য গ্রহে অচল। এ বিষয়ে আধুনিক বিজ্ঞানীদের মত, স্বভাবের প্রকৃত সময় সম্পর্কে আজো আমরা জানি না। বিজ্ঞানীরা জানান, আলোর গতির যত কাছে যাওয়া যায়, ততই সময় শ্লথ হয়ে আসে। আলোর গতি অপেক্ষা বেশি দ্রুতগতিতে গেলে সময় উল্টো দিকে বয়। মেরাজের বেলায়ও তা হয়েছিল। রাসুল সাল্লাল্লাহু আলাইহি ওয়া সাল্লামের বাহনের গতি আলোর গতি অপেক্ষা বেশি ছিল; তাই মে’রাজ থেকে ফিরে এসে বিছানা উষ্ণ পাওয়ার বিষয়টিও সম্পূর্ণ সত্য ঘটনা। বিজ্ঞানী আইনস্টাইনের ভাষায় ‘স্ট্যান্ডার্ড টাইম বলে কোনো টাইম নেই, সব টাইমই লোকাল অর্থাৎ স্থানীয়ভাবে প্রযোজ্য। আল্লাহর কাছে স্থান, কাল, গতি ও সময়ের কোনো বন্ধন নেই। তিনি যখন যা ইচ্ছা করেন মুহূর্তের মধ্যেই তা ঘটিয়ে থাকেন। তার রহস্য সম্পর্কে মানুষের জ্ঞান অক্ষম।\n\nরাসুলুল্লাহর সাল্লাল্লাহু আলাইহি ওয়া সাল্লাম বক্ষ বিদারণ ও মহাশূন্যচারীর দৈহিক ও মানসিক প্রশিক্ষণ\n\nমে’রাজ বা ঊর্ধ্বলোক পরিভ্রমণের পূর্ব মুহূর্তে রাসুলুল্লাহ সাল্লাল্লাহু আলাইহি ওয়া সাল্লামের বক্ষ বিদারণের বিষয়টিও এখানে লক্ষণীয়। আমরা জানি, সার্জিক্যাল অপারেশনের ক্ষেত্রে হৃৎপিন্ড-কে বক্ষবিদারণের মাধ্যমে দেহের বাইরে এনে প্রয়োজনীয় কাজ সেরে আবার যথাস্থানে প্রতিস্থাপন করা বর্তমান যুগে কঠিন কিছু নয়। তা ছাড়া আজকাল ভূপৃষ্ঠ থেকে মাত্র কয়েক শ’ মাইল দূরত্বের মধ্যে এবং প্রতি সেকেন্ডে মাত্র সাত মাইলের মতো গতিবেগে পরিভ্রমণের জন্য যেসব মহাশূন্যচারীকে কক্ষপথে পাঠানো হচ্ছে, তাদেরও বহু সময়ব্যাপী বহুবিধ দৈহিক ও মানসিক প্রশিক্ষণের মাধ্যমে এমনভাবে প্রস্তুত করে নেয়া হয়, যাতে তারা অপার্থিব পরিবেশ -পরিস্থিতির সঙ্গে সম্পূর্ণভাবে নিজেদের খাপ খাইয়ে নিতে পারে।\n\nজড় জগতের এ সীমিত পরিসর ও সামান্য গতিবেগে পরিভ্রমণকারীকেই যদি এভাবে প্রস্তুত করে নিতে হয়, তাহলে স্থান-কালের অতীত ঊর্ধ্বলোকে প্রতি সেকেন্ডে এক লাখ ছিয়াশি হাজার মাইল বা এর চেয়েও অধিক গতিবেগে পরিভ্রমণকারীর জন্য সেরূপ পূর্ব প্রস্তুতির প্রয়োজন অবশ্যই আছে এবং ওই ভ্রমণে যেসব অভিজ্ঞতা তিনি লাভ করবেন সেগুলো পরিপূর্ণভাবে আত্মস্থ করার লক্ষ্যে বক্ষবিদারণের মাধ্যমে তাঁর কালবকে ‘বিশ্বাস ও হিকমত’ অনুপ্রবিষ্ট করার মাধ্যমে শক্তিশালী করা নিশ্চয়ই জরুরি ছিল।\n\nরাসুলুল্লাহ সাল্লাল্লাহু আলাইহি ওয়া সাল্লাম কর্তৃক বায়তুল মোকাদ্দাস দর্শন ও বিবরণ প্রদান\n\nমে’রাজ সম্পর্কিত যে গুরুত্বপূর্ণ দিকটি সম্পর্কে খানিকটা আলোচনা করতে চাই তা হচ্ছে প্রত্যাবর্তনের পর কাবা প্রাঙ্গণে অবস্থান করে রাসুলুল্লাহ সাল্লাল্লাহু আলাইহি ওয়া সাল্লাম কর্তৃক বায়তুল মোকাদ্দাস দর্শন ও লোকজনের সামনে এর বিবরণ প্রদান। মহানবী সাল্লাল্লাহু আলাইহি ওয়া সাল্লাম যখন মেরাজের বিবরণ লোকজনের সামনে প্রদান করছিলেন তখন মক্কার অবিশ্বাসী কুরাইশ নেতৃবৃন্দ, বিশেষ করে আবু জাহল রাসুলুল্লাহ সাল্লাল্লাহু আলাইহি ওয়া সাল্লামকে মিথ্যাবাদী ও পাগল প্রতিপন্ন করার জন্য তাঁর কাছে চূড়ান্তভাবে বায়তুল মোকাদ্দাসের যথাযথ বর্ণনা দাবি করে।\n\nঠিক তখনই আল্লাহ তায়ালার নির্দেশে হযরত জিব্রাইল আলাইহিস সালাম স্বীয় পাখার ওপর বায়তুল মোকাদ্দাসসহ রাসুলুল্লাহর সাল্লাল্লাহু আলাইহি ওয়া সাল্লাম সামনে উপস্থিত হন অথবা তাঁর ও বায়তুল মোকাদ্দসের মধ্যকার পর্দা উঠিয়ে নেয়া হয়। প্রিয়নবী হযরত মুহাম্মদ সাল্লাল্লাহু আলাইহি ওয়া সাল্লাম তা দেখে দেখে সবার সামনে তা উপস্থাপন করেন। আজকাল টেলিভিশনের পর্দায় যে কোনো দূরের বস্তুকে চাক্ষুষ দর্শনীয় করে তোলা বিজ্ঞানের কল্যাণে খুব সহজ ব্যাপারে পরিণত হয়েছে। কাজেই মহান আল্লাহও যদি এ ধরনের কোনো পদ্ধতিতে দূরবর্তী বায়তুল মোকাদ্দাসের প্রতিচ্ছবি হযরত জিব্রাইলের আলাইহিস সালাম মাধ্যমে মহানবী সাল্লাল্লাহু আলাইহি ওয়া সাল্লামের সামনে উপস্থাপন করেন, তাতে আশ্চর্যের কী আছে? বরং আধুনিক বিজ্ঞান বিষয়টিকে সহজে বিশ্বাসযোগ্য করে তুলেছে।\n\nউপসংহার\n\nপ্রকৃত পক্ষে মানুষের কাছে যা অসাধারণ বা অসাধ্য আল্লাহর কুদরতের কাছে তা একেবারেই সাধারণ, সম্ভব। মিরাজের গোটা ঘটনাটিই মানুষের কাছে বিস্ময়কর হলেও বিজ্ঞানীদের আবিষ্কারের মাধ্যমে তার যথাযত প্রমাণিত হয়েছে। কিয়ামত অবধি তা আরও স্পষ্ট হতে থাকবে। মে’রাজ বিজ্ঞানীদের চিন্তা ও গবেষণার দিগন্ত উন্মোচন করেছে। বিজ্ঞান প্রযুক্তির উন্নতি মেরাজের সত্যতাকেই বারবার প্রমাণ করেছে। ভবিষ্যতে আরও করতে থাকবে। মে’রাজকে কেন্দ্র করে গবেষণা অব্যাহত রাখলে বিজ্ঞানীরা আরও বহুদূর এগিয়ে যাবেন নিঃসন্দেহে। তাতে ঈমানদারদের ঈমান-বিশ্বাস আরও সুদৃঢ় হবে।\n\nপ্রত্যেক নবী-রাসূলের জীবনেই কিছু না কিছু মুজিজা বা অলৌকিক ঘটনা থাকে। মহানবী হযরত মুহাম্মদ সাল্লাল্লাহু আলাইহি ওয়া সাল্লামের মুজিজাসমূহের মধ্যে মেরাজ অন্যতম। এটি এমনই এক ঘটনা, যার সাথে রয়েছে ঈমানের গভীরতম সম্পর্ক। কাজেই মেরাজের বৈজ্ঞানিক যুক্তি খুঁজতে যাওয়াও বলা বাহুল্য, যুক্তি কোনো দিনই ঈমানের ভিত্তি নয়, ঈমানই হচ্ছে যুক্তির ভিত্তি। বরং যুক্তির মত যেখানে শেষ ঈমানের যাত্রা সেখান থেকেই শুরু। তার পরও কোনো কোনো মহৎ ব্যক্তি এ ব্যাপারে যুক্তির অবতারণা করে থাকেন, সেটা শুধু ঈমানের স্বাদ অনুভব করার জন্যই। বিজ্ঞানের এ চরম উৎকর্ষের যুগে আমরাও তাই মেরাজকে বিজ্ঞানের আলোকে বিশ্লেষণ করার প্রয়াস পাই।"
    },
    {
        "1": "মেরাজের অর্থ কি?",
        "2": "মেরাজের অর্থ কি?\n\nরাসূলুল্লাহ্ সাল্লাল্লাহু তা‘আলা আলায়হি ওয়াসাল্লাম-এর মেরাজ রাত্রে আসমানে তথা উর্ধ্বাকাশে হলো কেন? এর বিশেষ উদ্দেশ্যে বা গূঢ় রহস্য কি? বিস্তারিত জানালে ধন্য হব।\n\nউত্তর: মেরাজ আরবী শব্দ, আভিধাকি অর্থ উর্ধ্বগমন বা উপরের দিকে উঠা বা ভ্রমণ করার সিঁড়ি। আল্লাহ্ তা‘আলা তাঁর মাহবুব রাসূল সাল্লাল্লাহু তা‘আলা আলায়হি ওয়াসাল্লামকে স্বশরীরে জাগ্রতাবস্থায় বিশেষ শান-মান সহকারে স্বীয় দয়া ও মহিমায় উর্ধ্ব জগত ও আধ্যাত্মিক জগত সমূহ আরশ-কুরসি, লাওহ-কলম ইত্যাদি ভ্রমণ করানো এবং আপন দিদারে ধন্য করাকে শরিয়তের পরিভাষায় মেরাজুন্নবী সাল্লাল্লাহু তা‘আলা আলায়হি ওয়াসাল্লাম বলা হয়।\n\nউম্মুল মুমেনীন খাদিজাতুল কুবরা রাদ্বিয়াল্লাহু তা‘আলা আনহা এবং আদরের চাচা আবু তালেবের ওফাতের দরুন প্রিয় নবী সাল্লাল্লাহু আলায়হি ওয়াসাল্লাম বেদনাহত হৃদয়ে প্রশান্তি দান এবং সর্বোপরি ‘রাব্বুল আলামীনের’ সাথে ‘রাহমাতুল্লিল আলামীন’ সাল্লাল্লাহু আলায়হি ওয়াসাল্লাম-এর সাক্ষাৎ প্রদানের জন্য নবীয়ে দো-জাহাঁন হুযূর সাল্লাল্লাহু তা‘আলা আলায়হি ওয়াসাল্লামকে আল্লাহ্ রাব্বুল আলামীন উর্ধ্বাকাশে মেরাজ দান করেছেন।\n\nযা প্রিয় নবী সাল্লাল্লাহু আলায়হি ওয়াসাল্লাম-এর অন্যতম মুজেজা। এমন সৌভাগ্য আর কোন নবী-রসূল, ফেরেশতার নসীব হয়নি তাই স্ব-শরীরে মেরাজ প্রিয় নবী সরকারে দো’আলম সাল্লাল্লাহু আলায়হি ওয়াসাল্লাম-এর শান-মান ও অনন্য এক শ্রেষ্ঠত্বের বৈশিষ্ট্য। রাসূলে পাক সাল্লাল্লাহু আলায়হি ওয়াসাল্লামকে আল্লাহ্ তা‘আলার সাথে সরাসরি সে দীদার ও সাক্ষাৎ দানের কথা উল্লেখ করে আল্লাহ্ পাক রাব্বুল আলামীন ইরশাদ করেছেন-\n\nثم دنا فتدلى وكان قاب قوسين او ادنى (سورة النجم-৮-৯)\n\nঅর্থাৎ অতঃপর ঐ জ্যোতি অর্থাৎ রাসুল সাল্লাল্লাহু আলায়হি ওয়াসাল্লাম, মেরাজ রজনীতে আল্লাহর নিকটবর্তী হলেন, তারপর নূরে এলাহীর জলওয়া স্বীয় মাহবুবের দিকে খুব বেশি নিকটে আসলো অতঃপর আল্লাহ এবং রাসূলের মধ্যে ধনুকের ব্যবধান রইল বরং তদপেক্ষাও কম। অর্থাৎ মেরাজ রজনীতে আল্লাহ্ তা‘আলা প্রিয় রাসূলকে এমন কাছ হতে দিদার দান করেছেন যার চেয়ে আর নিকট হতে পারে না। [সূরা নজম: আয়াত ৮-৯]\n\nএখানে অন্য ব্যাখ্যাও তাফসির আছে তবে এটা বেশি শক্তিশালী।\n\n[তাফসিরে নুরুল ইরফান (সূরা নজম) কৃত: মুফতি আহমদ ইয়ার খান নঈমী ও খাযাইনুল ইরফান কৃত: সদরুল আফাজিল সৈয়দ নঈম উদ্দীন মুরাদাবাদী রহ.]\n\nমহান আল্লাহর দরবারে প্রিয় নবীজি সাল্লাল্লাহু আলায়হি ওয়াসাল্লাম-এর মহা-সম্মান ও নৈকট্য এবং মেরাজ রজনীতে স্ব-চক্ষে মাহবুবে খোদা সাল্লাল্লাহু আলায়হি ওয়াসাল্লাম আল্লাহর দর্শন লাভের বর্ণনা ক্বোরআন পাকের উপরোক্ত আয়াতে কারিমায় বর্ণিত হয়েছে। দিদার ও নির্জনতার জন্য রাত দিনের চেয়ে অনেক নীরব ও শ্রেয়। তদুপরি আল্লাহ্ রাব্বুল আলামীন প্রথম আসমানে তজল্লি দান করেন রাত্রে যা হাদীসে পাক দ্বারা প্রমাণিত।\n\nরিয়াজত সাধনার জন্য নবী-অলি-গাউস-কুতুব-আবদাল রাতকে বেছে নিয়েছেন। স্বয়ং মহান আল্লাহ্ রুকু-সাজদায় রাত-যাপনকারী আল্লাহর প্রিয় বন্ধুদের প্রশংসা করেছেন ক্বোরআন মজিদে।\n\nসর্ব প্রথম আল্ ক্বোরআনের মহান পবিত্র বাণী জমীনে/পৃথিবীতে রাসুল সাল্লাল্লাহু আলায়হি ওয়াসাল্লাম নিকট কদর রজনীতে অবতীর্ণ হয়েছে। অনেক নবী-রাসূলগণের উপর আল্লাহ্ তা‘আলা প্রথম অহি নাজিল করেছেন রাত্রে। আরো অনেক কারণ ও উদ্দেশ্য নিহিত আছে। এসব কারণে আল্লাহ্ জাল্লাশানুহু প্রিয় নবীর অন্যতম মহান মোজেজা পবিত্র মেরাজ সংগঠিত করেছেন রাত্রের কিছু অংশে।\n\nপবিত্র মেরাজের রহস্যময় রজনীতে মক্কা শরীফ হতে মসজিদুল আকসা বায়তুল মুকাদ্দাস হয়ে আসমানী জগত/উর্ধ্বাকাশ ভ্রমণ করে বেহেশত-দোযখ, সিদরাতুল মুনতাহা, আরশ-কুরসী, উর্ধ্বজগতের নিদর্শন সমূহ ইত্যাদি প্রদক্ষিণ করে লা-মকানে মহান আল্লাহর দিদারে ধন্য হয়ে পুনরায় পবিত্র মক্কায় ফিরে এসেছেন।\n\nজাগ্রতাবস্থায় রাসূল সাল্লাল্লাহু আলায়হি ওয়াসাল্লাম যা আর কোন নবী-রসূলে ফেরেশতা মানব-দানব এক কথায় সৃষ্টিকুলের কারো ভাগ্যে নসীব হয়নি। তদুপরি মেরাজে রাসূলে আকরাম সাল্লাল্লাহু তা‘আলা আলায়হি ওয়াসাল্লাম উর্ধ্বজগত ভ্রমণ করে তিনি স্বীয় উম্মতের মহা জ্ঞানী-বিজ্ঞানীদের জন্য মহা আকাশ শূন্য আকাশ, গ্রহ-তারা-নক্ষত্র জগতসহ উর্ধ্ব জগতের অনেক কিছু নিয়ে গবেষণা করার ও ভ্রমণ করার দুয়ার উন্মুক্ত করেছেন। যদিও মেরাজের মত এত বিশাল সফর একেবারে রাতের স্বল্প সময়ে জাগ্রতাবস্থায় বেহেশতী বোরাক আর রফরফের মাধ্যমে কারো পক্ষে সম্ভব হয়নি। কেয়ামত পর্যন্ত সম্ভব হবে না।\n\nতদুপরি উর্ধ্বজগতের অনেক অনেক রহস্যময় নিদর্শনাদি প্রত্যক্ষভাবে দেখানোর জন্য উর্ধ্বাকাশে মেরাজ সংগঠিত হয়েছে। যার দরুন প্রিয় নবী সাল্লাল্লাহু আলায়হি ওয়াসাল্লাম-এর মেরাজ সংক্রান্ত হাদীসের মাধ্যমে উর্ধ্বজগতের অনেক গুঢ়-রহস্য ও নিদর্শনাদির জ্ঞান আমাদের সামনে স্পষ্ঠ হয়েছে।\n\n[খাযায়েনুল ইরফান, নুরুল ইরফান ও ইমাম ইসমাঈল হক্কীর রচিত তাফসিরে রুহুল বয়ান, আল্লামা গোলাম রাসূল সাঈদী রচিত সহীহ বোখারীর ব্যাখ্যা গ্রন্থ নে’মূলবারী: ২য় খণ্ড, পৃষ্ঠা ৬১ ইত্যাদি]\n\nমিরাজ কি\n\nমিরাজ’ আরবি শব্দ। এর আভিধানিক অর্থ সিঁড়ি। অন্য অর্থে ঊর্ধ্বলোকে আরোহণ বা মহামিলন। নবী করিম (ﷺ)-এর ৫০ বছর বয়সে মক্কি জীবনের প্রায় শেষলগ্নে নবুওয়াতের দশম বছরে ৬২০ খ্রিষ্টাব্দের রজব মাসের ২৬ তারিখ দিবাগত রাতে মিরাজের মহিমান্বিত ও বিস্ময়কর ঘটনা ঘটে।মুসলমানদের কাছে অত্যন্ত পবিত্র এ রাত। এ রাতে মহানবী হজরত মোহাম্মদ (সাঃ) স্বর্গীয় বাহন বোরাকে চেপে ঊর্ধ্বাকাশে গমন করেন। দৈনিক পাঁচওয়াক্ত নামাজ ফরজের বিধানও করা হয় এ মহিমান্বিত রাতে। ইসলাম ধর্মাবলম্বীদের কাছে রাতটি বিশেষ তাৎপর্যপূর্ণ।\n\nশবে মেরাজের রাতে যা ঘটেছিল তা মুসলমানদের বিশ্বাস করা ইমানি দায়িত্ব। এ রাতেই সপ্তম আসমান পেরিয়ে আরশে আজিমে পৌঁছে আল্লাহতায়ালার সঙ্গে সরাসরি কথোপকথন শেষে পৃথিবীতে ফিরে আসেন হজরত মোহাম্মদ (সাঃ)।প্রথমে মদিনা মুনাওয়ারা, তারপরসিনাই পর্বত, তারপর হজরত ঈসা (عليه السلام)-এর জন্মস্থান ‘বায়তে লাহম’ হয়ে চোখের পলকে জেরুজালেমের মসজিদুল আকসা তথা বায়তুল মুকাদ্দাসে গিয়ে পৌঁছালেন।\n\nমহানবী সেখানে আম্বিয়ায়ে কিরামের সঙ্গে দুই রাকাত নামাজের জামাতে ইমামতি করলেন। তিনি হলেন ‘ইমামুল মুরসালিন’ অর্থাৎ সকল নবী-রাসুলের ইমাম। নামাজের পর জিব্রাইল (عليه السلام) উপস্থিত সবার সঙ্গে রাসুলুল্লাহ (ﷺ)-এর আনুষ্ঠানিক পরিচয় করিয়ে দেন। নৈশভ্রমণের প্রথমাংশ এখানেই সমাপ্ত হয়।\n\nপবিত্র কোরআনের ভাষায় মসজিদুল হারাম থেকে মসজিদুল আকসা বা বায়তুল মুকাদ্দাস পর্যন্ত পরিভ্রমণকে ‘ইস্রা’ নামে অভিহিত করা হয়েছে।তারপর নবী করিম (ﷺ) বোরাকে আরোহণ করলে তা দ্রুতগতিতে মিরাজবা ঊর্ধ্বলোকে যাত্রা শুরু করে।বিশ্বস্রষ্টার নভোমন্ডলের অপরূপ দৃশ্য দেখে তিনি বিমোহিত হন। প্রতিটি আসমানে বিশিষ্ট নবীদের সঙ্গে তাঁর সালাম ও কুশলাদি বিনিময় হয়।\n\nপ্রথম আকাশে হজরত আদম (عليه السلام), দ্বিতীয় আকাশে হজরত ঈসা (عليه السلام) ও হজরত ইয়াহ্ইয়া (عليه السلام), তৃতীয় আকাশে হজরত ইউসুফ (عليه السلام), চতুর্থ আকাশে হজরত ইদ্রিস (عليه السلام), পঞ্চম আকাশে হজরত হারুন (عليه السلام), ষষ্ঠ আকাশে হজরত মুসা (عليه السلام) এবং সপ্তম আকাশে হজরত ইবরাহিম (عليه السلام)-এর সঙ্গে মহানবী (ﷺ)-এর সাক্ষাৎ হলে পরস্পর শুভেচ্ছা বিনিময় করেন।\n\nসপ্তম আসমানে অবস্থিত ফেরেশতাদের আসমানি কাবাগৃহ বায়তুল মামুরে তিনি অসংখ্য ফেরেশতাকে তাওয়াফরত অবস্থায় এবং অনেককে সালাত আদায় করতে দেখেন। এরপর তিনি জিব্রাইল (عليه السلام)-এর সঙ্গে বেহেশত-দোজখ পরিদর্শন করেন। এ ছাড়া আলমে বারজাখের অসংখ্য দৃশ্যাবলি স্বচক্ষে অবলোকন করে পুনরায় সিদরাতুল মুনতাহায় ফিরে আসেন।এভাবে সপ্তম আসমান থেকে ‘সিদরাতুল মুনতাহা’ পর্যন্ত এসে সফরসঙ্গী জিব্রাইল (عليه السلام) ও ঐশীবাহন বোরাকের গতি স্থির হয়েগেল। জিব্রাইল (عليه السلام) এখানে থমকে দাঁড়িয়ে বললেন, ‘এই সীমানাকে অতিক্রম করে আমার আর সামনে অগ্রসর হওয়ার ক্ষমতা নেই।\n\nএখানে শুধু আপনি আর আপনার রব।’ এখানে রাসুলুল্লাহ (ﷺ) ফেরেশতা জিব্রাইল (عليه السلام)-কে তাঁর স্বরূপে দেখতে পান।অতঃপর জিব্রাইল (عليه السلام) মহানবীর সঙ্গে গমন করলেন না। এখানে তাঁর বাহনও পরিবর্তন হয়। তারপর নবী করিম (ﷺ) স্বয়ং ‘রফরফ’ নামক বিশেষ স্বর্গীয় বাহনে আরোহণ করে রাব্বুল আলামিনের অসীম কুদরতে কল্পনাতীত দ্রুতবেগে ৭০ হাজার নূরের পর্দা পেরিয়ে আরশেমোয়াল্লার সন্নিকটে পৌঁছালেন এবং আল্লাহর দরবারে হাজির হলেন।মহানবী (ﷺ) স্থান-কালের ঊর্ধ্বে লা মাকাম-লা জামান স্তরে পৌঁছান। নূর আর নূরের সৌরভে তিনি অভিভূত হয়ে যান\n\nসেখানে আল্লাহ তাআলার সঙ্গে হজরত মুহাম্মদ (ﷺ)-এর দিদার এবং কথোপকথন হয়। তিনিই একমাত্র মহামানব, যিনি এ সফরের মাধ্যমে আল্লাহর একান্ত সান্নিধ্যে যান। রাসুলুল্লাহ (ﷺ) আল্লাহ তাআলার নৈকট্য, সান্নিধ্য ও দিদার লাভ করার পর জ্ঞান-গরিমায় মহীয়ান হয়ে তাঁর প্রশংসা ও গুণকীর্তন করেন এবং করুণা ও শুভেচ্ছার নিদর্শনস্বরূপ পুরস্কার হিসেবে আল্লাহর বান্দাদের জন্য পাঁচ ওয়াক্ত নামাজের হুকুম নিয়ে ওই রাত ও উষার সন্ধিক্ষণে আবার মক্কায় নিজগৃহে প্রত্যাবর্তন করেন।\n\nমহানবী (ﷺ)-এর মিরাজ একটি বিস্ময় সৃষ্টিকারী মুজিজা এবং রাসুলুল্লাহ (ﷺ)-এর নেতৃত্ব ও শ্রেষ্ঠত্বের জ্বলন্ত প্রমাণ।রাসুলুল্লাহ (ﷺ)-এর মিরাজের অনুপম শিক্ষা বিভিন্ন দিক দিয়ে অত্যন্ত গুরুত্ববহ ও তাৎপর্যপূর্ণ। যখন নবী করিম (ﷺ) জাগতিক দিক থেকে সম্পূর্ণ অসহায় অবস্থার সম্মুখীন হন, তখন তাঁর প্রিয়তমা পত্নী উম্মুল মুমিনীন হজরত খাদিজা (رضي الله عنه) ও বিপদে আশ্রয়দাতা চাচা আবু তালিবের আকস্মিক ইন্তেকাল হয়। অপরদিকে কাফেরদের অত্যাচার তাঁকে বিপর্যস্ত করে তোলে। তখন মিরাজের মাধ্যমে আল্লাহ তাআলা স্বীয় হাবিবকে নিজের সান্নিধ্যে ডেকে এনে সান্তনা দিয়ে সমাজ সংস্কারের একটি পরিপূর্ণ দিকনির্দেশনা প্রদান করেন।"
    },
    {
        "1": "কোরআন ও হাদিসের দৃষ্টিতে মিরাজ",
        "2": "কোরআন ও হাদিসের দৃষ্টিতে মিরাজ\n\nইসরা ও মিরাজের সমগ্র সফর যে শুধু আত্দিক ছিল না বরং সাধারণ মানুষের সফরের মতো দৈহিক ছিল, এ কথা পবিত্র কোরআন পাকের বক্তব্য ও অনেক মুতাওয়াতির হাদিস দ্বারা প্রমাণিত। (মুতাওয়াতির হাদিস বলতে সংক্ষেপে আমরা বুঝি, যা রসুল (ﷺ)-এর পর থেকে আমাদের পর্যন্ত একাধিক রাবীর মাধ্যমে সমানভাবে বর্ণিত হয়ে এসেছে) সূরা বনি-ইসরাইলের ১ নম্বর আয়াতে মহান রাব্বুল আলামিন এরশাদ করেন। পবিত্র ও মহিমাময় তিনি, যিনি তার বান্দা মুহাম্মদ (ﷺ)কে তার নিদর্শনসমূহ দেখানোর জন্য রাতে ভ্রমণ করিয়েছেন। মসজিদে হারাম থেকে মসজিদে আকসা পর্যন্ত, যার চারদিকে আমি পর্যাপ্ত বরকত দান করেছি- যাতে আমি তাকে কুদরতের কিছু নিদর্শন দেখিয়ে দেই। নিশ্চয়ই তিনি পরম শ্রবণকারী ও দর্শনশীল।\n\nআলোচ্য আয়াতে দুটি বিষয় লক্ষণীয়। এক. আল্লাহ পাক আয়াতের শুরুতে 'সুবহান' শব্দ ব্যবহার করেছেন। এ শব্দটি প্রত্যেক আশ্চর্যজনক ও বিস্ময়কর বিষয়ের জন্য ব্যবহার করা হয়। যেমন আমাদের সামনে যদি কোনো আশ্চর্যজনক ও বিস্ময়কর বিষয় ঘটে, আমরা সঙ্গে সঙ্গে বিনা চিন্তায় বলি 'সুবহানাল্লাহ'। অনুরূপভাবে আল্লাহ পাক এখানে 'সুবহান' শব্দ উল্লেখ করে তার বান্দাদের বুঝিয়েছেন।\n\nআমি রাতের কিছু অংশে আমার হাবিব মুহাম্মদ (ﷺ)-কে ঊর্ধ্বজগতে ভ্রমণ করিয়েছি। তা বড়ই আশ্চর্যজনক বিষয়। এখন যদি মিরাজ শুধু আত্দিক বা স্বপ্নযোগে সংঘটিত হতো, তবে এতে আশ্চর্যের কী আছে? স্বপ্নে তো প্রত্যেক ব্যক্তিই দেখতে পারে যে, সে আকাশে মনের আনন্দে উড়ছে। বাংলাদেশের মানুষ মুহূর্তের মধ্যে আমেরিকা শহরে বিচরণ করছে। এমন কথা মানুষ শুনে সাধারণভাবেই গ্রহণ করে। কারণ বিষয়টি এমন কোনো আশ্চর্যজনক বিষয় নয়, যার আলোচনা করা যায়। দ্বিতীয় বিষয় হলো, আল্লাহ পাক আলোচ্য আয়াতে 'আবদুন' শব্দ ব্যবহার করেছেন। আবদুন শব্দের শাব্দিক অর্থ হলো বান্দা, গোলাম বা দাস। শুধু আত্দাকে দাস বা গোলাম বলে না বরং আত্দা ও দেহের সমষ্টিকেই বান্দা বা দাস বলে। আলোচ্য দুটি বিষয় দ্বারা বোঝা গেল, রসুল (ﷺ)-এর মিরাজ শুধু আত্দিক ছিল না বরং দৈহিক ছিল।\n\nতাফসিরে কুরতুবিতে হজরত উম্মে হানি (رضي الله عنه)-এর একটি হাদিস বর্ণিত হয়েছে। রসুল (ﷺ) যখন মিরাজের ঘটনা হজরত উম্মে হানি (রা).-এর কাছে বর্ণনা করলেন, তখন তিনি পরামর্শ দিলেন যে, আপনি কারও কাছে একথা প্রকাশ করবেন না, প্রকাশ করলে কাফেররা আপনার প্রতি আরও বেশি মিথ্যারোপ করবে। এখানে যদি ব্যাপারটি শুধু আত্দিক বা স্বপ্নের মাধ্যমেই হতো, তবে কাফেরদের মিথ্যারোপ করার কী কারণ থাকতে পারে? তা আমাদের বোধগম্য নয়। পরে যখন রসুল (ﷺ) মিরাজের ঘটনা কাফেরদের সামনে প্রকাশ করলেন, তখন কাফেররা প্রায় সবাই একবাক্যে রসুল (ﷺ)কে মিথ্যারোপ করল এবং ঠাট্টা-বিদ্রূপ করল। এমনকি কতক নও-মুসলিম এ সংবাদ শুনে ধর্মত্যাগী হয়ে গেল।\n\nব্যাপারটি শুধু যদি স্বপ্নের মাধ্যমেই হয়ে থাকে, তাহলে এতসব তুলকালাম কাণ্ড ঘটার কারণ কী ছিল? তাফসিরে ইবনে কাছিরে ইসরার সব হাদিসকে মুতাওয়াতির হাদিস হিসেবে আখ্যা দিয়েছেন। এবং তিনি তার তাফসির গ্রন্থে পঁচিশজন সাহাবির নাম উল্লেখ করেছেন, যাদের থেকে মিরাজের হাদিস বর্ণিত হয়েছে এবং তিনি সাহাবিদের সব রেওয়াত একসঙ্গে উল্লেখ করার পর বলেছেন, মিরাজের ঘটনা সম্পর্কে সব মুসলমানের ঐকমত্য রয়েছে যে, রসুল (ﷺ)-এর মিরাজ সশরীরে হয়েছে। শুধু ধর্মদ্রোহী জিন্দিকরা একে অস্বীকার করেছে।\n\nআল্লামা কাজী আয়াজ (رحمة الله) আর কিতাব 'শেফাতে' মিরাজের বিস্তারিত আলোকপাত করেছেন। কিছু কিছু মানুষের এক স্বভাব আছে, যদি কারও কোনো কিছু বুঝে না আসে তখন সে তা অস্বীকার করে। বর্তমান আধুনিক বিশ্বের বিশ্বায়ন রসুল (ﷺ)-এর মিরাজ সশরীরে হয়েছে, এর পক্ষে অনেক বড় দলিল। কারণ বর্তমান উন্নত বিশ্বে এমন এমন কতিপয় বস্তুর আবিষ্কার হয়েছে, যা অতীতকালের লোকদের কাছে সত্যিই বিস্ময়কর বলে বিবেচিত হতো। মানুষ আল্লাহর সৃষ্ট মাখলুখ হয়ে যদি এমন এমন বস্তুর আবিষ্কার করতে পারে তবে কী যিনি স্রষ্টা তিনি কী তাঁর এক বান্দাকে মুহূর্তের মধ্যে ঊর্ধ্ব জগতে ভ্রমণ করাতে সক্ষম নয়? অবশ্যই সক্ষম।\n\nকোরআন ও হাদিসে শবে মেরাজ\n\nমহানবীর ঐতিহাসিক মেরাজ আমাদের লক্ষ্য ও গন্তব্যের সন্ধান দেয়। মেরাজ আল্লাহর সাথে মানুষের সর্ম্পক গভীর করে তোলে। কুরআন-হাদিস দ্বারা সুস্পষ্টভাবে মেরাজ প্রমাণিত। তা অস্বীকার করা কুফরি। মেরাজের তাৎপর্য অনস্বীকার্য। ঐতিহাসিক মেরাজ নিয়ে হাদিসের আলোকে আলোকপাত করবোবিশ্বনবী হজরত মোহাম্মাদুর রাসুলুল্লাহ সাল্লাল্লাহু আলাইহি ওয়া সাল্লাামের নবুওয়তী জিন্দেগীতে যেসকল অলৌকিক ঘটনা ঘটেছিল তন্মধ্যে মেরাজের ঘটনা অন্যতম। যা পবিত্র কুরআনুল কারীম এবং মাশহুর, মুতাওয়াতীর হাদিস দ্বারা প্রমাণিত। মহন রাব্বুল আলামিন পবিত্র কুরআন কারীমের দু’টি সূরায় পবিত্র মেরাজের আলোচনা করেছেন। একটি হলো সূরায়ে ‘ইসরা’ অপরটি হলো সূরায়ে ‘নাজম’।\n\nএ প্রসঙ্গে মহান রাব্বুল আলামিন ইরশাদ করেন,‘পরম পবিত্র ও মহিমাময় সত্ত্বা তিনি, যিনি স্বীয় বান্দাকে রাত্রি বেলায় ভ্রমণ করিয়েছিলেন, মসজিদে হারাম থেকে মসজিদে আকসা পর্যন্ত, যার চারদিকে আমি পর্যাপ্ত বরকত দান করেছিলাম যেন আমি তাকে আমার নিদর্শনাবলী (কুদরতিভাবে) দেখাতে পারি। নিশ্চয়ই তিনি অধিক শ্রবণকারী ও দর্শনশীল’। (সূরা বনি ইসরাঈল: ১)\n\nকুরআনের পরিভাষায় ‘ইসরা’ শব্দ দ্বারা মেরাজের ঘটনার ব্যাখ্যা করা হয়েছে। হাদিসের পরিভাষায় ‘উরজুন’ শব্দ দ্বারা মেরাজের ঘটনার বর্ণনা করা হয়েছে। ‘ইসরা’ ধাতু থেকে ‘আসরা’ শব্দটি উৎসারিত। আভিধানিক অর্থে রাত্রে নিয়ে যাওয়া। সফরটি রাত্রের একাংশে সম্পাদিত হয়েছে বিধায় ঘটনাকে ইসরা বলা হয়। ‘উরজুন’ ধাতু থেকে মে’রাজ শব্দ উদগত হয়েছে। তার শাব্দিক অর্থ সিঁড়ি। যেহেতু রাসুল (ﷺ) মসজিদে আকসা থেকে সিঁড়ির মাধ্যমে (রফরফ বা বোরাকের’ মাধ্যমে) আরোহন করে, বায়তুল মামুর এবং সিদরাতুল মুনতাহা পর্যন্ত পৌঁছে ছিলেন বিধায় উপরিউক্ত সফরকে মেরাজ বলা হয়।\n\nআরবী মাস ‘রজবের’ ২৭ তারিখ নবুওয়ের দশম বর্ষে নবী করীম (ﷺ) এর ৫০ বৎসর বয়সে পবিত্র মেরাজ সংঘটিত হয়। (সুত্র: সীরাতে মোস্তফা: আশেকে এলাহি মিরাঠি, ও তারিখুল ইসলাম: মাওলানা হিফজুর রহমান সীহারভী)\n\nআল্লাহ রাব্বুল আলামিন ইরশাদ করেন,‘তাঁর দৃষ্টিভ্রম হয়নি এবং তিনি সীমালঙ্গনও করেননি। নিশ্চয়ই তিনি তাঁর পালনকর্তার মহান নিদর্শনাবলী অবলোকন করেছেন’। (সূরা আন নাজম: ১৭-১৮)\n\nবিখ্যাত সাহাবী হজরত ইবনে মালিক (رضي الله عنه) থেকে বর্ণিত, মহানবী (ﷺ) ইরশাদ করেন, রজবের সাতাইশ তারিখ রাতে হঠাৎ আমার কাছে জিবরাইল (عليه السلام) একটি সাদা রঙের ‘বোরাক’ নিয়ে উপস্থিত হলেন। (বোরাক হচ্ছে সাদা রঙের এক প্রকার আরোহনের যন্ত্র, সে প্রতিটি কদম ফেলে দৃষ্টির শেষ সীমানায়) রাসুল বলেন আমি এত আরোহন করলাম, অতপর মসজিদে প্রবেশ করলাম এবং সেখানে দু’রাকাত নামাজ আদায় করলাম। এরপর আমি মসজিদ থেকে বের হলাম। তখন জিবরাঈল (عليه السلام) একটি শরাব এবং একটি দুধের পাত্র নিয়ে আমার সামনে উপস্থিত হলেন। তখন আমি দুধের পাত্রটি গ্রহণ করলাম। জিবরাঈল (عليه السلام) বললেন আপনি ফিতরাতকেই গ্রহণ করেছেন। (-মুসলিম শরীফ ১ম.পৃ.৯১)\n\nআল্লামা ইবনে কাসীর (রাহ.) ঘটনার বর্ণনা এভাবে বর্ণনা করেন, একদা রাত্রিবেলা রাসুল (ﷺ)হজরত উম্মে হানী (رضي الله عنه) নিঝুম নিলয়ে নিভৃতে আরাম নিচ্ছিলেন। রাসূল (ﷺ) তখন তন্দ্রাচ্ছন্ন অবস্থায় ছিলেন । এমন সময় বিস্ময়করভাবে ঘরের ছাদ ফেটে যায় এবং ছাদপথে ফিরিশতা জিবরাঈল (عليه السلام) অন্তকুঠরিতে অনুপ্রবেশ করেন। জিবরাঈল (عليه السلام) এর সাথে অন্য ফিরিশতারাও ছিলেন। জিবরাঈল রাসুল (ﷺ) কে ঘুম থেকে জাগিয়ে হারাম শরিফে নিয়ে আসেন।\n\nরাসুল এখানে এসে হাতীমে কাবায় ঘুমিয়ে যান, জিবরাঈল ও মিকাঈল (عليه السلام) পুণরায় রাসুলকে জাগিয়ে দেন এবং ‘জমযম’ কূপের পাশা তাকে নিয়ে আসেন। সেখানে রাসুলের (ﷺ) বক্ষবিদারণ করে পবিত্র জমযম পানি দ্বারা তার বক্ষ মোবারক ধৌত করেন। অতপর একটি আরোহনের যন্ত্র বোরাক আনা হয়। রাসুল (ﷺ) সে যানবাহনে আরোহন করেন। রহমতে আলমের কুদরতি বাহন বোরাক বায়ূগতিতে চলছে। যাত্রাপথে রাসুল (ﷺ) ইয়াসরীব নগরীতে উপস্থিত হন। জিবরাঈল (عليه السلام) রাসুলকে পরিচয় করিয়ে দেন এটা ‘ইয়াসরিব’ উপত্যকা। আপনার হিজরতের স্থান। রাসুল (ﷺ) সেখানে অবতরণ করে দু’রাকাত নামাজ আদায় করেন। বোরাক চলতে থাকে দ্রুতগতিতে।\n\n‘তুর’ পর্বতের পাদদেশে সানাই প্রান্তরে উপস্থিত হয়। জিবরাঈল রাসুলকে পরিচয় করিয়ে দেন এটা তুর পর্বত। এখানে আল্লাহপাক হজরত মুসা (عليه السلام) নবীর সাথে কথা বলেছিলেন। এখানেই মুসা (عليه السلام) নবুওয়াত লাভ করেছিলেন। রাসুল সেখানে অবতরণ করে দু’রাকাত নামাজ আদায় করেন। এভাবে টর্নেডু গতিতে চলছে বোরাক। ক্রমেই ঈসা (عليه السلام) এর জন্মস্থান ‘বায়তু লাহাম’ ফিলিস্তিনে উপস্থিত হন। জিবরাঈল (عليه السلام) নবীকে পরিচয় করিয়ে দিলেন তাঁর জন্মস্থান। তখন দিয়ে সেখানে দু’রাকাত নামাজ পড়েন। এভাবে বিভিন্ন পয়গাম্বরদের স্মৃতিবিজড়িত স্থানসমুহ অতিক্রম করে করে ‘বায়তুল মোকাদ্দাসে’ পৌছেন। বায়তুল মোকাদ্দিসে পৌঁছে পূর্ববর্তী সকল নবী রাসুলগনকে নিয়ে মসজিদে দুরাকাত নামাজ পড়েন এবং তিনি নামাজের ইমামতি করেন।\n\nবায়তুল মাকদিসে ইমামতির পর জিবরাঈল (عليه السلام)- কে নিয়ে বোরাকের মাধ্যমে উর্ধ্বকাশে যাত্রা করলেন। মুহুর্তের মধ্যেই প্রথম আসমানের প্রবেশ দ্বারে এসে উপস্থিত হন। সেখানে প্রথম নবী হজরত আদম (عليه السلام) এর সাথে সালাম কুশল বিনিময় করেন। এভাবে সাত আসমানে অবস্থানকারী অন্যান্য নবীগণের সাথে সাক্ষাত করে সালাম বিনিময় করেন এসময় প্রত্যেক নবীগনই বিশ্বনবীকে অভ্যর্থনা জানান। সপ্তম আকাশের পর রাসুল (ﷺ) ‘সিদরাদুল মুনতাহা’ পর্যন্ত পৌছেন। তখন রাসুলে আকরাম (ﷺ) এমন উর্ধ্বে গমন করেন, এমনকি ‘লাওহে মাহফুজে’র ’ কলম চালনার আওয়াজ শুনতে পান। তখন জিবরাঈল (عليه السلام) বলেন,আমার যাত্রাপথ এখানেই শেষ। এতদপেক্ষা আপনার সংঙ্গ দেয়ার সাধ্য আর আমার নেই।\n\nঅতপর রাসুল (ﷺ) আল্লাহর এত কাছে চলে যান যে, আল্লাহপাক তাঁর বন্ধুকে নিবিড় সান্নিধ্য দান করেন এবং এখানেই আল্লাহর দিদার লাভ করেন। একটি পর্দার আড়াল টেনে আল্লাহ তাঁর আত্মরুপ দর্শন করান তাঁর হাবীব ‘মোহাম্মদ মোস্তফা’ (ﷺ) – কে। সেখানে বিশ্বনবীকে মহান আল্লাহপাক আপ্যায়ন করান। সেখানেই রাসুল (ﷺ) মহান রাব্বুল আলামিনের সাথে একান্ত আলাপের সৌভাগ্য লাভ করেন। এখান থেকে ৫০ ওয়াক্ত নামাজের পরিবর্তে উম্মতে মোহাম্মদির জন্য পাঁচ ওয়াক্ত নামাজ উপহার নিয়ে আসেন। (-সুত্র: সীরাতে মোস্তফা: ইদ্রীস কান্দলবী রাহ.)\n\nরজব মাসেই মেরাজ সংঘটিত হয়েছিল। রজব বরকতময় একটি মাস। রজব ও শাবান মাসদ্বয়ক রাসুল (ﷺ) রমজানের প্রস্তুতি মাস হিসেবে আখ্যায়িত করেছেন। রজব মাসকে যথাযথ গুরুত্ব দিয়ে বেশি বেশি নফল আমল, নফল রোজা, নফল নামাজসহ অন্যান্য নেককর্মগুলোর প্রতি মনোনিবেশের করা বেশি দরকার। তবে মেরাজ উপলক্ষে শরীয়ত কর্তৃক নির্ধারিত কোন আমল নেই। রাসুল (ﷺ) রজব মাসে, ‘আল্লাহুম্মা বারিক লানা ফি রাজাবা ও শাবানা ওবাল্লিগনা রামাজান’ এই দোয়া বেশি বেশি পাঠ করতেন।\n\nশবে মেরাজ ও বিজ্ঞান\n\nবিজ্ঞান ও ধর্ম এক বিপরীতমুখী ধারনা। একটি যুক্তি নির্ভর। অপরটি বিশ্বাস নির্ভর। দুইটিকে এক করা খুবই দূরূহ।আমি পদার্থ বিজ্ঞানের ছাত্র ছিলাম। ধর্ম আমার কাছে এক সাধনার বস্তু। বিজ্ঞান আমার অস্তিত্বের সাথে মিশে আছে। তাই মাঝে মাঝে কেন জানি এই দুইটিকে এক করতে ইচ্ছে হয়। কিন্তু আমার ভিতর এক অজানা শংকা এসে ভীড় করে। কেননা এ স্পর্শকাতর বিষয়টি নিয়ে আমার বিচার-বিশ্লেষন অহেতুক না হয়ে যায়।\n\nপাঠককুল ইসলাম এক বিজ্ঞান নির্ভর বিশ্বাস। কেবলমাত্র ইসলামের সাথেই বিজ্ঞানের সম্পর্ক আস্তে আস্তে প্রতিষ্ঠিত হচ্ছে এবং ভবিষ্যতে হতে থাকবে।\n\nইসলামে শবে মেরাজ বলে একটি ঘটনা আছে। আমি এ বিষয়টির সাথে বিজ্ঞানের সম্পর্ক প্রতিষ্ঠা করার দুঃসাহস দেখাচ্ছি মাত্র।\n\nমেরাজ আরবী শব্দ। এর আভিধানিক অর্থ উর্ধলোকে আরোহণ কিংবা মহামিলন। আর ফারসী শব্দ শব অর্থ রাত্রি। রজব মাসের ২৭ তারিখ দিবাগত রাতে নবুয়তের দ্বাদশ বছরে মহানবী হযরত মুহাম্মাদ (সঃ) এর জীবনে শবে মেরাজ সংঘটিত হয়।\n\nপবিত্র শবে মেরাজের ঘটনার সত্যতা সম্পর্কে অনেকে ভিন্নমত প্রকাশ করে। আমি বৈজ্ঞানিক দৃষ্টিকোন থেকে ইহা কতটা সম্ভব তা উপস্থাপন করছি।\n\nপাঠককুল আপনাদের স্মরন করিয়ে দিচ্ছি। রজব মাসের দিবাগত রাত্রি মহানবী (সঃ) এশার নামাজ আদায় করে উম্মে হানীর গৃহে নিদ্রায় নিমগ্ন। এমনি সময় হযরত জিব্রাইল এসে বললেন ‘হে আল্লাহর প্রিয় নবী জাগ্রত হোন এবং উঠে পড়ুন।’ হযরত জিব্রাইলের এমন কথায় নবী করীম (সঃ) উঠে পড়লেন এবং হাউজে কাউছারের পানি দিয়ে ওযু করে পবিত্র বোরাক ও রফরফ নামক বাহনে করে সপ্তম আসমানে গিয়ে মহান আল্লাহর সাথে দেখা করলেন। হযরত মুহাম্মাদ (সঃ) ফিরে এসে হাউজে কাউছারের পানি দিয়ে যে ওযু করেছিলেন সে পানি গড়িয়ে যেতে দেখতে পেয়েছিলেন।\n\nএখানে দুটি ঘটনা কিভাবে ঘটেছিল তা আমরা স্বাভাবিক জ্ঞানে বুঝতে পারি না।একটি হচ্ছে তিনি এতসব ঘটনা ঘটিয়ে পৃথিবীতে ফিরে এসে কিভাবে ওযুর পানি গড়িয়ে যেতে দেখতে পেলেন। অন্যটি তিনি যে বাহনে করে সপ্তম আসমানে গিয়েছিলেন তা কীভাবে সম্ভব?\n\nপাঠককুল এখানে বিজ্ঞানের বিশ্লেষন এসে ধরা দেয়। পদার্থবিজ্ঞানে টাইম ডাইলেশন বলে একটি কথা আছে। কাল বা সময় পরিমাপ পর্যবেক্ষক ও পর্যবেক্ষিত বস্তুর আপেক্ষিক গতি দ্বারা প্রভাবিত। গতিশীল ঘড়ি, নিশ্চল ঘড়ির চেয়ে ধীরে চলে। যে ঘড়ি কোন পর্যবেক্ষকের সাপেক্ষে গতিশীল সে ঘড়িটি যদি গতিশীল না হয়ে নিশ্চল থাকত তাহলে যে সময় দিত তার চেয়ে কম সময় দিবে।\n\nএখানেই আমরা শবে মেরাজের ঘটনার ব্যাখ্যা দিতে পারি। হযরত মুহাম্মাদ (সঃ) কে যে বোরাক বাহনে নেয়া হয়েছিল সেটা ছিল বিদ্যুতের চেয়ে অধিক গতিসম্পন্ন। আর অন্য বাহন রফরফ ছিল তার চেয়ে অধিক গতিসম্পন্ন। যেহেতু তিনি গতিশীল অবস্থায় ছিলেন তাই তার ঘড়ি কম সময় দিয়েছিল এবং কম সময়ে এতগুলো ঘটনা ঘটিয়ে এসে ওযুর পানি গড়িয়ে যেতে দেখতে পেয়েছিলেন। আর পৃথিবীর সাপেক্ষে ঘড়ির সাথে যদি আমরা ঐ ঘটনার তুলনা করি তাহলে অনেক বেশী সময় লাগত এবং ওযুর পানি গড়িয়ে যাওয়া দেখা সম্ভব হত না। এটা সম্ভব হয়েছিল গতিশীল অবস্থায় থাকার কারনে। তাই আমাদের কাছে এটা যাদুর মত মনে হয়।\n\nদ্বিতীয় বিষয়টি হচ্ছে ইহা কীভাবে সম্ভব! আমরা জানি, পৃথিবী হতে সূর্যের দূরত্ব ১৪,৯৭,৩০,০০০ কিঃমিঃ (প্রায়)। সূর্য হতে পৃথিবীতে আলো আসতে সময় লাগে ৮.৩২ মিনিট। এখানে ইসলামে স্পষ্টতই বর্ণনা আছে বোরাক ও রফরফ বাহনের গতি ছিল আলোর গতি ও তার চেয়ে অধিক গতিসম্পন্ন। আলোর বেগ প্রতি সেকেন্ডে ১,৮৬,০০০ মাইল। অতএব দেখা যাচ্ছে যে, আলোর বেগে গতিশীল বোরাক বা রফরফে করে সৌরজগতের কেন্দ্রে যেতে সময় লাগে মাত্র ৮.৩২ মিনিট ।পাঠককুল এখানে বিষয়টি পরিষ্কার না হওয়ার কি কিছু আছে।\n\nতাছাড়া আমাদের এই পৃথিবীতে শব্দের বেগের সমান বেগের সুপারসনিক কনকর্ড বিমান আবিষ্কৃত হয়েছে। আমাদের এই বিজ্ঞান আলোর বেগের সমান গতিসম্পন্ন বিমান আবিষ্কার করতে পারবে না তার কি কোন সীমাবদ্ধতা আছে। হয়ত অদূর ভবিষ্যতে তাও সম্ভব হবে। মহান আল্লাহ তায়ালা এমনি এক বাহনে করে হযরত মুহাম্মাদ (সঃ) কে সপ্তম আসমানে নিয়েছিলেন।\n\nসে ঘটনা আজ বৈজ্ঞানিকভাবে প্রতিষ্ঠিত। যা অস্বীকার করার কোন উপায় আছে কি। উপলব্ধি করার মত বিষয়। একটু ভেবে দেখবেন কি? সত্যিই ইসলাম এক বৈজ্ঞানিকভাবে প্রমানিত সত্য ধর্ম।\n\nমেরাজ ও বিজ্ঞান\n\nআমাদের প্রিয়নবী (ﷺ) এর মোজেজাগুলোর মধ্যে পবিত্র মেরাজ অন্যতম। এটি এমনই একটি ঘটনা, যার সঙ্গে রয়েছে ঈমানের গভীরতম সম্পর্ক। কাজেই মেরাজের বৈজ্ঞানিক যুক্তি খুঁজতে যাওয়া একটি অবান্তর চিন্তা। বলা বাহুল্য, যুক্তি কোনো দিনই ঈমানের ভিত্তি নয়, ঈমানই হচ্ছে যুক্তির ভিত্তি। বরং যুক্তির মাত্রা যেখানে শেষ ঈমানের যাত্রা সেখান থেকেই শুরু। তারপরও কোনো কোনো মহৎ ব্যক্তির এ ব্যাপারে যুক্তির অবতারণাÑ শুধু ঈমানের স্বাদ অনুভব করার জন্যই। বিজ্ঞানের এ চরম উৎকর্ষের যুগে আমরাও তাই মেরাজকে বিজ্ঞানের আলোকে বিশ্লেষণ করে দেখতে চাই।\n\nমহানবী (ﷺ) এর সশরীরে মেরাজের বিরুদ্ধে বিরুদ্ধবাদীদের প্রধান যুক্তি হলো জড় জগতের নিগড়ে আবদ্ধ স্থূলদেহি মানুষ কীভাবে মাধ্যাকর্ষণ শক্তি ভেদ করে আকাশলোকে বিচরণ করে? তাছাড়া পৃৃৃৃৃথিবীর আকর্ষণীয় শক্তি যেখানে শূন্যে অবস্থিত স্থূল বস্তুকে মাটির দিকে টেনে নামায়, সেখানে কী করে প্রিয়নবী (ﷺ) সশরীরে মেরাজে গমন করেন?\n\nগতিবিজ্ঞান, মাধ্যাকর্ষণ তত্ত্ব এবং আপেক্ষিক তত্ত্বের সর্বশেষ বিশ্লেষণ ও পর্যালোচনার আলোকে মেরাজের ঘটনাকে বিচার করলে এর সম্ভাব্যতা সহজেই আমাদের কাছে বোধগম্য হয়ে ওঠে। বিংশ শতাব্দীর মধ্যভাগ পর্যন্ত বিজ্ঞানীরা বিশ্বাস করতে পারেননি যে, মাধ্যাকর্ষণ শক্তিকে ভেদ করা সম্ভব। কিন্তু সত্তরের দশকের বিজ্ঞানীরা চাঁদে পৌঁছার মাধ্যমে প্রমাণ করেছেন যে, মাধ্যাকর্ষণ শক্তিকে ডিঙানো সম্ভব। গতিবিজ্ঞানীরা জানিয়েছেন, ঘণ্টায় ২৫ হাজার মাইল বেগে ঊর্ধ্বালোকে ছুটতে পারলে পৃথিবীর আকর্ষণ থেকে মুক্তি লাভ সম্ভব। এ গতিমাত্রাকে তারা মুক্তিগতি নামে আখ্যায়িত করেন। আমরা জানি, মহানবী (ﷺ) ‘বোরাক’ নামক এক অলৌকিক বাহনের ওপর বসে ঊর্ধ্বালোকে গমন করেছিলেন। আরবি শব্দ ‘বারকুন’ অর্থ বিদ্যুৎ। বোরাক বলতে মূলত বিদ্যুৎ থেকে অধিক গতিসম্পন্ন বাহনকে বোঝায়। অতএব দেখা যাচ্ছে, মাধ্যাকর্ষণ যুক্তি দ্বারা মেরাজের সম্ভাবনা প্রমাণিত হচ্ছে।\n\nআপেক্ষিক তত্ত্বের প্রবক্তারা বলছেন, সময়ের স্থিরতা বলতে কিছুই নেই, ওটা আমাদের মনের খেয়াল মাত্র। বস্তুত সময় সম্পর্কে আমাদের জ্ঞান ও ধারণা আপেক্ষিক। সময়ের প্রভাব সবার ওপর সমান নয় বলেই আইনস্টাইন প্রমাণ করেছেন। দর্শকের গতির তারতম্যে বস্তুর বা ঘটনার স্থান নির্ণয়ে তারতম্য ঘটে। আবার একই সময়ে বিভিন্ন স্থানে সংঘটিত দুইটি ঘটনা দর্শকের গতির তারতম্যে বিভিন্ন সময়ে সংঘটিত হচ্ছে বলে মনে হয়। গতির মধ্যে সময় অস্বাভাবিকভাবে খাটো হয়ে যায়। সময় সম্পর্কে আমাদের ধারণার এ আপেক্ষিকতা গতি সম্বন্ধীয় স্বতঃসিদ্ধের ওপর আপতিত হলে যে ফলাফল দাঁড়ায় তা হলো স্থান ও কাল সম্পর্কে আমাদের উপলব্ধিটা একটা গোলক ধাঁধার মধ্যে আপতিত বলে মনে হতে পারে; কিন্তু প্রকৃত অবস্থা তা নয়। তাই বলা যায়, বোরাক আরোহী মহানবী (ﷺ) এর গতির মাত্রা এত বেশি ছিল যে, সব ঘটনাই পৃথিবীর দর্শকের কাছে কয়েক মুহূর্তের ঘটনা বলে মনে হলেও কালের প্রবাহে তা ছিল দীর্ঘ সময়।\n\nআল্লাহর সৃষ্টি এই মহাবিশ্ব মূলত আলোর সমুদ্র ও আলোর মেলা। গোটা সৃষ্টিলোক আলো আর আলোতে তরঙ্গায়িত। আলোর গতি ও প্রকৃতি হলো বক্রাকার এবং থেকে থেকে আসা। আর বৃত্তাকার বা থেমে থেমে আসার কারণে এর মধ্যে ধরা পড়ে সম্মুখের ঘটমান দৃশ্যপটের চিত্র। এভাবে সৃষ্টির মাঝে যাবতীয় ক্রিয়াকর্মের রেকর্ড সচিত্র সংরক্ষিত হয়ে থাকে। আলোর গতির সমপরিমাণ গতিতেই মহাবিশ্বের অতীত দিনের সব ঘটনা ও ক্রিয়াকা- সংরক্ষিত হয়ে আছে। যদি কোনো ব্যক্তি বা সত্তা আলোর গতির চেয়ে দ্রুত গতিতে মহাবিশ্বের প্রান্তরের দিকে ছুটে যায় তাহলে সে ঘটনাপ্রবাহের বিভিন্ন স্তর অতিক্রমকালে অতীতের সব ঘটনাই সে ঘটমান অবস্থায় জীবন্ত দেখতে পাবে। এভাবেই তিনি যখন আলোর সর্বোচ্চ গতিতে চলতে ছিলেন, তখন হজরত ঈসা, মুসা, ইবরাহিম, আদম (عليه السلام) ও অন্যান্য অতীত ঘটনা তিনি প্রত্যক্ষ করেছিলেন। তাই নবী ও রাসুলদের সঙ্গে বিশ্বনবী (ﷺ) এর সাক্ষাৎও বৈজ্ঞানিক সত্য এবং স্বাভাবিক ব্যাপার।"
    },
    {
        "1": "পবিত্র মেরাজের প্রাপ্তি ও শিক্ষা",
        "2": "পবিত্র মেরাজের প্রাপ্তি ও শিক্ষা\n\nমেরাজ ইসলামের ইতিহাসে এক অবিস্মরণীয় ঘটনা। এটি মহানবী (ﷺ)-এর বিশেষ মুজেজা ও বৈশিষ্ট্য। সর্বকালের সর্বশ্রেষ্ঠ মহামানব হজরত মুহাম্মদ (ﷺ) ছাড়া অন্য কোনো নবী এই সৌভাগ্য লাভ করতে পারেননি।\n\nমেরাজ শব্দটি আরবি। এর অর্থ সিঁড়ি। ইসলামী শরিয়তের পরিভাষায় বায়তুল মুকাদ্দাস থেকে যে অলৌকিক সিঁড়ির মাধ্যমে রাসুলুল্লাহ (ﷺ)-কে সপ্ত আসমানের ওপরে মহান আল্লাহর সান্নিধ্যে নিয়ে যাওয়া হয়, সেই সিঁড়িকে মেরাজ বলা হয়।\n\nসাধারণত হিজরতের আগে একটি বিশেষ রাতের শেষ প্রহরে বায়তুল্লাহ শরিফ থেকে বায়তুল মুকাদ্দাস পর্যন্ত মহানবী (ﷺ)-এর ‘বোরাকে’ ভ্রমণ, অতঃপর সেখান থেকে অলৌকিক সিঁড়ির মাধ্যমে সপ্ত আসমান এবং সেখান থেকে আরশে আল্লাহর সান্নিধ্যে গমন ও আবার বায়তুল মুকাদ্দাস হয়ে বোরাকে আরোহণ করে প্রভাতের আগেই মক্কায় নিজ গৃহে প্রত্যাবর্তনের ঘটনাকে মেরাজ বলা হয়।\n\nমেরাজের পাশাপাশি আরেকটি শব্দ ব্যবহৃত হয়। সেটি হলো ইসরা। ইসরা অর্থ রাত্রিকালীন ভ্রমণ। ইসরা হলো পৃথিবীর এক স্থান থেকে অন্য স্থানে ভ্রমণ। আর পৃথিবী থেকে ঊর্ধ্বলোকে ভ্রমণকে মেরাজ বলা হয়। পবিত্র কোরআনের সুরা বনি ইসরাইলের প্রথম আয়াতে ‘ইসরা’ বিষয়ে বর্ণনা করা হয়েছে। আর সুরা নাজমের ১৩ থেকে ১৯ আয়াত পর্যন্ত মেরাজের ঘটনা বর্ণিত হয়েছে। এ ছাড়া ২৬-এর বেশি সাহাবি থেকে বুখারি, মুসলিমসহ প্রায় সব হাদিস গ্রন্থে মেরাজের ঘটনাবলি বর্ণিত হয়েছে। সুতরাং মেরাজ অকাট্যভাবে প্রমাণিত একটি সত্য ঘটনা।\n\nমেরাজের সংক্ষিপ্ত ঘটনা\n\nআল্লামা ইবনে কাসির (رحمة الله) তাঁর তাফসিরে মেরাজ গ্রন্থে সংশ্লিষ্ট হাদিসগুলো বিস্তারিত বর্ণনা করে বলেন, সত্য কথা হলো, নবী (ﷺ) ইসরা সফর জাগ্রত অবস্থায় করেন, স্বপ্নে নয়। তিনি মক্কা থেকে বায়তুল মুকাদ্দাস পর্যন্ত এ সফর বোরাকযোগে করেন। বায়তুল মুকাদ্দাসের দ্বারে উপনীত হয়ে তিনি বোরাকটি অদূরে বেঁধে নেন এবং বায়তুল মুকাদ্দাসের মসজিদে প্রবেশ করে কেবলামুখী হয়ে দুই রাকাত নামাজ আদায় করেন। এরপর বিশেষ সিঁড়ির সাহায্যে প্রথমে প্রথম আসমান, তারপর অন্যান্য আকাশে যান। ওই সিঁড়িটির স্বরূপ সম্পর্কে আল্লাহই ভালো জানেন। প্রতিটি আকাশে সেখানকার ফেরেশতারা তাঁকে অভ্যর্থনা জানান। ষষ্ঠ আকাশে হজরত মুসা (عليه السلام) ও সপ্তম আকাশে হজরত ইব্রাহিম (عليه السلام)-এর সঙ্গে তাঁর সাক্ষাৎ হয়।\n\nএরপর তিনি নবীদের স্মৃতিবিজড়িত স্থানগুলো অতিক্রম করেন। তারপর এক বিশাল ময়দানে গিয়ে তিনি লক্ষ করেন যে সেখানে ভাগ্যলিপি লেখার শব্দ শোনা যাচ্ছিল। এরপর তিনি সিদরাতুল মুনতাহা দেখেন। সেখানে আল্লাহর নির্দেশে স্বর্ণের প্রজাপতি ও নানা রঙের প্রজাপতি ছোটাছুটি করছিল। ফেরেশতারা স্থানটিকে ঘিরে রেখেছিল। সেখানেই তিনি একটি দিগন্তবেষ্টিত সবুজ রঙের পালকির মতো ‘রফরফ’ ও বায়তুল মামুরও দেখেন। বায়তুল মামুরের কাছেই কাবার প্রতিষ্ঠাতা হজরত ইব্রাহিম (عليه السلام) প্রাচীরের সঙ্গে হেলান দিয়ে বসা ছিলেন। এই বায়তুল মামুরে দৈনিক ৭০ হাজার ফেরেশতা প্রবেশ করেন। যাঁরা একবার এখানে এসেছেন, কিয়ামত পর্যন্ত তাঁদের পুনরায় প্রবেশ করার সুযোগ নেই।\n\nতারপর রাসুলুল্লাহ (ﷺ) স্বচক্ষে জান্নাত ও দোজখ দেখেন। সে সময় তাঁর উম্মতের জন্য প্রথমে ৫০ ওয়াক্তের নামাজ ফরজ হওয়ার নির্দেশ হয়। এরপর তা কমিয়ে পাঁচ ওয়াক্ত করে দেওয়া হয়। এর মাধ্যমে সব ইবাদতের মধ্যে নামাজের বিশেষ গুরুত্ব ও শ্রেষ্ঠত্ব প্রমাণিত হয়। এরপর তিনি বায়তুল মুকাদ্দাসে ফিরে আসেন এবং বিভিন্ন আকাশে যেসব নবীর সঙ্গে সাক্ষাৎ হয়েছিল, তাঁরাও তাঁর সঙ্গে বায়তুল মুকাদ্দাসে অবতরণ করেন। তাঁরা এখান থেকেই বিদায় নেন এবং রাসুল (ﷺ) বোরাকে সওয়ার হয়ে অন্ধকার থাকতেই মক্কায় পৌঁছে যান। রাসুল (ﷺ)-এর এই ভ্রমণে আল্লাহর নির্দেশে সঙ্গী ছিলেন হজরত জিবরাঈল (عليه السلام)।\n\nমেরাজের তারিখ\n\nইমাম কুরতুবি (رحمة الله) তাঁর তাফসির গ্রন্থে লিখেছেন, মেরাজের তারিখ সম্পর্কে বিভিন্ন বর্ণনা পাওয়া যায়। মুসা ইবনে ওকবার বর্ণনা মতে, এই ঘটনা হিজরতের ছয় মাস আগে সংঘটিত হয়। হজরত আয়েশা (رضي الله عنه) বলেন, হজরত খাদিজার ওফাত নামাজ ফরজ হওয়ার আগে হয়েছিল। ইমাম জুহুরি (رحمة الله) বলেন, হজরত খাদিজার ওফাত নবুয়তপ্রাপ্তির সাত বছর পরে হয়েছিল। মুহাদ্দেসগণ বিভিন্ন রেওয়ায়েত বা বর্ণনা উল্লেখ করার পর কোনো সিদ্ধান্ত লিপিবদ্ধ করেননি। (মা’আরেফুল কোরআন)\n\nএ থেকে বোঝা যায়, ২৭ তারিখকে শবেমেরাজ নির্ধারণ করা কঠিন। তবে হ্যাঁ, রাতটি অবশ্যই ফজিলতপূর্ণ। এই রাতে আল্লাহ তাআলা রাসুল (ﷺ)-কে বিশেষ নৈকট্য দান করেন। মুসলমানদের নামাজ উপহার দেন। তাই নিঃসন্দেহে ওই রাতই ছিল ফজিলতপূর্ণ। এই রাতের ফজিলত নিয়ে কোনো মুসলমানের সন্দেহ থাকতে পারে না। কিন্তু নির্ভরযোগ্য মতানুসারে মেরাজ সংঘটিত হয়েছিল নবুয়তের পঞ্চম বছর। এ ঘটনার পর নবী করিম (ﷺ) আরো ১৮ বছর সাহাবায়ে কেরামের মধ্যে উপস্থিত ছিলেন। কিন্তু শবেমেরাজের ব্যাপারে এ দীর্ঘ সময়ে কোথাও কোনো বিশেষ হুকুম তিনি দিয়েছেন বলে প্রমাণ পাওয়া যায়নি। এ রাতে রাসুলুল্লাহ (ﷺ) নিজেও রাত জেগে থাকেননি। সাহাবিদেরও জাগতে বলেননি। রাসুল (ﷺ) পৃথিবী থেকে চলে যাওয়ার পর ১০০ বছর সাহাবায়ে কেরাম জীবিত ছিলেন। শতাব্দীজুড়ে এমন একটি ঘটনাও পাওয়া যায়নি, যেখানে সাহাবায়ে কেরাম ২৭ রজবকে বিশেষভাবে উদ্যাপন করেছেন। সুতরাং যে কাজ রাসুল (ﷺ) করেননি, সে কাজ সাহাবায়ে কেরামও পরিহার করেছেন। তাই ২৭ রজবে প্রচলিত ইবাদত-বন্দেগিগুলোকে দ্বীনের অংশ মনে করা, সুন্নত হিসেবে প্রতিষ্ঠা করার চেষ্টা করা হাদিস ও সুন্নাহসম্মত নয় এটি একটি বেদাত আমল।\n\nমেরাজের তাত্পর্য্য\n\nইসলামের ইতিহাসে মেরাজ অত্যন্ত তাত্পর্য্যপূর্ণ। যখন সব দিক থেকে রাসুলুল্লাহ (ﷺ) মারাত্মক সংকট ও শোকের সম্মুখীন হয়েছিলেন, সেই দুঃসময়ে আল্লাহ পাক তাঁর প্রিয় হাবিবকে তাঁর সান্নিধ্য লাভের সুযোগ দিয়েছিলেন। পার্থিব জীবনের অভিভাবক চাচা আবু তালেবের মৃত্যু, প্রাণপ্রিয় সহধর্মিণী উম্মুল মুমিনিন হজরত খাদিজা (رضي الله عنه)-এর ইন্তেকাল, তায়েফের হৃদয়বিদারক ঘটনা, মক্কার কাফিরদের অমানবিক আচরণ, নির্যাতনসহ বিভিন্ন অনাকাঙ্ক্ষিত ঘটনায় রাসুলুল্লাহ (ﷺ)-এর জীবন বিপন্ন ও বিপর্যস্ত হয়ে পড়েছিল। মেরাজের মাধ্যমে তাঁকে জানিয়ে দেওয়া হয়, কালো রাতের পরই আছে উজ্জ্বল প্রভাত। ইসলামের বিজয় সমাগত। এরই সঙ্গে আল্লাহ রাব্বুল আলামিন তাঁকে পূর্ণতা লাভের সবকও দান করেছিলেন। আল্লাহ মহানবী (ﷺ)-কে আলমে বরজখ, জান্নাত, জাহান্নাম, লওহ-কলম, আরশ-কুরসি প্রত্যক্ষ করান।\n\nমেরাজের প্রাপ্তি\n\nমেরাজে মহান আল্লাহ তাঁর সবচেয়ে প্রিয় বান্দা মুহাম্মদ (ﷺ)-কে নিজ সান্নিধ্যে ডেকে নিয়ে উম্মতে মুহাম্মদিকে পুরস্কারস্বরূপ কয়েকটি বস্তু প্রদান করেন—এক. পাঁচ ওয়াক্ত নামাজ। এই পাঁচ ওয়াক্ত নামাজ ফজিলতের দিক দিয়ে ৫০ ওয়াক্ত নামাজের সমান। দুই. সুরা বাকারার শেষের দুটি আয়াত মেরাজেই অবতীর্ণ হয়। এ আয়াতগুলোতে উম্মতে মুহাম্মদির প্রতি আল্লাহর অশেষ রহমত ও অনুগ্রহ প্রকাশ করা হয়েছে। তিন. উম্মতে মুহাম্মদির মধ্যে যারা কখনো শিরক করেনি, তাদের ক্ষমা করার সুসংবাদ দেওয়া হয়েছে মেরাজে। চার. নামাজে যে ‘আত্তাহিয়্যাতু’ পড়া হয়, সেটিও মেরাজের উপহার।\n\nমহানবী (ﷺ) মেরাজ থেকে ফিরে আসার পর সুরা বনি ইসরাইলের মাধ্যমে ১৪টি দফা মানুষের সামনে পেশ করেন। বর্তমান সময়ে ক্ষয়ে যাওয়া সমাজ সংস্কারে এই ১৪ দফা বিশেষ ভূমিকা রাখবে।\n\n১. আল্লাহর সঙ্গে কাউকে শরিক করা যাবে না।\n\n২. মা-বাবার সঙ্গে সদ্ব্যবহার করতে হবে। আল্লাহ বলেন, “...মা-বাবার সঙ্গে ভালো ব্যবহার করো। তাঁদের একজন বা উভয়ে বৃদ্ধ অবস্থায় যদি তোমাদের সামনে উপনীত হয়, তাহলে তাঁদের সঙ্গে উহ্ শব্দটি পর্যন্ত কোরো না। তাঁদের ধমকের সুরে জবাব দিয়ো না; বরং তাঁদের সঙ্গে মর্যাদাসূচক কথা বলো। তাদের সামনে বিনয়ী থেকো আর দোয়া করতে থাকো—‘হে আমার প্রতিপালক, তাঁদের প্রতি তেমনি দয়া করো, যেমনি তাঁরা শৈশবে আমাদের লালন-পালন করেছেন’।’’ (সুরা : বনি ইসরাইল, আয়াত : ২৩-২৪)\n\n৩. নিজ কৃতকর্মের জন্য আল্লাহর কাছে তওবা করতে হবে।\n\n৪. আত্মীয়স্বজনকে তাদের অধিকার দিয়ে দিতে হবে। আল্লাহ বলেন, ‘আত্মীয়স্বজনকে তাদের অধিকার দাও। আর মুসাফিরদের হক আদায় করো। (সুরা : বনি ইসরাইল, আয়াত : ২৬)\n\n৫. অপব্যয় করা যাবে না।\n\n৬. মানুষের অধিকার আদায়ে ব্যর্থ হলে বিনয়ের সঙ্গে তা প্রকাশ করতে হবে। ছলচাতুরী ও প্রতারণার আশ্রয় নেওয়া যাবে না।\n\n৭. ব্যয়ের ক্ষেত্রে বেহিসাবি হওয়া যাবে না। আবার কৃপণতাও প্রদর্শন কোরো না।\n\n৮. সন্তানদের হত্যা করা যাবে না। এটি মহাপাপ।\n\n৯. জেনা-ব্যভিচারের কাছেও যাওয়া যাবে না। কেননা এটি নিকৃষ্ট ও গর্হিত কাজ।\n\n১০. কোনো প্রাণী অন্যায়ভাবে হত্যা করা যাবে না। কাউকে অন্যায়ভাবে হত্যা করা হলে তার উত্তরাধিকারীকে এই অধিকার দেওয়া হয়েছে যে সে চাইলে রক্তের বিনিময় চাইতে পারে। তবে প্রতিশোধের ব্যাপারে বাড়াবাড়ি করা যাবে না।\n\n১১. এতিমের সম্পদের ধারেকাছেও যাবে না।\n\n১২. ওজনে কম দিয়ে মানুষকে ক্ষতিগ্রস্ত করা যাবে না। দাঁড়িপাল্লা সোজা করে ধরতে হবে।\n\n১৩. যে বিষয়ে জ্ঞান নেই, সে বিষয়ে মতামত দেওয়া অন্যায়। চোখ, কান, অন্তর সব কিছুই কিন্তু একদিন জিজ্ঞাসিত হবে।\n\n১৪. জমিনে দম্ভসহকারে চলা যাবে না। এগুলো সবই মন্দ ও ঘৃণিত কাজ। এই ১৪ দফাই মেরাজের প্রকৃত শিক্ষা।\n\nরসুল (ﷺ)-এর অন্যতম মাজেজা শবে মেরাজ\n\nরজব মাস ইসলামের ইতিহাসে একটি গৌরবান্বিত মাস। এই মাসের ২৭ তারিখের রাতে শবে মেরাজে আল্লাহর দিদার লাভ করেন রসুল সাল্লাল্লাহু আলাইহি ওয়াসাল্লাম।\n\nআল্লাহর অসীম কুদরত শবে মেরাজের এই রাত নানা কারণে তাৎপর্যপূর্ণ। পুণ্য এই রাতে মুহাম্মদ সাল্লাল্লাহু আলাইহি ওয়াসাল্লাম মহান আল্লাহর সঙ্গে সাক্ষাতের সৌভাগ্য লাভ করেন। নবুয়তের দ্বাদশ সালের রজব মাসের এক শুভ রাতে কাবা শরিফের হাতিম থেকে বোরাকযোগে ঊর্ধ্বাকাশে গমন এবং আল্লাহর দিদার ও সান্নিধ্য লাভ করেন। এই পুণ্য রাতে মুসলমানদের জন্য পাঁচ ওয়াক্ত নামাজ ফরজ হয়। রসুল সাল্লাল্লাহু আলাইহি ওয়াসাল্লামের অসংখ্য মোজেজার মধ্যে পবিত্র মেরাজ অন্যতম।\n\nমেরাজ শব্দের অর্থ ঊর্ধ্বেগমন। রসুল সাল্লাল্লাহু আলাইহি ওয়াসাল্লামের মক্কা শরিফ হতে বায়তুল মোকাদ্দাস এবং বায়তুল মোকাদ্দাস হতে ঊর্ধ্বাকাশে গমন, সপ্ত আকাশ ভ্রমণ, নবীগণের সঙ্গে সাক্ষাৎ, বেহেশত-দোজখ দর্শন এবং সিদরাতুল মোনতাহা পর্যন্ত গমন, সিদরাতুল মোনতাহা থেকে রফরফের মাধ্যমে আরশে আজিমে গমন, সেখান থেকে লা-মাকান ভ্রমণ এবং আল্লাহর দিদার ও সান্নিধ্য লাভ এবং সেখান থেকে পুনরায় মক্কায় আগমন এই বিস্ময়কর সফর বা ভ্রমণকেই এক কথায় মেরাজ বলা হয়।\n\nরসুল সাল্লাল্লাহু আলাইহি ওয়াসাল্লামের মেরাজ ছিল বাস্তব, শারীরিক ও আধ্যাত্মিক ঘটনা। মেরাজের কথা পবিত্র কোরআনের সূরা বনি ইসরাইলের প্রথম আয়াতে ইরশাদ করা হয়েছে, ‘পরম পবিত্র ও মহিমাময় সত্তা তিনি, যিনি স্বীয় বান্দাকে রাত্রিবেলায় ভ্রমণ করিয়েছিলেন মসজিদে হারাম থেকে মসজিদে আকসা পর্যন্ত যার চারদিকে আমি পর্যাপ্ত বরকত দান করেছি। যাতে আমি তাঁকে কিছু নিদর্শন দেখিয়ে দিই। নিশ্চয় তিনি পরম শ্রবণকারী ও দর্শনশীল।’\n\nও সূরা নজমের প্রথম থেকে ১৭ নম্বর আয়াতে মিরাজের বিষয়ে আলোকপাত করা হয়েছে। রসুল সাল্লাল্লাহু আলাইহি ওয়াসাল্লামের হাদিসেও মেরাজ সম্পর্কে আলোকপাত করা হয়েছে। রসুল সাল্লাল্লাহু আলাইহি ওয়াসাল্লাম মক্কার কাবা গৃহ থেকে বায়তুল মোকাদ্দাস, সেখান থেকে সপ্ত আকাশ পাড়ি দিয়ে সিদরাতুল মোনতাহা, তার ওপরে ৩৬ হাজার বছরের পথ পাড়ি দিয়ে আরশে গমন করেন এবং সেখান থেকে ৭০ হাজার নূরের পর্দা অতিক্রম করে একেবারে দিদারে এলাহিতে পৌঁছেন। সেখানে আল্লাহর সঙ্গে কথা বলে পুনরায় মক্কায় উপস্থিত হয়েছিলেন। এটি সম্ভব হয়েছিল আল্লাহর কুদরতে।\n\nঅতীতেও আল্লাহ অনেক অসম্ভবকে সম্ভব করেছেন। যেমন, বিশ্বাসীদের আদিপিতা হজরত ইব্রাহিম (عليه السلام)-কে আল্লাহতায়ালা নমরুদের অগ্নিকাণ্ড থেকে রক্ষা করেন এবং অগ্নিকাণ্ডের মধ্যে বেহেশতি পরিবেশ সৃষ্টি করে তাকে জীবিত রাখেন। মাছের পেটের ভিতর জীবিত রেখেছিলেন হজরত ইউনুস (عليه السلام)-কে। ফেরাউনের হাত থেকে বাঁচাতে হজরত মুসা (عليه السلام)-এর জন্য নীলদরিয়ায় রাস্তা করে দিয়েছেন। হজরত ঈসা (عليه السلام)-কে আল্লাহতায়ালা আকাশে নিয়ে গিয়েছেন এবং তাঁকে আবার এ পৃথিবীতে পাঠাবেন। মেরাজের মাধ্যমে আল্লাহতায়ালা রসুল সাল্লাল্লাহু আলাইহি ওয়াসাল্লামকে দেখা দিয়ে তাঁকে বিশেষ মর্যাদা দিয়েছেন। এর মাধ্যমে তিনি উম্মতে মোহাম্মদিদেরও বিশেষ মর্যাদা দিয়েছেন। আল্লাহ আমাদের সবাইকে সঠিক আমল করার তাওফিক দান করুন। আমিন।"
    }
]