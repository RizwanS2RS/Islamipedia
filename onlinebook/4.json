[
  {
    "1": "বঙ্গানুবাদকের আরজ",
    "2": "আত্ তাদবীরাতুল ইলা’হীয়াতু ফী ইসলা’হিল মামলাকাতিল ইনসা’নীয়াহ\nবঙ্গানুবাদকের আরজ\n\n\nবিসমিল্লাহির রাহমানির রাহীম\n\nনাহমাদুহু ওয়া নুসল্লি আলা রাসূলিহিল কারীম\n\n\nমহান প্রভু আল্লাহতায়ালার নামে আজ সূচনা হলো শাইখুল আকবর মহিউদ্দীন ইবনে আরবী (رحمة الله)-এর রচিত ওপরের শিরোনামযুক্ত বইখানির অনুবাদ [التدبيرات الإلٰهية في إصلاح المملكة الإنسانية]। এ উপলক্ষে আপন পীর ও মুর্শীদ সৈয়দ মওলানা এ,জেড,এম, সেহাবউদ্দীন খালেদ সাহেব কেবলা (رحمة الله)-এর দরবারে আমি আরজি পেশ করছি যাতে এই পবিত্র দায়িত্ব সুচারুভাবে সুসম্পন্ন করতে পারি। আল্লাহ পাক তৌফীক্ব দিন, আমীন। বইটির শিরোনামের বঙ্গানুবাদ: মানব রাজ্যের সংস্কারে খোদায়ী (প্রতিকারমূলক) ব্যবস্থা। ইংরেজিতে অনুবাদ ও বিশ্লেষণ পেশ করেছেন শাইখ তুসন বায়রাক আজ্ জার্রাহী আল-খালওয়াতী সাহেব। তাঁর এই ব্যাখ্যা-বিশ্লেষণ অতীব গুরুত্বপূর্ণ। মূল আরবী লিপির সাথে এর সমন্বয় সাধন করে বঙ্গানুবাদ উপস্থাপন করা হবে, ইন-শা-আল্লাহ।\n\n\n-এডমিন"
  },
  {
    "1": "সুলতান (ভীম) সেলিমের শিক্ষক শাইখ কামাল পাশাজাদাহ (رحمة الله) কর্তৃক জারিকৃত উসমানীয় ফতোয়া",
    "2": "সুলতান (ভীম) সেলিমের শিক্ষক শাইখ কামাল পাশাজাদাহ (رحمة الله) কর্তৃক জারিকৃত উসমানীয় ফতোয়া\n\n\nসমস্ত প্রশংসা আল্লাহতায়ালারই প্রাপ্য, যিনি আমাদেরকে জ্ঞান ও আনুগত্যের পর্যায়ে উন্নীত করেছেন, যাতে আমরা একটি ন্যায়ভিত্তিক সিদ্ধান্ত/রায় প্রদান করতে পারি। আল্লাহর প্রিয়নবী (ﷺ), যাঁকে আল্লাহ পাক পথভ্রষ্টদের হেদায়াতের জন্যে ঐশী নির্দেশনাসহ প্রেরণ করেছেন, তাঁর প্রতি (খোদায়ী) শান্তি ও করুণা বর্ষিত হোক (আমীন)।\n\n\nআমরা সকল মানুষের প্রতি ঘোষণা করছি:\n\n\nজেনে রাখুন, সর্বশ্রেষ্ঠ শিক্ষকদের একজন, যিনি খোদাতায়ালার একত্বে বিশ্বাসী মানুষদের ইমাম, যিনি জ্ঞানের খুঁটি ও কারামতের অধিকারী - মুহাম্মদ ইবনু আরবী আত্ তাঈ - শাইখুল আকবর মহিউদ্দীন আন্দালুসী নামে যিনি সমধিক প্রসিদ্ধ, তিনি আল্লাহর প্রেরিত যাবতীয় হুকুম-আহকাম মান্যকারী একজন পূর্ণতাপ্রাপ্ত সিদ্ধপুরুষ।\n\n\nশাইখুল আকবর (رحمة الله) একজন নেককার হাদী/পথপ্রদর্শক; তাঁর কারামতসমূহের ক্ষেত্রে তিনি একজন কিংবদন্তি। অসংখ্য জ্ঞানীগুণীজনের শিক্ষা-দীক্ষাদানের ক্ষেত্রে তাঁর কৃতিত্ব ভাস্বর, যে বিদ্বান ও সুধীজনের ধার্মিকতা ও মাহাত্ম্যের জন্যে তাঁরা সবার সম্মানিত। যে ব্যক্তি শাইখুল আকবর (رحمة الله)-কে অস্বীকার করে এবং তাঁর প্রতি ধর্মদ্রোহিতার অভিযোগ উত্থাপন করে, সে নিজেই ধর্মদ্রোহিতার দায়ে দুষ্ট। কেউ হযরত ইবনে আরবী (رحمة الله)-এর প্রাপ্য প্রশংসা একগুঁয়েভাবে অস্বীকার করতে থাকলে এবং তাঁর প্রতি অভিযোগ করতে থাকলে সুলতানের ওপর এ দায়িত্ব বর্তায় যে তিনি তাকে শাস্তি বিধান করবেন, আর এর পাশাপাশি তাকে তার কথা ফিরিয়ে নেবার ব্যবস্থা করবেন। এই ফতোয়া যা ঐশী ন্যায়বিচারের প্রতিফলন, তা যেনো সুলতান পালন করতে পারেন।\n\n\nশাইখ মহিউদ্দীন ইবনু আরবী (رحمة الله) অনেক বইপত্র লিখেছেন, যার সবচেয়ে গুরুত্বপূর্ণ হচ্ছে ‘ফুতুহাতুল মক্কীয়া’ ও ‘ফুসুসুল হিকাম।’ এসব পুস্তকে এমন কিছু বিষয় ও অভিব্যক্তি বিদ্যমান যা সবার কাছে স্পষ্ট ও বোধগম্য। অন্যান্য কিছু বিষয়বস্তু পর্দাবৃত ও গোপন ভেদের রহস্য সেসব লোকের দর্শন ক্ষমতা হতে, যারা স্রেফ বাহ্যিক দৃষ্টি দ্বারা বিচার করে থাকে। এগুলো শুধু তাঁদেরই জন্যে সুনির্দিষ্ট যাঁরা অভ্যন্তরীণ বাস্তবতা/হাকীকত দর্শনে সক্ষম। এগুলোর সবই আল্লাহতায়ালার ঐশী বিধান (শরীয়ত) ও রাসূলুল্লাহ (ﷺ)-এর সুন্নাহ’র সাথে সম্পূর্ণ সঙ্গতিপূর্ণ। যারা কোনো বিষয় বুঝতে পারে না, তারা তা বিকৃত করে থাকে। এসব সূক্ষ্ম বিষয় যে ব্যক্তি বুঝতে অক্ষম, তার চুপ থাকা উচিত। অবশ্যঅবশ্য এই ধরনের লোকদের নিজেদের অপব্যাখ্যার দায় লেখকের প্রতি আরোপ করা অনুচিত। আমার এই ফিকহী সিদ্ধান্ত আল্লাহতায়ালার বাণীর পরম সত্যের ওপর ভিত্তি করেই প্রদান করলাম, যা ঘোষিত হয়েছে সূরাহ ইসরা’ ৩৬ নং আয়াতে:\n\n\nوَلاَ تَقْفُ مَا لَيْسَ لَكَ بِهِ عِلْمٌ إِنَّ ٱلسَّمْعَ وَٱلْبَصَرَ وَٱلْفُؤَادَ كُلُّ أُولـٰئِكَ كَانَ عَنْهُ مَسْؤُولاً.\n\n\nঅর্থ: এবং (ওহে মানব) তুমি এমন বিষয়ের অনুসরণ কোরো না, যা সম্পর্কে তোমার (বিশুদ্ধ) জ্ঞান নেই। (নতুবা) নিশ্চয় কান, চোখ ও অন্তর - এগুলোকে সবকিছু সম্পর্কে জিজ্ঞেস করা হবে। [আল-কুর’আন, ১৭/৩৬; নূরুল ইরফান ও ইরফানুল কুর’আন সমন্বিত]\n\n\n{উসমানীয় তুর্কী ফতোয়ার সমাপ্তি}"
  },
  {
    "1": "অবতরণিকা",
    "2": "অবতরণিকা\n\n\nبِسْمِ اللهِ الرَّحْمٰنِ الرَّحِيْمِ\n\nاللهم إنا نسألك عزتَك ولقاءَك\n\nوصلى الله على سيدنا محمد وآله وصحبه وسلم تسليماً كثيراً.\n\n\n[আল্লাহতায়ালা তাঁর বিনীত বান্দা মুহাম্মদ ইবনু আলী ইবনুল আরবী আত্ তাঈ আল-আন্দালূসী (رحمة الله)-এর সমস্ত দোষত্রুটি ক্ষমা করুন।]\n\n\nالحمد لله الذي استخرج الإنسان من وجود عِلْمِه إلى وجود عَيْنِهِ في أوّل إبداعِه جوهرةً، فنظرها بعَيْن الجلال فذابتْ حياء منه عنده ما حقَّقتْ نَظَرَهُ، وسالَتْ ماءً أَكَنَّ فيه جواهرَ عِلْمِه ودُرَرِه. ثمَّ أرسل مِنه مِيزاباً إلى مَشْرَبة غُصْن الامتزاجِ فأقَام به صغرَه، وسمَّى ذلك الغصن إنساناً فصوَّره، وشقَّ سَمْعَه وبَصَره، وأحكم ترتيبَ وجود كلّ شيء في العالم الأكبر فيه ودبَّره، فقدَّره وأشهده بشاهِدِ الإحسان كلَّ شيء فقرّرَه ورتَق سماءَ عقلهِ بَعْدَ ما فَتَقَه وفَطَرَه، وأَبطن كَوْنَه في كونهِ وأظهرَ. وحَجَبَه عن سرّه بما هو أخْفَى وستَره، حِكْمَةً بالغةً لِمَنْ دقَّق النظر فيه واعتبره، ثمّ تجلَّى له في حضرة الاقتدار فبَهَرَه، فأجفل هارباً من نيران الهيبة فضمّه وقهره، وغمسَه غَمْسَةً في البحر الأخضر من غير أنْ يشْعُرَهُ. فإذا بِسِرِّ القدرة الإلهيَّة قد مازجَتْ بشرَه، ثمّ كشف له عن حضرة الدَّيْموميّة، فحقَّق بها عمرَه، ورداء رِداء الحياة الأبديّة دون كونٍ ضمَّه ولا أمدٍ حضره.\n\n\nঅর্থ: আল্লাহতায়ালারই প্রতি সকল প্রশংসা, যিনি মনুষ্যকুলকে তাঁদের সীমিত অস্তিত্ব ও জ্ঞান হতে হাকীকত/বাস্তবতা উপলব্ধির পর্যায়ে উন্নীত করেছেন। প্রথমে তিনি মানবকে হীরে-জহরতের আকৃতিতে একটি অণু হিসেবে সৃষ্টি করেন, যার দিকে তিনি প্রেমময় ও দয়াপরবশ দৃষ্টিপাত করেছিলেন। তাঁর তীক্ষ্ণ নজর পড়া মাত্রই হীরে-জহরতটি পানি হয়ে গলে যায় এবং এর প্রতিটি বিন্দু খোদায়ী জ্ঞানে ফেটে পড়ে।\n\n\nআল্লাহতায়ালা এরপর এই পানিকে ঐশী বিন্যাসে তৈরি একটি চারাগাছের শেকড়ে ঢালেন, যা এটাকে জ্ঞান ও সৌন্দর্যের জীবনদান করে। তিনি গাছটিকে মানব নামকরণ করেন। তিনি মানবকে শ্রবণশক্তি ও দর্শনক্ষমতা দান করেন। তাঁর সৃষ্টিকুলের মাঝে তিনি তাঁকে সবচেয়ে জ্ঞানী করে দেন, জানার মতো সমস্ত জ্ঞান শিক্ষা দিয়ে। তিনি তাঁকে ক্ষমতাবান করেন এবং সবকিছুর ওপরে কর্তৃত্বশীল করে দেন। অতঃপর তিনি তাঁকে বিচার-বুদ্ধি দান করেন। আর তিনি মানবের গোপন রহস্য তাঁরই নিজের রহস্যের মাঝে লুকিয়ে রাখেন এবং মানবের উৎস ও প্রকৃতি তাঁরই নিজের ‘দয়ালু’ ও ‘সর্বশক্তিমান’ সুন্দর মোবারক নামগুলোর আড়ালে লুকিয়ে রাখেন।\n\n\nঅতঃপর আল্লাহতায়ালা মানবকে তাঁরই অন্যান্য সব সৃষ্টির সামনে পেশ করেন। তাঁরা যখন তাঁর (মানে মানবের) দিকে স্থির দৃষ্টিতে তাকান, তখন তাঁরা ঐশী জ্ঞান-প্রজ্ঞার উপস্থিতি অনুভব করেন, যদিও আল্লাহতায়ালা তাঁরই সৃষ্টির অসীম-অনন্ত প্রস্থ ও গভীরতায় তা আড়াল করে রেখেছিলেন। সকল সৃষ্টি মানবকে সম্মান জানান, আর মানব নিজের মাঝে খোদাতায়ালা কর্তৃক স্থাপিত ক্ষমতার গর্ব অনুভব করেন। এরপর আল্লাহতায়ালা মানবের ওপর নিজ ক্ষমতার বহিঃপ্রকাশ ঘটান। মানব আপন স্রষ্টার আগুন, বিস্ময়কর মহিমা ও ক্রোধের ভয়ে তাঁর কাছ থেকে পালাতে চেষ্টা করেন। কিন্তু আল্লাহ তাঁকে এমন আলতোভাবে ধরেন যে তিনি অনুভব করেননি, আর আল্লাহ তাঁকে বারংবার আশার আকাশী নীল রংয়ের মহাসাগরের পানিতে অবগাহন করান। ফলে ঐশী ক্ষমতা মানবের মাঝে পুনরুজ্জীবিত হয় এবং তাঁরই মাঝে নিজের যোগ্য স্থান খুঁজে পায়।\n\n\nআল্লাহ জগতে মানবকে তাঁর স্থান প্রদর্শন করেন এবং তাঁর জীবনকে এই দুনিয়ায় স্থাপন করেন। তিনি তাঁকে মুক্তও করে দেন, কোনো স্থান বা কালের অধীনে না বেঁধেই। আর তিনি তাঁকে একটি অনন্ত জীবনের সুরক্ষাপ্রাপ্ত একখানা পর্দা দ্বারা আবৃত করে দেন।\n\n\nوأعْلاَ مارَه للملائكة وأوضح غُرَرة، فبايَعَتْه باسجود إذ أمدَّه بالأسماء ونوّره، وجعله في أرض الأجسام خليفةً له فأيّده ونصره ثمّ أبدع له العقل وزيراً فاستَوْزه ووهبه سرّ الخِطاب في نار الشجرة. وأعطاه عصَاه إعجازه فأهلك بها الخواطر السَّحَرَة. ثمَّ خوّف لدى قسطاس الانقسام وحذّره، وقسم مَواردَه عليه منتشرةً وأردفها بأجناد إشارات إلهيّة غير منحصرة. وأورَد الخَواطر على بَاب حضرته فَمُقْبِلةً مُدْبِرةُ، فمنها قابلة لعيُون الإشارات ومنها مُستَنفرة. وعمَّر مَدينتَه في النَّمَط الأوْسَط ومنها أقْفره، وأغناه بمُطالعة أسرار المَلَكوت وبها أفقره، وأباح له التصرُّف في الأكوان بما به عنها زَجَرَه. وسوَّى في قَبْضتَيْه الأخْذَ بين مَن آمَنَ به وكفره. وأشهده على تِلك القضية وقرّره، ونصب مُلْكَه جِسْراً للعُبور فطوبَى لمَنْ عبره.\n\n\nঅর্থ: আল্লাহতায়ালা মানবকে এমন কী তাঁর ফেরেশতাকুলের চেয়েও উঁচুতে স্থান দিয়েছেন। তিনি তাঁদেরকে তাঁরই (আদম আলাইহিস্ সালামেরই) আনুগত্যে সেজদাহ করিয়েছেন। এভাবেই আল্লাহ মানবকে আল্লাহর আপন (পবিত্র) নামগুলো শিক্ষা দ্বারা আলোকিত করেছেন।\n\n\nআল্লাহতায়ালা মানবকে পৃথিবীর বুকে তাঁর খলীফা/প্রতিনিধি হিসেবে প্রেরণ করেছেন এবং তাঁকে সমস্ত কিছুর ওপরে (তাঁর) সাফল্য ও আধিপত্যের নিশ্চয়তা প্রদান করেছেন। আর তিনি তাঁকে নিজের প্রধানমন্ত্রী/উজির হিসেবে আক্কল/বুদ্ধি-বিবেচনা দান করেছেন, যাতে মানব তাঁর (নিজের) রাজ্য শাসন করতে পারেন। আল্লাহ তাঁকে বচনের রহস্য দান করেছেন এবং তাঁকে দিয়ে কথা বলিয়েছেন, যদিও কোনো জ্বলন্ত অঙ্গার তাঁর জিহ্বাকে স্পর্শ করেছে। তিনি তাঁর হাতে অর্পণ করেছেন এক লাঠি, যে লাঠি জাদুকরদের সাপকে গিলে খেয়েছিলো; ওই লাঠি দ্বারা তিনি সকল মিথ্যুক ও ইন্দ্রজালিকের তন্ত্রমন্ত্রের মেরুদণ্ড ভেঙ্গে দিয়েছিলেন।\n\n\nআল্লাহ পাক মানবকে সতর্কতাস্বরূপ দান করেছেন এক মাপকাঠি যা দ্বারা তিনি বড় ও ছোটের মধ্যে পার্থক্য করতে পারেন। আর মানব আল্লাহকে ভয় করতে শিখেছেন।\n\n\nঅতঃপর আল্লাহতায়ালা নিজ সৃষ্টিকুলের সমস্ত মঙ্গল যথাবিহিত বিবেচনায় মানবের মাঝে ভাগ করে দিয়েছেন। তিনি প্রতিটি নসীবকৃত আশীর্বাদের পিঠে চিহ্ন স্থাপন করেছেন, যা সকলের কাছে আগমন করে থাকে। অন্তর এসব চিহ্ন জানে, কিন্তু মস্তিষ্ক জানে না।\n\n\nএরপর মানবকে তাঁর গৃহে প্রেরণ করা হয় - (একদম) মরুভূমির মাঝখানে, এক ফোঁটা জল ছাড়াই - আর তাঁকে মাটির নিচে (লুক্কায়িত) রহস্যগুলো খুঁজতে শিক্ষা দেওয়া হয়। তিনি (আদম আলাইহিস্ সালাম) পর্যায়ক্রমে অন্যদের তা শিক্ষা দেন এবং মরুভূমিকে বাগানে পরিণত করেন।\n\n\nআল্লাহতায়ালা মানবকে (কাজ) করতে শেখান, যখন তিনি করতে পারতেন না। আল্লাহ মানবের জন্যে কাজ করে দিয়েছিলেন যা মানব মনে করেছিলেন তিনিই (বুঝি) সম্পন্ন করেছেন। আল্লাহতায়ালা মানবকে সমস্ত কিছু দান করেছেন স্রেফ একটি সেতু পার হবার খাতিরে। তিনিই আশীর্বাদধন্য যিনি এই সেতু নিরাপদে পার হন।\n\n\nسمّ شاء سبْحَانَ أنْ يدنّه بما به طهّره فجعله بَرْزَخاً جامعاً للكَفَرة والبَرَرَة وأقَامَه في عالَم التركيب داعياً على منابر التذكرة وأيّدهُ بالعُلوم الإلهيَّة وغمّره ونهاه عن إفشاء ما بظهوره أمّره فقال: ألاَ تنظرون في عوالمكم إلى سمَواتٍ أفلاكُها مسخَّرةٌ وأَرَضينَ بحارُها مسجَّرةٌ وفُلْكٍ مشحون أجراه في بحر الكون عندما أوسقه وعمَّره، فهو يمشي بين رِجْلَيْ رَجاء وخَوْفٍ كتب عليهما الصانعُ القديم بقَلَم المُحيط في الرجل اليُمْني: ((فَمَن يَعْمَلْ مِثْقَالَ ذَرَّةٍ خَيْراً يَرَهُ)). وفي الرجل اليُسْرَى: (( وَمَن يَعْـمَلْ مِثْقَالَ ذَرَّةٍ شَرّاً يَرَهُ )). فليبادِرْ بالطاعة لمَنْ هَدَاهُ النَّجْدَيْنِ وبصّره، وليشكُرْهُ على رزقٍ قَسَمه فيسَّره وعسَّره. وليبحَثْ عن الكَنز الذي حجبه بالجدار الجسْمانيّ وستره،  \n\n\nঅর্থ: আল্লাহতায়ালা তাঁর সৃষ্টিকুলকে কীভাবে পুতঃপবিত্র রাখতে হয় তা জানেন; কিংবা তাতে তিনি যে ময়লা-আবর্জনা রাখেন তা দ্বারাও নোংরা করতে জানেন, ঠিক যেমনটি তাঁর মর্জি হয়। এর সবই পূর্বনির্ধারিত। এই দুনিয়া হচ্ছে ঈমানদার ও অবিশ্বাসকারী উভয়েরই জন্যে একটি পরীক্ষার স্থান।\n\n\nআল্লাহতায়ালা তাঁর রাজত্ব মানবের মাঝে সৃষ্টি করেছেন একটি মিম্বররূপে, এ জগতে যেখান থেকে  তাঁকে স্মরণ করা যায়। তিনি তাঁর ঐশী জ্ঞান মানবের মাঝে রোপণ করেছেন এবং তা আবৃত করেছেন; আর তিনি মানবকে তা নিজের বলে প্রকাশ করতে নিষেধ করেছেন। তিনি মানবকে বলছেন আসমানসমূহের দিকে তাঁরই নিদর্শনগুলো দেখার জন্যে তাকিয়ে থাকতে, যা এতোগুলো আসমানে এতোগুলো তারকা দ্বারা পরিপূর্ণ, যেগুলোর সবই নিঃসীম মহাশূন্যের মহাসাগরে ভেসে বেড়াচ্ছে আল্লাহরই আজ্ঞানুসারে, অথচ এগুলোর সবই ইতোমধ্যে মানবের অভ্যন্তরে রয়েছে।\n\n\nআল্লাহর সকল সৃষ্টিই তাঁর (রূপক) দুই কদমের মাঝখান দিয়ে প্রবাহিত - যা ভয় ও আশার গতিময় স্রোতধারা। ওই চিরন্তন খোশনবিশ/ক্যালিগ্রাফার আপন অনন্ত-অসীম জ্ঞান-প্রজ্ঞায় তাঁর (রূপক) ডান কদমের নিচে লিখেছেন:\n\n\n“সুতরাং যে এক অণু পরিমাণ সৎকাজ করবে, সে তা দেখতে পাবে।” [সূরাহ যিলযাল, ৭ আয়াত, নূরুল ইরফান]\n\n\nআর তাঁরই (রূপক) বাম কদমের নিচে লিখেছেন:\n\n\n“এবং যে অণু পরিমাণ মন্দ কাজ করবে, সে তা দেখতে পাবে।” [সূরাহ যিলযাল, ৮ আয়াত, নূরুল ইরফান]\n\n\nযে ব্যক্তি জ্ঞান-প্রজ্ঞার অধিকারী এবং যাঁর অন্তরের চোখ খোলা, তিনি জানেন তিনি আল্লাহর আনুগত্য করতে পারেন, আর তিনি আল্লাহর প্রতি কৃতজ্ঞতাও প্রকাশ করতে পারেন সে জন্যে যা তিনি (আল্লাহর পক্ষ থেকে) পেয়েছেন - হোক না তা অল্প বা বিস্তর - আর তিনি তাঁর মাঝে আল্লাহ কর্তৃক লুকোনো সত্যের রত্নভাণ্ডার অন্বেষণও করতে পারেন। [নোট: তাঁকে অবশ্যঅবশ্য তাঁর জীবন ও বেসাল নিয়ে ভাবতে হবে এবং সচেতন ও প্রস্তুত থাকতে হবে; কেননা তিনি যেভাবে বেঁচেছিলেন সেভাবেই বেসালপ্রাপ্ত হবেন এবং যেভাবে বেসালপ্রাপ্ত হয়েছিলেন সেভাবেই পুনরুত্থিত হবেন]\n\n\nثمّ ليتدبَّرْ كيف أحياه حين أقبره وأماته في الوقت الَّذي أنشره، وأظلمه بجلابيب مَلابس غيوب النور الَّذي به أقمره، ودلّ على النجى والَّدُنيّ بآيَتَيْ مَحْو ومُبْصِرَة، ثمّ صيّر آيةَ المحو في بعض الأحايين منوّرة، وذلك في اللَّيالي المُقْمِرة عِند تقابُلهما في الكُرَة، ثمّ أظهر ذلك السرّ فيمَنْ ضرب بعصا الاختبار حَجَرَ الأسرار ففجره:\n\n\nঅর্থ: জীবন এক আকস্মিক মুহূর্তে ও অপ্রত্যাশিত পন্থায় নেওয়া হবে এবং তা শেষ বিচার দিবসে ফিরিয়ে দেওয়া হবে। অমাবস্যার রাতে সমস্ত দৃশ্যমান বস্তুকে অন্ধকার গ্রাস করে থাকে; কিন্তু যখন চন্দ্র আবারো নিজ আভা ছড়ায় তখন সবই দৃশ্যমান হয়। এটা মানুষের অন্তর্চক্ষু হতে হাকীকত তথা বাস্তবতাকে আড়ালকারী উদাসীনতার ঘুম সম্পর্কে এক অভিজ্ঞান বা অনুস্মারক। তবু আল্লাহতায়ালা যদি ইচ্ছা করতেন তাহলে তিনি অন্ধকারের, এমন কী শূন্যতার/অনস্তিত্বের ওপরেও নূর তথা জ্যোতি বিচ্ছুরণ করতে পারতেন, ঠিক যেমনিভাবে পৃথিবী যখন চাঁদের মুখোমুখি হয় এবং চাঁদ যখন সূর্যের মুখোমুখি হয়।\n\n\nআল্লাহতায়ালা যখন পয়গাম্বর মূসা (عليه السلام)-এর হাতে (ঐশী ক্ষমতাসম্পন্ন) লাঠি দান করেন, তখন তিনি এর রহস্য পরীক্ষা করতে পাথরকে আঘাত করেন, আর তা হতে জলধারার প্রস্রবণ নির্গত হয়।\n\n\nপদ্য: \n\n\nشعر: فَانْظُرْ إلى شَجَرٍ فَاض على حَجَرٍ  ::  وَٱنْظُرْ إلى ضاربٍ مِنْ خَلْفِ أسْتَار\n\n\n\nদেখো, কী দুর্বল এক টুকরো গাছের ডাল ভেঙ্গেছে এক কঠিন শিলা,\n\nআর দেখো, পর্দার আড়ালে থেকে পাথরকে এ আঘাত কার লীলা! [ভাবানুবাদ]\n\n\nفسبحانَ مَنْ أودع هذه الأسرار في وجود حضرة الإنسان المقدَّسة المطهَّرة فما أغفله من القيام بشُكْرها ((قُتِلَ الإنْسانُ مَا أكفَرَهُ))، والويلُ لِمَنْ زهد في اعتبار وجودِه وحقّره والصّغارُ له. فَما أذلَّه وما أصغره فلَيْتَه كما كَفَرَه شَكَرَه، فيكون من الَّذين خلطُوا عملاً صالحاً وآخر سيِّئاً.\n\n\nঅর্থ: মানবের নির্মল (আত্মার) অস্তিত্বের মাঝেই নিহিত রয়েছে (খোদায়ী) রহস্যের রত্নভাণ্ডার। তার সত্তার মাঝে খোদাপ্রদত্ত এ রত্নভাণ্ডারের জন্যে কৃতজ্ঞচিত্ত হতে তাকে বাধাদান করে গাফলাত তথা উদাসীনতা ছাড়া আর কোন্ বিষয়? কাফির/অবিশ্বাসকারী ছাড়া কে-ই বা মানবের সত্তাকে অস্বীকার করে তাকে হত্যা করতে পারে? [সূরাহ আবাসা, ১৭]\n\n\nআফসোস্ সেই কপট ব্যক্তির জন্যে, যে যুহদ তথা কৃচ্ছ্রব্রত পালনকারী হিসেবে প্রকাশ করে নিজেকে ছোট করে থাকে! নিশ্চয় তার হীনতা আপন ভান-ভণিতায় নিহিত। তাকে কেন নিজ অস্তিত্বের অবমাননা করতে হবে? সে যদি আপন অস্তিত্ব উপলব্ধি করতে পারতো, এমন কী কপট ব্যক্তি হিসেবেও অস্বীকারের পরিবর্তে তা বুঝতে পারতো, তাহলে তার নিজ বাস্তবতা সম্পর্কে সচেতনতা তারই মন্দ উদ্দেশ্যের ক্ষেত্রে হয়তো ভারসাম্য সৃষ্টি করতো। আর এটা তাকে আখেরাতে শাস্তি থেকে রক্ষা করতে পারে।\n\n\n[বঙ্গানুবাদকের নোট: এখানে প্রিয়নবী (ﷺ) ও তাঁর বিশিষ্ট উম্মতবৃন্দের প্রশংসা করেছেন শাইখুল আকবর (رحمة الله)। পুস্তকের প্রথমেও তা করা হয়েছিলো, তাই শাইখ বায়রাক খালওয়াতী সাহেব এ অংশের পুনরাবৃত্তি বাদ দিয়েছেন]\n\n\nأما بعدُ، حقّق اللهُ سرَّك بحقائق الوِصال، وجَعَلَك من الساجدين له بالغُدْو والآصال. فإنِّي بَنَيْتُ هذا الكتابَ الصغيرَ الحَجْم، اللطيفَ الجِرْم، العظيمَ الفائدة، الكثيرَ العِلْم المستخَرْج مِن العِلْم اللَّدُنِيّ، والقاب العدنانيّ المسمَّى في الإمام المُبين، الذي لا يدْخُله رَيْب ولا تخمين: ((بالتدبيرات الإلهية في إصلاح الممْلكة الإنسانية)).\n\n\nসকল প্রশংসা বাদে (বলবো), আপনার মাঝে স্থাপিত খোদায়ী ভেদের রহস্য হাকীকতে তথা বাস্তবে রূপায়িত হবে স্রেফ যদি আপনি তা জানতে পারেন, তা খুঁজে পান, আর তাতে পরিণত হন। সর্বদা স্মরণে রাখবেন যে, আপনার প্রভু আপনাকে তাঁদেরই একজনে পরিণত করেছেন যাঁরা সকাল ও সন্ধ্যায় তাঁকে সেজদাহ করেন।\n\n\nএই ছোট বইটি ধারণ করে ব্যাপক জ্ঞানের ভাণ্ডার যা সবার জন্যে উপকারী। এটা সংকলন করা হয়েছে ’জান্নাতের বাগান’ (جنة عدن/حديقة عدن) হতে এবং খোদায়ী/ঐশী জ্ঞান-প্রজ্ঞা হতে; ঈমানদারদের জন্যে একটা হেদায়াতস্বরূপ। এতে কোনো অনুমান বা সন্দেহ নেই। এমন কী যদি কেউ এতে দোষত্রুটিও খুঁজে পান, তবু তাঁরা স্বীকার করবেন যে এগুলো ছোট ও ক্ষমাসুন্দর। আমি বইয়ের শিরোনাম দিয়েছি - “মানব রাজ্যের সংস্কারে খোদায়ী শাসন (التدبيرات الإلٰهية في إصلاح المملكة الإنسانية)।”\n\n\nوهو مشتمل على مقدّمة وتمهيدٍ وأحد وعشرين باباً من دقائق التوحيد في تدبير المُلْك الَّذي لا يبيد على الترتيب الحِكَمِي والنظام الإلَهيِّ، وجاء غريباً في شأنه ممزوجاً رَمْزُهُ ببَيانِه. يقرأه الخاصُّ والعامُّ ومَنْ كان في الحَضِيض الأوهد ومُسْتَوَى الخلال والإكْرام. ((قد عَلِمَ كلُّ أُناس مَشْرَبَهم)). ففيه للخواصّ إشَارة لائحَة وللعوام طريقة واضحة، وهو لُباب التصوُّف، وسبيل التعرُّف بحضرة الترؤُف والتعطُّف. يَلْهَج به الواصل والسَّالك، ويأخذ منه حظَّه منه المملوك والمالك.    \n\n\nএই বইটি একুশটি অধ্যায়ে বিভক্ত, যার প্রতিটিতে রয়েছে একত্ববাদ অর্জনের দিকনির্দেশনা; মানবজাতির প্রতি আল্লাহতায়ালার উপহার। এগুলো পথপ্রদর্শন করে খোদায়ী বিধান ও নিয়মের অধীনে থেকে কীভাবে আমাদের নিজেদের উন্নতি সাধন করা যায়; কীভাবে সঠিক পথে আমাদের জীবনকে পরিচালনা করা যায়; কীভাবে খোদার রাজ্য তথা মানবজাতিকে বিস্মরণ হতে রক্ষা করা যায়; কীভাবে তাকে শাসন করা যায়, যেমনটি শাসনের উদ্দেশ্য করা হয়েছিলো তার রূহ/আত্মা দ্বারা, যে আত্মাকে তার প্রভু খোদাতায়ালা তার মাঝে স্থাপন করেছিলেন আপন সহকারী/প্রতিনিধি হিসেবে। এই বইটি এমনই এক ঝর্না যা হতে জল পান করে বিশিষ্ট উচ্চমর্যাদাবান ও সর্বসাধারণ উভয়েই নিজেদের তেষ্টা মেটাতে সক্ষম হবেন [সূরা বাকারা, ৫ আয়াত]। যাঁরা স্পষ্ট বিষয় প্রত্যক্ষ করতে সমর্থ, তাঁদের জন্যে এতে রয়েছে তাসাউফ তথা সূফীতাত্ত্বিক পথের ইঙ্গিত, যা অনুসরণ করলে উৎসমূল তথা আল্লাহতায়ালার কাছে পৌঁছে দেবে। যাঁরা উপরিভাগ দেখতে পান, তাঁদের জন্যে রয়েছে এমন সব বিষয় যেগুলো সহজসাধ্য। এই তাসাউফের আধ্যাত্মিক পথের নির্যাসই এ বইয়ে প্রস্তাব করা হয়েছে। এটা সবারই জন্যে এমন এক পথ, যাঁরা খোদায়ী অনুগ্রহের দ্বারে পৌঁছুতে অন্তরে আকাঙ্ক্ষা রাখেন।\n\n\nতাসাউফ তথা সূফীবাদের এ পথে যে ব্যক্তি হাঁটবেন, তিনি এ বিশ্বজগতের মালিক আল্লাহতায়ালা ও তাঁর আউলিয়ামণ্ডলী, সহযোগীবৃন্দ ও বান্দাদের দলের সাথী হবেন। তাঁরা সবাই একই লক্ষ্যের প্রতি একাগ্র; তাঁদের অন্তরে বিরাজমান আনন্দ; তাঁদের প্রাপ্য তাঁরা ভাগাভাগি করেন এবং তাঁরা নিজেদের অংশ নিয়ে সন্তুষ্ট। এই পথ চলার মাঝে তাঁরা নিজেদের অস্তিত্বের কারণ অনুধাবন করতে পারবেন, আর এর পাশাপাশি সৃষ্টিকুলের সাথে তাঁদের সম্পর্ক এবং সৃষ্টিকুলের চেয়ে নিজেদের শ্রেষ্ঠত্বের বিষয়টিও উপলব্ধি করতে পারবেন। তাঁরা খুঁজে পাবেন যে বিশাল এ সৃষ্ট জগতে সকল ও প্রতিটি জিনিসই মানব সত্তার মাঝে বিরাজমান; এই স্পষ্ট বহুত্ব খাঁটি, কেন্দ্রীভূত ও একীভূত করে ব্যক্তিসত্তায় (যুৎসইভাবে) স্থাপন করা হয়েছে, আর তাতে কোনো কিছুই বাদ পড়েনি।\n\n\nঅতঃপর সমগ্র সৃষ্টিজগৎ আপন সমস্ত পূর্ণতা সহকারে মনুষ্যজাতির মাঝে বহিঃপ্রকাশ পেয়েছে। আমাদের শারীরিক অস্তিত্বের সংযোগ পর্যায়ে আমাদেরকে ঐশী ক্ষমতা ও অনুগ্রহের মাঝামাঝি স্থাপন করা হয়েছে। আমাদের মঞ্জুর করা হয়েছে উদারতা যা আমরা অবাধে বিতরণ করতে পারি, আরো মঞ্জুর করা হয়েছে সকল ও প্রতিটি বস্তুর ওপরে শাসন করার ক্ষমতা।\n\n\nصحّ ذلك عند ذَوِي العُقول الراجحة بالدليل والبُرْهان. ولهذا قال بعْض الأئمّة: ((وليس أبدع من هذا العالم في الإمكان)). والله يؤيدنا بالعِصْمة ولطيق الحِكْمَة، إنَّه فَيَّاض النِّعْمَة واسِعُ الرَّحْمَة.\n\n\nজ্ঞানী ব্যক্তিবৃন্দ যাঁরা এ ব্যাপারটির প্রামাণ্য দলিলগুলো প্রত্যক্ষ করেন, তাঁরা এটাকে সহীহ বা সত্য-সঠিক হিসেবে জানেন। আর তাঁরা বলেন, “সৃষ্টিজগতে মানবের চেয়ে অধিকতর নিখুঁত অন্য কোনো কিছু নেই, যাঁদের পুতঃপবিত্রতা ও জ্ঞান-প্রজ্ঞা আমাদের স্রষ্টা, পরম করুণাময় ও অসীম দয়াময় আল্লাহতায়ালা সুরক্ষিত রেখেছেন।”"
  },
  {
    "1": "মুখবন্ধ",
    "2": "মুখবন্ধ\n\n\n[আল্লাহ আপনাকে তাঁর নৈকট্যপ্রাপ্তি ও আনুগত্য দান করুন]: জেনে রাখুন, মহান প্রভু সৃষ্টিকুলকে জোড়ায় জোড়ায় সৃষ্টি করেছেন, যাতে সবার থেকে নিজেকে পৃথকভাবে পরিচিত করতে পারেন; যাতে তাঁর পবিত্র নাম ও চির অস্তিত্ব একক হয়; যাতে কে সাইয়্যিদ তথা মালিক এবং কে বান্দা তা জ্ঞাত হয়।  আর মহান প্রভু মানবকে আপন সত্যতা/বাস্তবতা শিক্ষা দিয়েছেন এবং তার কাঁধে নিজের স্থাপনকৃত আস্থার বিষয়টিও জানিয়েছেন। পবিত্র ঐশীগ্রন্থে তিনি ঘোষণা করেছেন:\n\n\nوَهُوَ ٱلَّذِي مَدَّ ٱلأَرْضَ وَجَعَلَ فِيهَا رَوَاسِىَ وَأَنْهَاراً وَمِن كُلِّ ٱلثَّمَرَاتِ جَعَلَ فِيهَا زَوْجَيْنِ ٱثْنَيْنِ يُغْشِى ٱلَّيلَ ٱلنَّهَارَ إِنَّ فِي ذٰلِكَ لآيَاتٍ لِّقَوْمٍ يَتَفَكَّرُونَ.\n\n\nঅর্থ: এবং তিনিই হন (আল্লাহ), যিনি জমিনকে বিস্তৃত করেছেন এবং তাতে (নোঙ্গররূপী) পর্বতমালা ও নদীসমূহ সৃষ্টি করেছেন; এবং জমিনের মধ্যে প্রত্যেক প্রকারের ফল দু’ দু’ প্রকারের সৃষ্টি করেছেন। (আর) রাত দ্বারা দিনকে আচ্ছাদিত করেছেন। নিশ্চয় এতে নিদর্শনাদি রয়েছে চিন্তাশীলদের জন্যে। [আল-কুর’আন, ১৩/৩; নূরুল ইরফান]\n\n\nমনুষ্যজাতি হলো ফলের মতো যা আল্লাহতায়ালা জোড়ায় জোড়ায় সৃষ্টি করেছেন। তিনি যেমন ফলের গাছকে খাওয়ান, ঠিক তেমনি আমাদেরকেও খাদ্য দান করেন। তিনি আমাদেরকে উপকারী করে গড়ে তুলে (আমাদের মাধ্যমে) অন্যদেরও খাওয়ান, যেমনটি কোনো বৃক্ষতরু। গাছের বয়স হয় এবং মারা যায়, আর তার বীজ হতে অন্যান্য গাছ জন্মায়। আমাদের পথও তা-ই। বৃক্ষের যেমন যত্ন নিতে হয়, তেমনি আমাদেরও যত্ন নেয়া আবশ্যক; গাছের ফল যেমন সংগ্রহ করতে হয়, তেমনি আমাদের ফলও সংগ্রহ করা অত্যাবশ্যক। নইলে আমাদের অস্তিত্বের কোনো অর্থই থাকবে না।\n\n\nঐশী জ্ঞান-প্রজ্ঞা যা মানবের মাঝে স্থাপিত হয়েছে অফুরন্ত, তা মনুষ্যজাতিকে আপন নসীবকৃত পথে পরিচালিত করে। এক্ষেত্রে আমরা অন্য সব সৃষ্টি হতে শ্রেষ্ঠতর, কেননা আমরাই আল্লাহতায়ালার সৌন্দর্য, হিকমত/জ্ঞান-প্রজ্ঞা ও সির্র/ভেদের রহস্য দ্বারা আশীর্বাদধন্য। মানব হচ্ছে অস্তিত্বশীল সমস্ত কিছুর মতো। (আকৃতিতে) ছোট হলেও বিশাল বিশ্বজগতের (অনুরূপ) একটি ক্ষুদ্র জগৎ আমরা। গোটা বিশ্বজগৎ আমাদের মাঝেই রয়েছে, যার প্রমাণ আমরা পাই আল্লাহতায়ালার বাণীতে:\n\n\nوَفِي ٱلأَرْضِ آيَاتٌ لِّلْمُوقِنِينَ، وَفِيۤ أَنفُسِكُمْ أَفَلاَ تُبْصِرُونَ.\n\n\nঅর্থ: এবং ভূ-পৃষ্ঠে নিদর্শনাদি রয়েছে দৃঢ় বিশ্বাসীদের জন্য; এবং তোমাদের নিজেদের মধ্যে; তবে কি তোমরা নিজেদের মধ্যে চিন্তাভাবনা করছো না? [আল-কুর’আন, ৫১/২০-২১; নূরুল ইরফান]\n\n\nسَنُرِيهِمْ آيَاتِنَا فِي ٱلآفَاقِ وَفِيۤ أَنفُسِهِمْ.\n\n\nঅর্থ: এখন আমি তাদেরকে দেখাবো আমার নিদর্শনসমূহ সারা বিশ্বজগতে। [আল-কুর’আন, ৪২/৫৩; নূরুল ইরফান]\n\n\nوَمَا خَلَقْنَا ٱلسَّمَآءَ وَٱلأَرْضَ وَمَا بَيْنَهُمَا بَاطِلاً.\n\n\nঅর্থ: এবং আমি আসমান, জমিন এবং যা কিছু সেগুলোর মধ্যখানে রয়েছে, অনর্থক সৃষ্টি করিনি। [আল-কুর’আন, ৩৮/২৭; নূরুল ইরফান]\n\n\nأَفَحَسِبْتُمْ أَنَّمَا خَلَقْنَاكُمْ عَبَثاً.\n\n\nঅর্থ: তবে তোমরা কি এ কথা মনে করছো যে আমি তোমাদেরকে অনর্থক সৃষ্টি করেছি? [আল-কুর’আন, ২৩/১১৫; নূরুল ইরফান]\n\n\nيَتَنَزَّلُ ٱلأَمْرُ بَيْنَهُنَّ لِّتَعْلَمُوۤاْ أَنَّ ٱللَّهَ عَلَىٰ كُلِّ شَيْءٍ قَدِيرٌ وَأَنَّ ٱللَّهَ قَدْ أَحَاطَ بِكُلِّ شَيْءٍ عِلْماً.\n\n\nঅর্থ: (খোদায়ী) নির্দেশ সেগুলোর (মানে সপ্ত আসমান ও সপ্ত জমিনের) মধ্যখানে অবতীর্ণ হয়, যাতে তোমরা জানতে পারো যে আল্লাহ সবকিছু করতে পারেন; আল্লাহর জ্ঞান সবকিছুকে পরিবেষ্টন করে আছে। [আল-কুর’আন, ৬৬/১২; নূরুল ইরফান]\n\n\nওপরের আয়াতে ‘দুটোর (মানে সপ্ত আসমান ও সপ্ত জমিনের) মধ্যখানে’ (بَيْنَهُنَّ) বলতে প্রকৃতপক্ষে বোঝায় প্রভু আল্লাহতায়ালা ও তাঁর বান্দার মধ্যে। কেননা তিনিই হন ওই পবিত্র সত্তা, যিনি -\n\n\nوَعَلَّمَكَ مَا لَمْ تَكُنْ تَعْلَمُ وَكَانَ فَضْلُ ٱللَّهِ عَلَيْكَ عَظِيماً.\n\n\nঅর্থ: আপনাকে শিক্ষা দিয়েছেন যা কিছু আপনি জানতেন না এবং আপনার ওপর আল্লাহর মহা অনুগ্রহ রয়েছে। [আল-কুর’আন, ৪/১১৩; নূরুল ইরফান]\n\n\nসচেতন (তথা অবধান) মানুষের জন্যে বৃহত্তর বিশ্বজগতে অনেক বিষয় অথবা বস্তু বিরাজমান, অথচ যেগুলোর সবই আন্তঃসম্পর্কিত। মানবের ক্ষুদ্র জগতেও কেউ একই জিনিস খুঁজে পাবেন; উদাহরণস্বরূপ, আল্লাহতায়ালার প্রতিনিধি রূহ/আত্মা ও শাসিত হবার জন্যে নির্ধারিত অন্যান্যদের মধ্যকার সম্পর্কের ক্ষেত্রে।\n\n\nউদাহরণস্বরূপ, মানব দেহে অবস্থিত লোম বনাঞ্চলের অনুরূপ। আর শরীরের তরল পদার্থগুলো কিছু আছে মিষ্ট, যেমন লালা; আরো কিছু আছে তিক্ত, যেমন অশ্রু; আবার আরো কিছু আছে বিষাক্ত, যেমন নাক হতে নিঃসৃত তরল পদার্থ - এগুলোর সবই এ দুনিয়ার পানির মতো।\n\n\nসমগ্র বিশ্বজগৎ যেমন মাটি, পানি, আগুন ও বায়ুর মূল উপাদান হতে সৃষ্ট, ঠিক তেমনিভাবে সৃষ্ট হয়েছে মানবদেহ। মহান স্রষ্টা আল্লাহতায়ালা ঘোষণা করেন:\n\n\nهُوَ ٱلَّذِي خَلَقَكُمْ مِّن تُرَابٍ..\n\n\nঅর্থ: তিনিই হন (আল্লাহ), যিনি তোমাদেরকে মাটি (ধূলি) থেকে সৃষ্টি করেছেন…। [আল-কুর’আন, ৪০/৬৭; নূরুল ইরফান]\n\n\nআল্লাহ অন্যত্র বলেন:\n\n\nهُوَ ٱلَّذِي خَلَقَكُمْ مِّن طِينٍ..\n\n\nঅর্থ: তিনিই হন (আল্লাহ), যিনি তোমাদেরকে মাটি (কাদা) হতে সৃষ্টি করেছেন..। [আল-কুর’আন, ৬/২; নূরুল ইরফান]\n\n\nএটা মাটি ও পানির একটা মিশ্রণ।\n\n\nঅতঃপর আল্লাহ বলেন:\n\n\nمِّنْ حَمَإٍ مَّسْنُونٍ..\n\n\nঅর্থ: নিশ্চয় আমি মানুষকে ঠনঠনে মাটি থেকে সৃষ্টি করেছি…। [আল-কুর’আন, ১৫/২৬; নূরুল ইরফান]\n\n\nএটা মাটি ও পানি এবং বায়ুর মিশ্রণ।\n\n\nএরপর আল্লাহ ঘোষণা করেন:\n\n\nخَلَقَ ٱلإِنسَانَ مِن صَلْصَالٍ كَٱلْفَخَّارِ.\n\n\nঅর্থ: তিনি মানুষকে সৃষ্টি করেছেন ঠনঠনে মাটি থেকে, যেমন পোড়া মাটি। [আল-কুর’আন, ৫৫/১৪; নূরুল ইরফান]\n\n\nএতে মানুষের মধ্যে আগুনের (উপস্থিতির) ইঙ্গিত বিদ্যমান। আর এটা আল্লাহ সোবহানাহু ওয়া তায়ালা হতে হিকমত/প্রজ্ঞা, যেমনটি তিনি এরশাদ ফরমান:\n\n\nيَخْلُقُ مَا يَشَآءُ وَهُوَ ٱلْعَلِيمُ ٱلْقَدِيرُ.\n\n\nঅর্থ: তিনি (আল্লাহ) সৃষ্টি করেন যা ইচ্ছা করেন এবং তিনিই জ্ঞান ও ক্ষমতার অধিকারী। [আল-কুর’আন, ৩০/৫৪; নূরুল ইরফান]\n\n\nচার দিক হতে প্রবাহিত বায়ুর মতো মানবদেহও চারটি ক্ষমতার অধিকারী: আকর্ষণ, বিকর্ষণ, ধারণ ও হজম।\n\n\nএই দুনিয়ায় বন্য ও গৃহপালিত উভয় ধরনের প্রাণিই বিরাজমান। আমাদের মধ্যে বিরাজমান রাগ, প্রতিশোধ/প্রতিহিংসা, পরাভূত করার স্পৃহা, যুদ্ধাকাঙ্ক্ষা ও ফিতনা সৃষ্টি। এর পাশাপাশি আমরা রুজি অর্জন, বিবাহ-শাদী, শিশু লালন-পালন ইত্যাদির লক্ষ্যে কাজ করি। আল্লাহ ঘোষণা করেন:\n\n\nيَتَمَتَّعُونَ وَيَأْكُلُونَ كَمَا تَأْكُلُ ٱلأَنْعَامُ وَٱلنَّارُ مَثْوًى لَّهُمْ.\n\n\nঅর্থ: ..(কুফফার) ভোগ করছে ও আহার করছে যেমন চতুষ্পদ জন্তু আহার করে (না জেনেই কোথায় তাদেরকে তা নিয়ে যাবে); আগুনই তাদের ঠিকানা। [আল-কুর’আন, ৪৭/১২; নূরুল ইরফান]\n\n\nআল্লাহতায়ালার ফেরেশতাকুল এ জগতে বিচরণ করেন। মানুষও আন্তরিকতা, বিশ্বস্ততা ও ইবাদত-বন্দেগী দ্বারা নিজেকে পুতঃপবিত্র ও পরিশুদ্ধ করার চেষ্টারত। এই জগৎ দৃশ্যমান ও অদৃশ্য উভয় প্রকার বস্তু ধারণ করে। একইভাবে মানবেরও রয়েছে একটি বাহ্যিক ও একটি অভ্যন্তরীণ সত্তা। এই বিশ্বজগতে রয়েছে আসমানসমূহ ও জমিন; ঠিক তেমনিভাবে মানুষও ঊর্ধ্বগমন ও অবতরণ করে থাকে।\n\n\nআপনি আপনার চারপাশে কী কী বিরাজমান তার দিকে তাকালে এবং তার সাথে মিলে এমন জিনিস আপনার মাঝে অন্বেষণ করলে খোদায়ী/ঐশী সত্য খুঁজে পাবেন। আপনি কেবল ক্ষণস্থায়ী বস্তু দেখতে পাবেন; এর কিছু কিছুর রয়েছে সংক্ষিপ্ত জীবন, আবার কিছু কিছুর অনেক দীর্ঘ জীবন। কিন্তু আপনি যদি এগুলোকে উপমা হিসেবে বিবেচনা করেন, তাহলে আপনি আপনার ধর্মের মাধ্যমে খুঁজে পাবেন তাই, যা আখেরাতে এগুলোর সাথে মিলে যাবে। এই উপায়ে আপনি সংগ্রহ করতে পারবেন এগুলোর সেসব রূপক গুণাবলী যা এগুলোর আধ্যাত্মিক অর্থের সাথে মিলে যায়।\n\n\nএ ধরনের উদাহরণ আল-কুর’আনে বিদ্যমান, যার রয়েছে এক রূপক অর্থ আরবীভাষী সকলেরই জন্যে বোধগম্য; যেমনটি প্রিয়নবী (ﷺ) ঘোষণা করেছেন - ((وإنّما أنْزِلَ القرآن بِلِساني لِسانٍ عربيّ مُبين)) - অর্থাৎ, “মহান প্রভু কুর’আন মজীদ অবতীর্ণ করেছেন আমার ভাষা আরবীতে” (আল-হাদীস)। অথচ এরও একটি গোপন অর্থ রয়েছে। যেমন, আল্লাহ পাকের বাণী - وَٱشْتَعَلَ ٱلرَّأْسُ شَيْباً - যার আক্ষরিক মানে ‘আমার শিরে আগুন ধরেছে।’ কিন্তু প্রকৃতপক্ষে এর মানে “মাথা থেকে বার্ধক্যের শিখা (তথা শ্বেত কেশরাজি) প্রকাশ পেয়েছে” [আল-কুর’আন, ১৯/৪; নূরুল ইরফান]। এছাড়া, অপর এক আয়াতে বিবৃত হয়েছে - كَرَمَادٍ ٱشْتَدَّتْ بِهِ ٱلرِّيحُ - যার আক্ষরিক অর্থ, “ভস্মসদৃশ, বাতাসের তীব্র ঝাপটায় তড়বড়ে অবস্থায়।” অথচ এর প্রকৃত মানে হলো - “অবিশ্বাসীদের কর্মসমূহ হচ্ছে ভস্মসদৃশ, যার ওপর দিয়ে প্রচণ্ড ঝাপটা এলো ঝড়ের দিনে” [আল-কুর’আন, ১৪/১৮; নূরুল ইরফান]। (এ রকম) আরো অনেক উদাহরণ বিদ্যমান যেগুলোর প্রকৃত অর্থ আপন আপন বাহ্যিক অর্থ হতে আলাদা।\n\n\nসর্বকালের মতো আজো সূফী-দরবেশ (রাদ্বিয়াল্লাহু আনহুম)-বৃন্দের লক্ষ্য হচ্ছে যাবতীয় বিষয়/বস্তুর বাহ্যিক আকৃতি পেরিয়ে সেগুলোর প্রকৃত মানে উপলব্ধি করা। যখনই আপনার চোখ এ পার্থিব জগতে (আপনার) চারপাশে অবস্থিত কোনো অস্তিত্বশীল সত্তার ওপর গিয়ে ঠেকে, তৎক্ষণাৎ অন্বেষণ করুন এর মৌলিক গুণ, এর সারমূলক অর্থ, যা এটাকে ব্যাখ্যা করবে অথবা রূপান্তর করবে। অতঃপর যখন আপনি এর অস্তিত্বের প্রমাণ খুঁজে পাবেন, তখনই এর প্রকৃত বাস্তবতা (হাকীকত) আপনি প্রাপ্ত হবেন।\n\n\nযখন অন্তর্চক্ষু কোনো বস্তুতে ঐশী গুণের বহিঃপ্রকাশ চিনতে পারে, তখন আমাদের অভ্যন্তরে এর সমতুল্যের বহিঃপ্রকাশও এটা চিনতে পারে। অতঃপর ওই বস্তু আর বাইরে এবং আমাদের থেকে পৃথক থাকে না; বরঞ্চ তা মানবের একটি অংশ হিসেবেই জ্ঞাত হয়। তাই আমরা এটাকে আমাদেরই নিজেদের নামগুলো হতে একটা নাম দেই।\n\n\nগাধা একগুঁয়ে বলে পরিচিত; একজন একগুঁয়ে ব্যক্তি ওই গাধার মতোই। সিংহ ক্ষমতাশালী, বনের রাজা; কোনো ব্যক্তি ওই গুণ ধারণ করলে তাকে বলা হয় “সিংহের মতো।” আমরা যখন সূর্য অথবা পূর্ণচন্দ্রের দিকে তাকাই, তখন আমরা এসবের গুণাবলীকে কোনো ব্যক্তির সাথে সংযুক্ত/সম্বন্ধযুক্ত করতে পারি এবং বলতে পারি, “তাঁর মন (চাঁদের মতো) উজ্জ্বল;” কিংবা “তাঁর রূহ/আত্মা (সূর্যের মতো) উষ্ণ।” অতএব, আপনি দেখতে পাচ্ছেন যে মানবচরিত্রে নিহিত বৈশিষ্ট্য গাধার মতো হীন অথবা সূর্যের মতোই উঁচু হতে পারে।\n\n\nঅজ্ঞতা ও নফস (একগুঁয়ে নিকৃষ্ট সত্তা)-এর প্রতি দাসত্ব কোনো ব্যক্তিকে হেয় প্রতিপন্ন করে। বুদ্ধি-বিবেচনা ও জ্ঞান মানুষকে পূর্ণতা (কামালাত) দেয়। কিন্তু এই উত্তরণে (রাহু)-গ্রাস বিদ্যমান, যেগুলো পৃথিবী কর্তৃক চাঁদের ওপর ছায়া ফেলার কারণে ঘটে থাকে। একইভাবে দুনিয়ার প্রতি আমাদের মোহ ও সংশ্লিষ্টতা এবং জৈবিক কামনা-বাসনা আমাদেরই ক্রমবিকাশে ব্যাঘাত সৃষ্টি করে। তবে দুনিয়া যেমন সূর্যকিরণে জীবন্ত হয়ে ওঠে, ঠিক তেমনি মানবও প্রাণবন্ত হয়ে ওঠে তারই আত্মা হতে প্রতিফলিত ঐশী জ্যোতি দ্বারা।\n\n\nযখন আমরা সকল অস্তিত্বশীল সত্তার সাথে আমাদের অভ্যন্তরে অস্তিত্বশীল বস্তুর তুলনা করি, আর নিখিল বিশ্বজগতে প্রকাশিত আল্লাহর গুণাবলীর সাথে আমাদের ক্ষুদ্র জগতে প্রকাশিত মানব বৈশিষ্ট্যাবলীর তুলনা করি, তখনই আমরা ১৮০০০ মাখলূকাতের বিশালতা তথা প্রায় অসীমত্ব দেখতে পাই, আর মানবের ক্ষুদ্র ও সীমাবদ্ধ অস্তিত্ব দর্শন করি, যে মানবের আয়ু খুবই যৎসামান্য। কখনো কখনো আবার বাধা এসে পড়তে পারে। এই পথটি তথা চিন্তার এ ধারাটি আমাদেরকে পরিত্রাণ, আশীর্বাদ ও পূর্ণতা এনে দেয়ার ব্যাপারে আমরা আশা ছেড়ে দিতে পারি।\n\n\nএই সন্দেহ দূর করতে দুটো শর্ত যা আমাদের জন্মাধিকার, তা স্মরণে রাখা উত্তম হবে; আর এগুলো মানব হিসেবে আমাদের দায়িত্বও বর্ণনা করে।\n\n\nএগুলোর মধ্যে প্রথমটি হচ্ছে স্রষ্টার প্রতি আমাদের সবার রূহ কর্তৃক কৃত সেদিনের ওয়াদা, যেদিন তিনি সমস্ত রূহ সৃষ্টি করেছিলেন। তিনি আমাদের জিজ্ঞেস করেছিলেন -\n\n\nأَلَسْتُ بِرَبِّكُمْ\n\n\nঅর্থ: আমি কি তোমাদের প্রভু নই?\n\n\nআর আমরা উত্তর দিয়েছিলাম -\n\n\nقَالُواْ بَلَىٰ\n\n\nঅর্থ: নিশ্চয় আপনিই আমাদের প্রভু। [সূরাহ আ’রাফ, ১৭২; সরাসরি অনুবাদ]\n\n\nএটাই আল্লাহর প্রতি মানবজাতিগত সত্তার মৌলিক ওয়াদা যা আমাদের প্রত্যেকের মাঝে অস্তিত্বশীল।\n\n\nদ্বিতীয় শর্তটি একটি হুমকি, একটি ভবিষ্যদ্বাণী, একটি ভয় যা নিয়েও আমরা জন্মগ্রহণ করেছি এ মর্মে যে, ভুলের ওপরে সঠিককে বেছে নেয়ার ক্ষেত্রে আমাদের সক্ষমতাই আমাদের ইহ ও পরকালীন জীবনে সকল পার্থক্য গড়ে দেবে।\n\n\nআমাদের রূহের কৃত (আল্লাহর প্রতি) ওয়াদা এবং মিথ্যের পরিবর্তে সত্য বলার ক্ষেত্রে আমাদের ভুল করার শঙ্কা উভয়ই নিখিল বিশ্বজগৎ হতে উদ্ভূত - এমন কী তারও ঊর্ধ্ব হতে উদ্ভূত। এগুলো সরাসরি আসে সমস্ত ও প্রতিটি বস্তুর উৎস হতে, যা’তে অন্তর্ভুক্ত সঠিক ও ভুল এবং খোদ ঐশী ন্যায়বিচারও।\n\n\nআমরা যদি (আপন) রূহের (কথার) প্রতি কান দিয়ে শুনি, যেটা তার প্রভুর কাছে ওয়াদাবদ্ধ, আর আমাদের সারা জীবন জুড়ে তার আজ্ঞাসমূহ মেনে চলি, তাহলে আমরা নিজেদেরকে দেখতে পাবো আল্লাহরই যাবতীয় আদেশ-নিষেধ পালনকারী হিসেবে। বাকি সৃষ্টিজগৎ সবাই কোনো রকম পছন্দ করার ক্ষমতা ছাড়া আপন আপন তাকদীরকে অনুসরণ করে থাকে। আমাদের রূহকে অনুসরণের দ্বারাই আমরা খোদায়ী ঐকতানের সাথে (মিশে) এক হতে পারি।\n\n\nআল্লাহতায়ালা মানবজাতি সৃষ্টির সূচনালগ্ন হতে যে সকল আম্বিয়া (عليه السلام)-বৃন্দকে, বিশেষ করে আখেরী নবী/খাতামুন্নাবিয়্যীন হযরতে আহমদে মোজতবা মুহাম্মদে মোস্তফা (ﷺ)-কে প্রেরণ করেছেন, তা দ্বারা আমাদের এমনই এক স্পষ্ট কণ্ঠস্বর দান করা হয়েছে যা আমাদেরই রূহের প্রতি হেদায়াতের বাণী ব্যক্ত করে। আর যদিও এক্ষণে নুবূয়্যতের সময়কাল দুনিয়ার প্রলয় অবধি সমাপ্ত হয়েছে (মানে এরপর আর কোনো নবী আসবেন না), তথাপিও পৃথিবীতে প্রতিটি যুগেই একজন আধ্যাত্মিক খুঁটিরূপী পুণ্যাত্মা/ওলী বিরাজমান থাকবেন। তাঁর নাম ও স্থান/আস্তানা হয়তো একেবারেই জানা যাবে না, কিন্তু তিনিই হবেন জমানার হাদী/পথপ্রদর্শক - আল্লাহরই প্রতিনিধি যাঁর মাঝে আল্লাহতায়ালার আদেশ-নিষেধের বহিঃপ্রকাশ ঘটবে। (মানবের) জীবন পরিচালনার যাবতীয় বাহ্যিক ও অভ্যন্তরীণ, বস্তুগত ও আধ্যাত্মিক সিদ্ধান্তই চূড়ান্তভাবে তাঁর কাছ থেকে আসবে। কিছু মানুষকে তিনি ভালোবাসা ও দয়া-অনুগ্রহ এবং সুরক্ষা দ্বারা আশীর্বাদধন্য করবেন। আরো কিছু মানুষকে তিনি দেবেন শাস্তি। তিনি রয়েছেন আপনার অভ্যন্তরে এবং আপনার বাইরেও। আপনি যখন তাঁর সাক্ষাৎ পাবেন তখন জানতে পারবেন। আপনি যদি তাঁকে না জানতে পারেন, তাহলে তিনি সেখানে নেই। তাঁকে খুঁজে পাবার রাস্তা দেখানোই এই বইয়ের লক্ষ্য ও উদ্দেশ্য।\n\n\nসূফী মতাদর্শই সেই পথ যা সবচেয়ে সুন্দর (খোদায়ী) রহস্যাবলীর দিকে (মানুষকে) পরিচালনা করে, যা আপনার হাল-অবস্থার পরিবর্তন বা রূপান্তর সাধন করবে। যাঁদের মহা প্রয়োজন ও উচ্চাকাঙ্ক্ষা রয়েছে, স্রেফ তাঁরাই এই পথ অন্বেষণ করবেন এবং তা খুঁজে পাবেন। যাদের মনে সন্দেহ, ভয় ও অস্বীকৃতি বিরাজমান, তাদের কাছ থেকে এই পথ সব সময়ই আড়ালে লুকোনো থাকবে।\n\n\nঅস্বীকৃতি ও ভয় অজ্ঞতারই ফলশ্রুতি। অজানার ভয় হচ্ছে আমাদের নফস্ শয়তানের হাতে সবচেয়ে বড় অস্ত্র/হাতিয়ার। তাই আমাদের এ বইটির লক্ষ্য ও উদ্দেশ্য অজানাকে জানা; সকল অন্বেষণকারীর মনে নিহিত জিজ্ঞাসার সহজ ও সবচেয়ে বোধগম্য উত্তর প্রদান।\n\n\nআমরা আশা করি পাঠক আল্লাহতায়ালার বৃহত্তর ইচ্ছার প্রতি সমর্পিত হবার আকাঙ্ক্ষা খুঁজে পাবেন, কেননা এ সমর্পণই তাঁর অন্বেষণকৃত গোপন ভেদের রহস্যাবলীর চাবিকাঠি, যা তাঁকে তৎপরবর্তী সময়ে শান্তি এনে দেবে। সূফী মতাদর্শের ভিত্তিস্তম্ভ হচ্ছে আল্লাহর ইচ্ছার প্রতি সমর্পণ ও সুনিশ্চিত স্বীকৃতি।\n\n\nআমাদের প্রিয়নবী (ﷺ)-এর প্রতি আল্লাহর শান্তি ও আশীর্বাদ বর্ষিত হোক; তিনি যেমন নিজ হতে, তেমনি নিজের খাতিরেও কোনো কথা বলেননি। তিনি যা কিছু বলেছেন এবং করেছেন, এর সবই বলেছেন এবং করেছেন স্বয়ং আল্লাহতায়ালা। এই কারণেই যাঁরা রাসূলুল্লাহ (ﷺ)-এর প্রতি ঈমান এনেছিলেন এবং তাঁকে অনুসরণ করেছিলেন, তাঁরা গোলামের সমর্পণ সহকারে তাঁর সাথে সংশ্লিষ্ট ছিলেন। তাঁদেরকে যা করতে বলা হতো, তার সপক্ষে তাঁরা কখনোই দালিলিক প্রমাণ বা তার ন্যায্যতা খুঁজতেন না। কয়েকজন তাঁকে প্রশ্ন করেছিলেন বটে, কিন্তু তাঁর প্রভু আল্লাহতায়ালা তাঁদের থামিয়ে দিয়েছিলেন নিম্নের আয়াতে করীমা অবতীর্ণ করে:\n\n\nيٰأَيُّهَا ٱلَّذِينَ آمَنُواْ لاَ تَسْأَلُواْ عَنْ أَشْيَآءَ إِن تُبْدَ لَكُمْ تَسُؤْكُمْ.        \n\n\nঅর্থ: হে ঈমানদারবর্গ! তোমরা এমন সব বিষয়ে প্রশ্ন কোরো না, যেগুলো তোমাদের ওপর প্রকাশ করা হলে তোমাদের খারাপ লাগবে। [আল-কুর’আন, ৫/১০১; নূরুল ইরফান]\n\n\nওহে খোদা-অন্বেষী, সত্যের এ পথে হে মোর সাথী, আপনি যখন এ পথের অনুসরণ করবেন তখন অনেক বাধা ও বিরোধিতার মুখোমুখি হতে পারেন। এগুলোর প্রথমটি আপনাকে বোঝাতে চেষ্টা করবে আপনারই পথপ্রদর্শককে প্রশ্ন করতে এ মর্মে যে - কেন? এই সত্যের প্রমাণ কী? আমরা যা জানি তার সাথে এটা কীভাবে তুলনীয়? আপনি তা কীভাবে জানেন?\n\n\nমহান সূফী-বুযর্গ হযরতে জুনাইদ বাগদাদী (رحمة الله) বলেছেন, যদি বর্তমানে আবির্ভূত কোনো নতুন বস্তু/বিষয়কে অতীতে বিরাজিত বিষয় বা বস্তুর সাথে তুলনা করা হয়, তাহলে ওই নতুন বিষয় বা বস্তু কোনো লেশচিহ্ন না রেখেই অদৃশ্য হয়ে যাবে। আপনি এমন কোনো শিক্ষকের কথার প্রতি কর্ণপাত করবেন না, যিনি যা বলেন এবং নিজে যা এ দুইয়ের মধ্যে অসঙ্গতি বিদ্যমান। আপনাকে যা করতে বলা হয়েছে, তার বৈধতার কোনো প্রমাণ যদি আপনার প্রয়োজন হয়, তাহলে নিজের অভিজ্ঞতার আলোকে এবং আপনি যা করেছেন তার ফলাফলে তা অন্বেষণ করুন। কিন্তু তা খুঁজে পেতে হলে আপনার একটি লম্বা মইয়ের দরকার হবে; আর ওই মইও আপনার অভ্যন্তরে মওজূদ। আপনি যখন তা আবিষ্কার করবেন, তখন সত্য আপনারই আপন হবে। [হযরত জুনাইদ বাগদাদী রহমতুল্লাহি আলাইহির বাণী]\n\n\n(ঐশী) জ্ঞানের দ্বার হযরতে ইমামে আলী (কার্রামাল্লাহু ওয়াহাহু)-এর নাতি ইমাম শরীফ আল-রেযা (رحمة الله) তাঁর প্রভু আল্লাহর দরবারে প্রার্থনা করতেন এভাবে -\n\n\nيا رَبَّ جَوْهَرِ عِلْمٍ لَوْ أَبُوحُ بِهِ :: لقِيل لِي أنْت مِمَّنْ يَعْبُدُ الوَثَنَا\n\nولاسْتَحَلَّ رجالٌ مُسْلِمون دَمِي :: يَرَوْنَ أَقْبَحَ مَا يَأْتُونَهُ حَسَنَا\n\n\nমর্মার্থ: “হে প্রভু, আপনি যে জ্ঞানের সারমর্ম আমাকে দান করেছেন তা যদি আমি ঘোষণা না করি বরং নিজের কাছে রেখে দেই, মানুষেরা আমায় বলবে, ‘আমরা এসব মূর্তির পূজারী। তুমি কোন্ মূর্তির পূজারী?’ কিন্তু আমি যা জানি তা যদি আমি ঘোষণা করতাম, তাহলে মুসলমানবৃন্দ আমার রক্ত ঝরানোকে হালাল বিবেচনা করতেন; তাঁরা নিজেদের মস্ত গুনাহগুলোকে তাঁদের প্রতি আমার প্রদত্ত জ্ঞানের হীরে-জহরত ও মণি-মুক্তার চেয়েও শ্রেয় মনে করতেন।”\n\n\nঅতএব, আপনাকে যখন আপনার অনুসৃত এ তরীকতের পথের বৈধতা সম্পর্কে প্রশ্ন করা হবে, তখন প্রশ্নকারীকে পাল্টা এ প্রশ্ন করুন, “মধুর স্বাদ ও মিষ্টতার প্রমাণ কী?” তখন তাদেরকে (মানে প্রশ্নকারীদেরকে) স্বীকার করতে হবে যে মধুর মিষ্টতার প্রমাণ কেবল তার স্বাদ আস্বাদন দ্বারাই জানা যায়। [বঙ্গানুবাদকের নোট: সূফীবৃন্দ বলেন - من لم يذق لم يدر - যে স্বাদ গ্রহণ করেনি, সে জানেনি]\n\n\nধরুন কেউ একজন দুনিয়াবাসীদের চোখের আড়ালে একটি গৃহ নির্মাণ করেছেন। যখন ওই ঘরটি সম্পন্ন হলো, ভবনের ব্যবসা জানেন এমন এক ব্যক্তি এলেন এবং বাড়িটি পরিদর্শন করলেন। পরবর্তী সময়ে তিনি যা যা দেখেছেন সবই মানুষের কাছে প্রকাশ করে দিলেন। এমতাবস্থায় ওই ভবনটি সম্পর্কে বিশেষজ্ঞ ব্যক্তি যিনি তাতে যা যা দেখেছেন তার সবই ব্যাখ্যা করেছেন, তাঁকে কি এ প্রশ্ন করা উচিত হবে - “আপনার প্রদত্ত বর্ণনার সত্যতার প্রমাণ কী?” ভবন নির্মাণে পেশাদার ওই ব্যক্তি কর্তৃক বাড়িটি পরিদর্শন ও তার বিস্তারিত বিবরণ পেশই যথেষ্ট প্রমাণ নয় কি?\n\n\nযে সকল মানুষ গৃহ পরিদর্শনকারী ব্যক্তিকে বিশ্বাস করেন এবং তাঁর প্রদত্ত বিবরণকে মূল্যায়ন করেন, তাঁরা সবসময়ই ওই গৃহের মালিকের কাছে যেয়ে তাতে প্রবেশের অনুমতি চাইতে পারবেন।\n\n\nযে সকল পুণ্যাত্মা (আধ্যাত্মিক জ্ঞান সম্পর্কে) জানেন, তাঁরা প্রিয়নবী (ﷺ)-এর নির্দেশাবলী অনুসরণ করেই জানেন। এই জ্ঞান কেবল আল্লাহকে ভালোবেসে এবং সমীহ করেই অর্জন করা যায়। আপনি যদি এমন কাউকে দেখতে পান যিনি ধার্মিক, যিনি নিজের সীমার মধ্যে বিরাজমান, আর যিনি সর্বদা আল্লাহর উপস্থিতিতে অবস্থানের আচরণকারী, তাহলে তাঁর কথা শুনুন, তাঁর সাথে ঐকমত্য পোষণ করুন, এবং তাঁর প্রতি সমর্পিত হোন, এমন কী যদি তাঁর উচ্চারিত কথা আপনার বোধগম্য নাও হয়ে থাকে।\n\n\nআল্লাহতায়ালা ফরমান:\n\n\nوَٱللَّهُ يَخْتَصُّ بِرَحْمَتِهِ مَن يَشَآءُ.  \n\n\nঅর্থ: এবং আল্লাহ স্বীয় রহমত দ্বারা বিশেষভাবে মনোনীত করেন যাকে চান। [আল-কুর’আন, ২/১০৫; নূরুল ইরফান]\n\n\nআল্লাহ অন্যত্র ঘোষণা করেন:\n\n\nيُؤْتِي الْحِكْمَةَ مَن يَشَآءُ.\n\n\nঅর্থ: আল্লাহ হিকমত প্রদান করেন যাকে চান। [আল-কুর’আন, ২/২৬৯; নূরুল ইরফান]\n\n\nহযরত খিযির (عليه السلام) যাঁকে পয়গাম্বর মূসা (عليه السلام)-এর প্রতি ঐশী ন্যায়বিচার শিক্ষাদানের দায়িত্বভার অর্পণ করা হয়েছিলো, তাঁর সম্পর্কে আল্লাহ বলেন:\n\n\nآتَيْنَاهُ رَحْمَةً مِّنْ عِندِنَا وَعَلَّمْنَاهُ مِن لَّدُنَّا عِلْماً.\n\n\n অর্থ: তাকে (খিযিরকে) আপন ‘ইলমে লাদুন্নী’ দান করেছি। [আল-কুর’আন, ১৮/৬৫; নূরুল ইরফান]\n\n\nআল্লাহ যখন তাঁর ভেদের রহস্যসম্পর্কিত জ্ঞান কাউকে দান করেন, তখন কারোরই অধিকার নেই ওই পুণ্যাত্মাকে প্রশ্ন করার। কেননা তা স্বয়ং দাতা তথা আল্লাহতায়ালার ইচ্ছা ও ক্রিয়াকে প্রশ্ন করারই সামিল।\n\n\nএকদিন প্রিয়নবী (ﷺ)-এর জনৈক সাহাবী (رضي الله عنه) প্রশ্ন করেন কেন মাগরিবের নামায তিন রাক’আত অথচ এশা’র নামায চার রাক’আত, এবং কেনই বা কিছু নামায নীরবে আর কিছু নামায আওয়াজ করে পড়তে হয়। রাসূলুল্লাহ (ﷺ) কোনো উত্তর দেননি, কেননা এসব ঐশী আদেশ কেবল আল্লাহরই এখতিয়ারে এবং এগুলো প্রিয়নবী (ﷺ) কর্তৃক নির্ধারিত হয়নি। তাঁর নীরবতা প্রমাণ করে মুসলমানবৃন্দ কীভাবে নামায আদায় করবেন।\n\n\nযখন এ রকম একটি প্রশ্ন মস্তিষ্কে উদয় হয়, তখন তা কোনো বিষয়ের সত্যতা সম্পর্কে সন্দেহের ইঙ্গিত করে। জেনে রাখুন, এটা ঈমানী ঘাটতির একটা চিহ্ন। অতএব, যখন আপনি খোদার কোনো বাণী শ্রবণ করবেন, তখন  প্রশ্ন করবেন না, উত্তর দেবেন না, বিশ্লেষণ করবেন না এবং সন্দেহও করবেন না। আপনি তা পুরোপুরি উপলব্ধি না করলে আল্লাহর কাছে আরজি দেন, যেমনটি তিনি পাক কালামে ইশারা করেছেন:\n\n\nوَقُل رَّبِّ زِدْنِي عِلْماً.\n\n\nঅর্থ: এবং আরজ করুন, ‘হে আমার রব্ব/প্রভু! আমাকে জ্ঞান বেশি দিন।’ [কুর’আন, ২০/১১৪; নূরুল ইরফান]\n\n\nএই প্রার্থনা আপনার আন্তরিকতারই প্রমাণ।\n\n\nঈমান এমনই একটি আয়না যে, যদি তা আন্তরিক হয় তবে যখন তাকে আবৃতকারী দাগ ও ময়লা পরিষ্কার করা হবে তখন আপনি তাতে আপনার নিজেকে স্পষ্ট দেখতে পাবেন। আপনি কি নিজেকে সুন্দর হিসেবে দেখবেন, নাকি দেখবেন না? এটা কোনো ব্যাপার না।\n\n\nকেউ আপনার পেছনে এসে দাঁড়ালে এবং তাঁর চেহারা আয়নায় প্রতিফলিত হলে আপনি জানবেন তিনি সেখানেই আছেন; যদিও আপনাকে তাঁর দিকে সরাসরি তাকাতে হয়নি - আপনি স্রেফ তাঁর প্রতিচ্ছায়া দেখেছেন। সাধারণতঃ এভাবেই প্রত্যেকে বিষয়/বস্তুসমূহকে দেখে থাকে। আমরা শুধু বাস্তবতার প্রতিচ্ছায়াকে দেখে থাকি।\n\n\nআমরা যৌক্তিকভাবে জানি যে কোনো আয়নায় প্রতিফলিত বস্তু অবশ্যই অস্তিত্বশীল। কিন্তু সঠিক/নির্ভুলভাবে দেখতে হলে কারো কলব্/অন্তরের আরশিকে বিশ্বস্ত/নির্ভরযোগ্য, পরিশুদ্ধ, দাগহীন ও নির্মল হতে হবে এমনিভাবে যাতে প্রতিফলনটুকু বিকৃত না হয়। কলব্ তথা অন্তরের দর্পণটির পরিচ্ছন্নতা অর্জনের প্রক্রিয়া কী? এটা আপন নফস বা কুপ্রবৃত্তির বিরুদ্ধে অন্তহীন জ্বিহাদ/লড়াই, যে (জৈবিক) নফসের দুরভিসন্ধি হলো বাস্তবতার বিকৃতি সাধন।\n\n\nআয়না যখন পরিচ্ছন্ন করা হয়, তখন কলব্ সেসব (ঐশী ভেদের) রহস্য ব্যক্ত করে যা এ যাবৎ ছিলো গোপন বা আড়াল। খাঁটি অন্তর মিথ্যে বলে না। এটা সেসব কথা বলতে পারে না যা এটা প্রত্যক্ষ করেনি।\n\n\nমস্তিষ্কই অন্তরের সমস্ত কথা শ্রবণ করে থাকে। প্রকৃত বুদ্ধিমান ব্যক্তি হলেন তিনি, যাঁর মস্তিষ্ক আপন অন্তরের কাছে সমর্পিত হয় এবং ওর সাথে ঐকমত্য পোষণ করে। ওই ধরনের মস্তিষ্কের পেশকৃত আজ্ঞাসমূহের সাথে সঙ্গতি রেখে গৃহীত কোনো কাজ বৈধ।\n\n\nমস্তিষ্ক আপনা হতে ঘাটতিপূর্ণ হতে পারে। কোনো কোনো ক্ষেত্রে এটা গোটা বিষয়ের অংশবিশেষ হারিয়ে ফেলতে পারে, যার দরুন এটা (বিষয়ের) সম্পূর্ণটুকুকে হ্রাস বা খর্ব করে। কখনো কখনো এটা প্রতিবন্ধকতা সৃষ্টি করে অথবা ভুল ধারণা দেয়। সেক্ষেত্রে এটা ধর্মীয় বিধানের অথবা তওহীদ/একত্ববাদের ভিত্তিস্তম্ভগুলোকে নাড়াবার চেষ্টা করতে পারে। কিন্তু সেগুলোকে এটা এমন কী স্পর্শ করতেও সক্ষম হবে না। আম্বিয়া (عليه السلام) ও আউলিয়া (রহমতুল্লাহি আলাইহিম)-মণ্ডলী যা কিছু দেখেছেন এবং বলেছেন, তা তাঁদেরই অন্তরে প্রকাশিত বিষয়াদি। অতএব, তা মস্তিষ্কের আওতারও অতীত। সূফী ওই ব্যক্তি যিনি এটা জানেন এবং তাঁদের (আম্বিয়া ও আউলিয়ার) উচ্চারিত কথাকে গ্রহণ করেন।\n\n\nমস্তিষ্কের কথা যারা শোনে তাদের মাঝে সেটা বিরোধিতা ও অস্বীকৃতি সন্নিবেশিত করে। যা কিছুর বিরোধিতা ও অস্বীকার করা হয় তা মস্তিষ্কে প্রত্যাবর্তন করে এবং তারই অন্তর্গত হয়। কিন্তু ওই সমালোচনা যা কখনো কখনো সূফীকে কষ্ট দেয়, তা তাঁর (প্রাপ্য) নয়। তিনি তা থেকে মুক্ত।\n\n\nযদি কোনো সূফী এমন কারো মুখোমুখি হন যার উপলব্ধি ক্ষমতায় ঘাটতি রয়েছে, তবে ওই ব্যক্তির আপন উপলব্ধির ঘাটতি তাকে বিনাশ করার আগেই তিনি তাকে সুরক্ষা প্রদান করেন। তথাপি তাকে বাঁচানোর পর্যাপ্ত সময় হয়তো নাও থাকতে পারে; (কেননা) যে ব্যক্তি যেভাবে বাঁচে, সে সেভাবেই মৃত্যুবরণ করে আর শেষ বিচার দিবসে সে যেভাবে মারা গিয়েছিলো, তাকে সেভাবেই পুনরুত্থিত করা হবে।\n\n\nঅতএব, সাবধান! এখানে যা শিক্ষা দেয়া হচ্ছে তা হতে গাফিল/অমনোযোগী হবেন না। আপনার নিজের প্রতি নজর করুন এবং যাঁকে (তাতে) দেখা যায় তিনি সমর্পিত হোন। অস্বীকৃতির অন্ধকার থেকে আপনি আপনার নিজেকে রক্ষা করুন। মুক্তিকে বেছে নিন, আর এ নব মুক্তি দ্বারা আপনার নফসের অত্যাচারের সাথে যুদ্ধ করুন। আক্বল তথা বুদ্ধিমত্তার সিংহাসনে বসুন। খেদমতের রাজমুকুট আপনার শিরে স্থাপন করুন। বিচার করুন পূর্ব-ধারণার আলোকে নয়, বরং বর্তমান বাস্তবতার নিরিখে। সত্য বর্তমানেই নিহিত।\n\n\nআপনি যা জানেন তা যখন ব্যক্ত করেন, তখন যাঁরা তা শোনেন তাঁদের প্রতি লক্ষ্য করুন। পর্যবেক্ষণ করুন, তাঁরা তাই বলবেন যা তাঁরা শুনেছেন। আপনি নিজেকেই দেখতে পাবেন, তাঁদেরকে যা কিছু বলেছেন তাঁদের থেকে তা শ্রবণ করে।\n\n\nআপনি যখন তা হতে দেখবেন, তখন আপনি সেখানে ছিলেন কি-না তাতে আর কিছুই এসে যাবে না। আপনি এমন কী সেখানে থাকলেও আপনি সেখানে নেই। আমাদের আক্বা ও মওলা প্রিয়নবী (ﷺ) তাঁর প্রভু আল্লাহতায়ালার কথা উচ্চারণ করে বলেছেন -\n\n\nوَمَا يَزَالُ عَبْدِي يَتَقَرَّبُ إِلَيَّ بِالنَّوَافِلِ حَتَّى أُحِبَّهُ، فَإِذَا أَحْبَبْتُهُ، كُنْتُ سَمْعَهُ الَّذِي يَسْمَعُ بِهِ، وَبَصَرَهُ الَّذِي يُبْصِرُ بِهِ، وَيَدَهُ الَّتِي يَبْطِشُ بِهَا، وَرِجْلَهُ الَّتِي يَمْشِي بِهَا، وَإِنْ سَأَلَنِي لَأُعْطِيَنَّهُ، وَلَئِنْ اسْتَعَاذَنِي لَأُعِيذَنَّهُ، وَمَا تَرَدَّدْتُ عَنْ شَيْءٍ أَنَا فَاعِلُهُ تَرَدُّدِي عَنْ نَفْسِ عَبْدِي الْمُؤْمِنِ، يَكْرَهُ الْمَوْتَ وَأَنَا أَكْرَهُ مَسَاءَتَهُ\". رواه البخاري\n\n\nঅর্থ: “আমার (প্রিয়) বান্দা নফল এবাদত (নোট: মাওলানা সানাউল্লাহ্ পানিপথীর মতে এর অর্থ তরীকতের সাধনা) পালন দ্বারা আমার এমন নিকটবর্তী তথা সান্নিধ্যপ্রাপ্ত হন যে আমি তাঁকে অত্যন্ত ভালোবাসি; এমন ভালোবাসি যে আমি তাঁর কুদরতী কান হই যা দ্বারা তিনি শোনেন; তাঁর কুদরতী চোখ হই যা দ্বারা তিনি দেখেন; তাঁর কুদরতী হাত হই যা দ্বারা তিনি কাজ করেন এবং তাঁর কুদরতী পা হই যা দ্বারা তিনি চলাফেরা করেন। তিনি আমার কাছে যা-ই চান আমি তা মঞ্জুর করি।” (সহীহ বুখারী, ৬৫০২)\n\n\nপ্রভু আল্লাহতায়ালা যখন আপনার চক্ষুজোড়া হয়ে যাবেন, তখন সেগুলো থেকে আর কোনো কিছু গোপন থাকবে কি? যখন তিনি আপনার কর্ণজোড়া হবেন, তখন আপনার শ্রবণের আর কোনো শেষ থাকবে কি?\n\n\nসেটাই হবে আপনার সত্তার সর্বোচ্চ সীমায় দণ্ডায়মান হবার এবং আপনি যা শুনেছেন তা শিক্ষা দেবার সময়। আপনাকে আপনার প্রভু যা শিখিয়েছেন তার জন্যে তাঁর প্রশংসা করুন। জ্ঞানের কোনো শেষ নেই। কখনোই শেখা বন্ধ করবেন না।\n\n\nআল্লাহ আপনাকে সে সকল বান্দার অন্তর্ভুক্ত করুন, যাঁদেরকে তিনি তাঁর গোপন রহস্য জানার জন্যে বেছে নিয়েছেন। আর আমাদের প্রতি সর্বশক্তিমান ও মহিমান্বিত আল্লাহতায়ালা যে অনুগ্রহ করেছেন, তার কৃতজ্ঞতাস্বরূপ আমরা নিজেদের শক্তি-সামর্থ্য ও মহিমা দ্বারা আমীন বলছি।"
  },
  {
    "1": "প্রথম অধ্যায় - রূহ: আল্লাহর খলীফা, মনুষ্যজগতের রাজা",
    "2": "প্রথম অধ্যায় - রূহ: আল্লাহর খলীফা, মনুষ্যজগতের রাজা\n\n\nএটা একটা বাস্তবতা যে মানবের অভ্যন্তরে বিশ্বজনীন রূহ/আত্মা মানবের শাসক এবং আল্লাহতায়ালার খলীফা। কেননা মনুষ্যকুলের প্রভু আল্লাহ ঘোষণা করেন:\n\n\nوَإِذْ قَالَ رَبُّكَ لِلْمَلَٰئِكَةِ إِنِّي جَاعِلٌ فِي ٱلأَرْضِ خَلِيفَةً.\n\n\nঅর্থ: এবং স্মরণ করুন! যখন আপনার রব/প্রভু ফিরিশতাদেরকে বল্লেন, ‘আমি পৃথিবীতে আপন প্রতিনিধি সৃষ্টিকারী।’ [আল-কুর’আন, ২/৩০; নূরুল ইরফান]\n\n\nযেহেতু মানবকে বিশ্বজগতের মধ্যমণি হিসেবে সৃষ্টি করা হয়েছে এবং যেহেতু সে বিশাল বিশ্বে ক্ষুদ্র একটি সৃষ্টি, সেহেতু রূহ মানবের জন্যে মুখ্য এবং প্রভু খোদাতায়ালার খলীফা। যেসব লোক জীবন ও দুনিয়াকে কেবল বাইরে থেকে দেখে এবং নিজেদের বাইরের ও অভ্যন্তরের সত্তাকে দেখার ক্ষেত্রে অন্ধ, তাদের সমালোচনা ও আক্রমণ থেকে আমাদের সুরক্ষাকল্পে আমাদেরকে অবশ্যই ব্যাখ্যা করতে হবে আমরা (এখানে) কী হাকীকতকে উদ্দেশ্য করেছি।\n\n\nআল্লাহতায়ালা যিনি চূড়ান্ত সত্য , তিনি আমাদেরকে সত্যের দিকে পরিচালিত করেন এবং সত্যকে প্রদর্শন করেন ওই জ্ঞান-প্রজ্ঞার মাধ্যমে, যা আমাদের প্রতি দান করা হয়েছে সে সকল পুণ্যাত্মার দ্বারা যাঁরা এ হেদায়াতের পথটি আমাদের আগে অতিক্রম করেছেন এবং যাঁরা এ রাজ্যে প্রবেশ করেছেন আর নিজেদের প্রত্যক্ষকৃত বিষয়াদি উপলব্ধি করেছেন।\n\n\nআল্লাহ যেনো আপনার অন্তর্চক্ষুর ওপর (হেদায়াতের) আলো বিচ্ছুরণ করেন, ওহে এ পথের পথিক!\n\n\nজেনে রাখুন, আল্লাহ যে প্রথম সত্তা উদ্ভাবন করেন এবং যা নিয়ে চিন্তাভাবনা করেন আর সৃষ্টি করেন, তা হচ্ছে একটা একক মৌলিক সত্তা যা কোনো ধর্মমত বা নীতিতে গঠিত নয়, অথচ যেটা দৃশ্যতঃ পরবর্তী ধর্মমত বা নীতিতে অস্তিত্বশীল হয়। যদিও কতিপয় দার্শনিক দাবি করেন যে প্রথম সৃষ্টি একটা একক সত্তা কেননা কেবল একটা থেকেই একটা বের হতে পারে, তবে আল্লাহ যদি চাইতেন তাঁর ইচ্ছা/ইরাদা ও ক্ষমতা একই সময়ে অনেক সত্তাকে সৃষ্টি করতে পারতেন। এর পরিপন্থী কোনো কিছু চিন্তার মানে হবে আল্লাহর ইচ্ছায় সীমাবদ্ধতা ও তাঁর ক্ষমতায় ঘাটতি রয়েছে। ইচ্ছা করলে যে কোনো কিছুকে কিংবা সব কিছুকে একই সময়ে সৃষ্টি করার ক্ষমতা আল্লাহ রাখেন, আর তা প্রতিরোধ করার কেউই নেই। হয়তো যে বিষয়ে অনুসন্ধান করা যেতে পারে তা হলো উৎসের অবস্থান এবং ঐশী ক্ষমতার স্থান। যদি প্রথম সৃষ্টি একক সত্তা হওয়ার কোনো প্রমাণ থাকে, তবে তাও কেবল আল্লাহর মর্জি ও ইচ্ছার অধীন। [বঙ্গানুবাদকের নোট: এই প্রসঙ্গটি আপেক্ষিক। অর্থাৎ, প্রথম কী বিষয়/বস্তু সৃষ্টি করা হয় তা নিয়ে তুলনামূলক শ্রেষ্ঠত্ববিষয়ক আলোচনা। আরো নির্দিষ্ট করে বল্লে রূহ ফোঁকার ব্যাপারে আলোকপাত। কিন্তু এটা প্রথমে (আউয়ালিয়্যা) প্রিয়নবী (ﷺ)-এর নূর সৃষ্টির প্রসঙ্গের সাথে তুলনীয় নয়।]\n\n\nআমি মুহাম্মদ ইবনে আলী, মহিউদ্দীন ইবনে আরবী বলি:\n\n\nসত্যপন্থীবৃন্দ (أهل الحقائق) রূহ তথা আত্মা কর্তৃক আল্লাহর খলীফা হওয়ার বিষয়ে তাঁদের চিন্তাভাবনাকে বিভিন্ন উপায়ে ব্যাখ্যা করে থাকেন। কেউ কেউ এটাকে “স্পষ্ট ইমাম” (الإمام المبين) আখ্যা দিয়েছেন। কেউ কেউ ডেকেছেন “(ঐশী) আরশ” (العرش)। অন্যরা অভিহিত করেছেন “সত্যের আয়না” (مرآة الحق)। এটা একটা বাস্তবতা যে স্রষ্টা (আল্লাহতায়ালা) আপন অনন্য গুণগত বৈশিষ্ট্য হতে প্রত্যেক মানবের প্রতি আলাদা একটি গুণ দান করেছেন এবং নিজ ঐশী উচ্চমর্যাদা হতে একটি ভিন্নতর প্রভাবও দান করে তাকে বৈশিষ্ট্যমণ্ডিত করেছেন।\n\n\nআল্লাহতায়ালার সন্তুষ্টি বর্ষিত হোক হুজ্জাতুল ইসলাম ইমাম মুহাম্মদ আবূ হামিদ আল-গাজ্বালী (رحمة الله)-এর প্রতি, যিনি রূহ কর্তৃক আল্লাহর খলীফা হওয়ার বিষয়ে বলেছেন:\n\n\nأن هذا الخليفة الَّذي هو الروح من عالم الأمر وليس من عالم الخلق اصطلاحاً.\n\n\nঅর্থ: আল্লাহ সবকিছুর ওপরে নেতৃত্ব দিয়ে যে খলীফাকে প্রেরণ করেছেন তা হচ্ছে রূহ/আত্মা; আর তা আল্লাহর আদেশের জগৎ (عالم الأمر) হতে সরাসরি আগত এবং তা সৃষ্ট জগৎ (عالم الخلق) হতে আগত নয়।\n\n\nসূফীবৃন্দ ইমাম গাজ্বালী (رحمة الله)-এর কথার সমর্থনে প্রমাণ পেয়েছেন পবিত্র কুর’আন মজীদে, যেখানে ঘোষিত হয়েছে:\n\n\n((قُلِ ٱلرُّوحُ مِنْ أَمْرِ رَبِّي)).\n\n\nঅর্থ: তারা আপনাকে (হে রাসূল) রূহ সম্পর্কে প্রশ্ন করে। আপনি বলুন: “রূহ আমার রব তথা প্রভুর আদেশ থেকে একটা বস্তু।” [আল-কুর’আন, ১৭/৮৫; নূরুল ইরফান]\n\n\nوجعلوا من هنا للتبيين، وأرادوا بعالَم الأمر كلّ مَنْ صدر عن الله بلا واسِطةٍ إلا بمُشافَهَة الأمر العزيز، وهو السَّبَب الثاني بالإضافة إلى الوجود المُطلَق والسَّبب الأوَّل بالإضافَة إلى الوجود القيَّد، فهو أولَى في المُبْدَعات وعالَم الخلْق كلّ موجودٍ صدر عن سبب متقدّم من غير مشافَهَة الأمر الَّتي هي الكَلِمة.\n\n\nঅতএব, রূহ বা আত্মা আল্লাহতায়ালার হুকুমের অধীন। এটা আল্লাহতায়ালার জ্ঞানের আওতাভুক্ত এবং মহান প্রভুর দ্বারা প্রকাশিত। ফলে জ্ঞানী (সূফী) ব্যক্তি রূহের মূল উৎসকে ঐশী মর্মে বিশ্বাস করে প্রত্যয় পোষণ করেন যে তা আল্লাহর ক্ষমতার রাজ্য হতে সরাসরি আজ্ঞাপ্রাপ্ত হয়েছে। আর এ ধরনের প্রতিটি আজ্ঞাই নির্দিষ্ট কিছু ক্রিয়াকে পূর্ণ করার উদ্দেশ্যে (প্রদত্ত)। তাই জ্ঞানী (সূফী)-বৃন্দের নামকরণকৃত প্রথম কারণ (السَّبب الأوَّل) হলেন এক ও কেবলমাত্র (আল্লাহতায়ালার) পরম অস্তিত্ব (الوجود المُطلَق)। যদি তাঁর সাথে আরেকটি কার্যকারণগত অস্তিত্বকে (الوجود القيَّد) সম্বন্ধযুক্ত করা হয়, তবে তা দ্বিতীয় কারণে (السَّبَب الثاني) পরিণত হয় এবং তা প্রথম সৃষ্টি। সৃষ্টিজগতে প্রতিটি অস্তিত্বই হচ্ছে পূর্ববর্তী কোনো কারণের প্রভাব। আল্লাহতায়ালা ঘোষণা করেন:\n\n\nأَلاَ لَهُ ٱلْخَلْقُ وَٱلأَمْرُ تَبَارَكَ ٱللَّهُ رَبُّ ٱلْعَالَمِينَ.  \n\n\nঅর্থ:  শুনো! তাঁরই হাতে রয়েছে সৃষ্টি করা এবং নির্দেশ দেয়া। আল্লাহ বড়ই বরকতময়, যিনি রব/প্রভু সমগ্র সৃষ্টিজগতের। [আল্ কুর’আন, ৭/৫৪; নূরুল ইরফান]\n\n\nএতে ইশারা রয়েছে যে তিনিই আপন জ্ঞান দ্বারা সবকিছু সৃষ্টি করেছেন। জেনে রাখুন, তিনিই সৃষ্টি করেন এবং সৃষ্টকে নির্দেশ দেন। বিশ্বজগতের প্রভু চিরঞ্জীব, তাঁর মোবারক যাত/সত্তার প্রকৃতি ঐশী। তিনি এক এবং অন্য কারো মুখাপেক্ষী নন; তিনি প্রভু, অনন্য, সর্বশক্তিমান ও মহিমান্বিত। আমরা যদি বিশ্বাস করি আল্লাহতায়ালা বিশ্বজগৎ সৃষ্টি করেছেন এবং তা তাঁরই শাসনাধীন, আর মানব-রূহ তাঁরই (হুকুমের) সম্প্রসারণ, বিশ্বজগতকে বিন্যস্ত ও নিয়মবদ্ধ করার ক্ষেত্রে তাঁরই আদেশ, তাহলে এর (আয়াতটির) প্রকৃত অর্থ শেখা ও বোঝা হবে এবং এর বেশি কিছু বলার দরকার হবে না। “আল্লাহ সত্য বলেন এবং তিনিই সঠিক পথ দেখান” [কুর’আন, ৩৩/৪; নূরুল ইরফান - وَٱللَّهُ يَقُولُ ٱلْحَقَّ وَهُوَ يَهْدِي ٱلسَّبِيلَ]\n\n\nআমি (লেখক ইবনে আরবী রহমতুল্লাহি আলাইহি) বলি, মা’আনী তথা (ঐশী) ভাবার্থ ব্যাখ্যাকারী কতিপয় মুহাক্কেক উলামা (বিজ্ঞজন) বলেছেন - المدَّة الأولَى، فكان الأوْلى أن يُطْلِقوا عليه المُمَدّ الأول في المُحْدَثاتِ - রুহ/আত্মা প্রথম সৃষ্টি নয় বরং (এতদসংশ্লিষ্ট) সকল সম্ভাবনার সবচেয়ে উপযুক্তটি, (তথা) সৃষ্টিতে প্রথম সংস্করণ। তবে তাঁরা এটাকে সর্বশক্তিমান আল্লাহতায়ালার কোনো সৃষ্টির গুণবাচক নাম রেখেছেন। কোনো বস্তুকে গুণগত বৈশিষ্ট্যসহ নামকরণ অস্বাভাবিক কিছু নয়। বস্তুতঃ প্রথম সৃষ্ট বস্তুর নামের ক্ষেত্রে আল্লাহতায়ালা সবকিছুকে জোড়ায় সৃষ্টি করেছেন। একটিকে তিনি কোনো কারণ বা মাধ্যম ছাড়া সৃষ্টি করেছেন, যা ফলশ্রুতিতে দ্বিতীয় বা অপরটির সৃষ্টির কারণ বা মাধ্যম হয়েছে। আল্লাহতায়ালা সৃষ্টিকুলকে তামাশা হিসেবে সৃষ্টি করেননি, বরং তা সৃষ্টি করেছেন প্রয়োজনীয় কারণস্বরূপ। সত্য হলো, প্রথম অস্তিত্বটি কোনো পূর্ববর্তী কারণ ছাড়াই সৃষ্টি করা হয়েছে এবং ওই অস্তিত্বটি অন্যান্যদের সৃষ্টির কারণ হয়েছে। আরেকটি বিবেচ্য কারণ হচ্ছে পূর্ববর্তী চিন্তা, যেমন খাবার গ্রহণের আগে খিদে মেটাবার চিন্তা; অথবা জলপানের আগে তেষ্টা মেটাবার চিন্তা; জানার আগে কোনো সমস্যা সমাধানের আশা; ব্যবস্থা নেবার আগে সঠিক সিদ্ধান্ত গ্রহণের আকাঙ্ক্ষা, কোনো সৎ কাজে উৎসাহদানকারক আল্লাহতায়ালার পুরস্কারের চিন্তা, পাপ সংঘটনের আগে তাঁর শাস্তির ভয় বিবেচনা ইত্যাদি।\n\n\nঅতএব, যখন চিন্তাবিদ আলেম-উলামা এটা উপলব্ধি করেছেন এবং এর অর্থের গভীরে পৌঁছেছেন, তখন তাঁরা আক্বল তথা বিচার-বুদ্ধিকে প্রথম সৃষ্ট বস্তু নাম দিয়েছেন (المادَّة الأولى)। আর যেহেতু তাঁরা এতে ইসলামের প্রতি কোনো বিরোধিতা দেখেননি, সেহেতু তাঁরা এটাকে ‘আল্লাহর আরশ্’ (العرش) নামে ডেকেছেন। তাঁদের দ্বারা এটাকে আল্লাহর আরশ্ অভিহিত করার কারণ এই যে, এটাকে সমগ্র জগতের কেন্দ্রবিন্দু ও আল্লাহতায়ালা যা কিছু আদেশ ও নিষেধ করেছেন তার উৎসমূল বলে জ্ঞান করা হয়। এ যেনো গোটা জগতের মধ্যাকর্ষক স্থান যার সাথে সবকিছুই যুক্ত। এ স্থানটি নবম আসমানে অবস্থিত বলে ধারণা করা হয়।\n\n\nআল্লাহতায়ালার খলীফা/প্রতিনিধি মানব রূহ বা মানবাত্মাকে ঘিরে আছে এক ক্ষুদ্র জগৎ যাকে বলা হয় মনুষ্যজাতি। সতর্কতার সাথে লক্ষ্য করুন আল্লাহতায়ালার বাণী:\n\n\nٱلرَّحْمَـٰنُ عَلَى ٱلْعَرْشِ ٱسْتَوَىٰ.\n\n\nঅর্থ: তিনি পরম করুণাময়, তিনি আরশের ওপর ইস্তিওয়া করেন (সমাসীন হন) যেমনই তাঁর মর্যাদার জন্যে শোভা পায়। [আল-কুর’আন, ২০/৫; নূরুল ইরফান]\n\n\nএই আয়াতে (কুর’আন, ২০/৫) নিহিত রয়েছে এক গোপন অর্থ যা তাঁদেরকেই বলা যাবে যাঁরা এ পথ অনুসরণ করেন, যাতে তাঁরা এর অন্তঃস্থ অর্থের মিষ্ট স্বাদটুকু আস্বাদন করতে পারেন, যা সূফীবাদ (মূলতঃ) অন্বেষণ করে থাকে। (আল্লাহর) ‘আরশ্’ শব্দটিকে ‘রহমত’ (করুণা) শব্দটি দ্বারা ভারসাম্যপূর্ণ করা হয়েছে, আর (এতে) আল্লাহর সিফাত/গুণগত বৈশিষ্ট্য ও ক্ষমতার উৎসস্থলের মধ্যে একটি নিখুঁত ভারসাম্যের পর্যায় বজায় রয়েছে। (আল্লাহর) আরশই এমন স্থান যেখানে মানবের রূহ বা আত্মা বসত করেন। আল্লাহতায়ালার মহিমা উপলব্ধির একমাত্র উপায় হচ্ছে ওই মাকাম বা স্থানে উন্নীত হওয়া। আরশ্ ‘আল্লাহ’ ও ‘রহমান’ ঐশী নাম দুটোর মাঝে অবস্থিত (بين الله والرحمٰن)। অতএব, তাঁর সম্পর্কে তাঁরই সুন্দর নামগুলোর যে কোনোটি নিয়ে ধ্যানমগ্ন হোন। তাঁর সম্পর্কে যেভাবে ভাবেন সেভাবেই তাঁকে আহ্বান করুন। সকল সুন্দর নাম ও সিফাত তাঁরই সম্পর্কে (বিহিত) এবং তাঁরই অধিকারে; এবং তিনি তা-ই বটেন আপনি তাঁকে যেভাবে চিন্তা করেন। আর যে স্তরে বা পর্যায়ে আরশকে স্থাপন করা হয়েছে, সেটাই চূড়ান্ত পর্যায় যা’তে মনুষ্যকুলের পক্ষে পৌঁছুনো সম্ভব।\n\n\nআমাদের প্রিয়নবী (ﷺ) ঘোষণা করেছেন:\n\n\nإنّ الله تعالى خلق آدم على صورته.\n\n\nঅর্থ: “নিশ্চয় আল্লাহতায়ালা আদম (মানে মানব)-কে আপন সুরতে সৃষ্টি করেছেন।” এর মানে হচ্ছে আল্লাহর রহমতের সুরতে। আরশ্ নামের ঐশী আসনটি হচ্ছে আল্লাহর যাত মোবারকের আসন, আর সেই আসন যা বহন করে তা হচ্ছে আল্লাহতায়ালার ঐশী গুণাবলী। - فتَحقَّقْ أيّها العارف وتنبَّهْ أيُّها الواقف وانْعَمْ أيُّها الوارث - ওহে আরিফ ব্যক্তি যিনি (মিথ্যে হতে পৃথকভাবে) সত্য সম্পর্কে জানেন, এ নিয়ে ভাবুন! ওহে আপনি, যিনি এ পথের অনুসারী এবং ক্ষণিকের তরে পথ হারিয়েছেন বলে ভেবেছেন, সতর্ক হোন এবং নিজের হুঁশে আসুন, আর আপনারই মাঝে ওয়ারিশ তথা উত্তরাধিকারীকে দেখুন ও তার দিকে সুনজর দিন! আল্লাহতায়ালা ঘোষণা করেন:\n\n\nوَٱللَّهُ يَقُولُ ٱلْحَقَّ وَهُوَ يَهْدِي ٱلسَّبِيلَ.\n\n\nঅর্থ: আর আল্লাহ সত্য বলেন এবং তিনিই সঠিক পথ দেখান। [কুর’আন, ৩৩/৪; নূরুল ইরফান]\n\n\n{বঙ্গানুবাদকের নোট: উপরোক্ত হাদীসটি মুহাদ্দীস উলামা উদ্ধৃত করেছেন। আমি ১৯৯০-এর দশকে মাসিক মদীনার সম্পাদক সালাফী মওলানা মহিউদ্দীন খাঁনকে পত্রিকার প্রশ্নোত্তর বিভাগে এর সত্যতা স্বীকার করতে প্রত্যক্ষ করেছি। এ কথা উল্লেখ করা হয়েছিলো যে হাদীসটি প্রমাণিত নয় এবং সূফীবৃন্দ ভুলবশতঃ এটাকে প্রিয়নবী (ﷺ)-এর প্রতি আরোপ করেছিলেন। অথচ ইমাম গাজ্বালী (رحمة الله) নিজ এহইয়া গ্রন্থের ২য় খণ্ডের ১৪৮ পৃষ্ঠায় এটা উদ্ধৃত করেছেন। হাদীসের হাফিয যাইনুদ্দীন ইরাক্বী (رحمة الله) বলেছেন যে এটা হযরতে আবূ হুরায়রাহ (رضي الله عنه) হতে বর্ণিত হাদীস - وأحْديث ذُكر أنه غير ثابت، وأن الصوفية ينسبونه إلى النبي ﷺ خطأ، غير أن الإمام الغزالي ذكره في إحيائه ج 2 ص 148، وقال الحافظ العراقي أنه من حديث أبي هريرة}\n\n \n\nকতিপয় সূফী-বুযূর্গ যাঁরা এসব ভেদের রহস্য জানেন, তাঁরা (মানবের) রূহকে প্রথম শিক্ষক অভিহিত করেছেন। এটা তাঁদের ক্ষেত্রে তা-ই, যাঁরা এ সম্পর্কে অবগত এবং এরই আদেশের অধীন। তাঁরা উপলব্ধি করেন যে, যদিও সৃষ্টিকুলে কেউই ঐশী আস্থা বহনের দায়িত্বটি গ্রহণ করে নি, তবুও মানব তা বহন করেছিলেন।\n\n\nরূহ তথা আত্মার সাথে ক্ষুদ্র জগতের (العالَم الأصغر) সম্পর্ক পয়গাম্বর আদম (عليه السلام)-এর সাথে সর্ববৃহৎ জগতের (العالَم الأكبر) সম্পর্কের মতোই মুখ্য; আল্লাহতায়ালা হযরত আদম (عليه السلام)-কে আপন পবিত্র নামগুলো শিক্ষা দিয়েছিলেন, যেমনটি ঘোষিত হয়েছে পবিত্র কুর’আন মজীদে:\n\n\nوَعَلَّمَ آدَمَ ٱلأَسْمَآءَ كُلَّهَا.\n\n\nঅর্থ: এবং আল্লাহ তা’য়ালা আদমকে যাবতীয় (বস্তুর) নাম শিক্ষা দিলেন। [কুর’আন, ২/৩১; নূরুল ইরফান]\n\n\nপয়গাম্বর আদম (عليه السلام) হলেন সেই পবিত্র সত্তা যিনি স্রষ্টার দু হাতের মধ্যবর্তী ছিলেন এবং যাঁকে আল্লাহতায়ালা তাঁর সকল সুন্দর নাম ও আপন গুণগত বৈশিষ্ট্যাবলী শিখিয়েছিলেন, আর তাঁরই ফেরেশতাকুলের চেয়ে তিনি তাঁকে বেশি পছন্দ করে নিয়েছিলেন। অতঃপর তাঁর ফেরেশতাকুলের প্রতি সম্বোধন করে ঘোষণা করেছিলেন:\n\n\nأَنْبِئُونِي بِأَسْمَآءِ هَـٰؤُلاۤءِ إِن كُنْتُمْ صَٰدِقِينَ.\n\n\nঅর্থ: সত্যবাদী হলে এসব বস্তুর নাম বলো তো। [কুর’আন, ২/৩১; নূরুল ইরফান]\n\n\nউত্তরে ফেরেশতাকুল বলেন:\n\n\nسُبْحَٰنَكَ لاَ عِلْمَ لَنَآ إِلاَّ مَا عَلَّمْتَنَآ.\n\n\nঅর্থ: পবিত্রতা আপনারই, আমাদের কোনো জ্ঞান নেই, কিন্তু (ততোটুকুই) যতোটুকু আপনি আমাদেরকে শিক্ষা দিয়েছেন। [কুর’আন, ২/৩২; নূরুল ইরফান]\n\n\nفأمر الخَليفةَ أن يعلّمهم ما لم يَعَْلَموا فأمرهم الله سبحان بالسجود المعلّمهم، سجودَ أمْرٍ كسجود الناس إلى الكعبة وتشريفٍ لا سجيد عبادةٍ، نعوذ بالله لا أُشرِكُ بِه أحداً، فيكون في هذا العالَم الإنساني ثمرةُ السجود، لا نفسُ السجود، وإنما هو التواضُعُ والخُضوعُ والإقرارُ بالسبقِ والفخرِ والشَّرَف والتقدُّمِ له، كتواضُع التِّلْميذ لمعلِّمه. وإذا حصل موجود في مقام تتعلَّم منه الملائكة فأحْرى مَنْ دُونَهم وذلك تشريفٌ من الله سبحانَه ودليلٌ قاطِع على ثُبوت إرادته يختصّ برحمته من عباده مَنْ يَشاء.    \n\n\nسرّ للخواص:\n\n\nوهو حين أوقع الأسماء، هل عاين المسمَّيات أم لا؟ وإلا كيف يصحّ إطلاقُ اسمٍ من غير مسمَّى؟ وهذا موضعُ نظرٍ وفِكْرٍ.\n\n\nমর্মার্থ: আল্লাহতায়ালা যখন আদম (عليه السلام)-কে প্রথম শিক্ষক ও তাঁর খলীফা হতে আদেশ করেন, যাতে তিনি আল্লাহতায়ালার ফেরেশতাকুলকে সেসব নাম শিক্ষা দেন যা তাঁরা জানতেন না, তখন মহান প্রভু তাঁদেরকে শিক্ষক আদম (عليه السلام)-এর প্রতি সেজদা করতে নির্দেশ দান করেন। এই সেজদাটি ছিলো মানুষেরা কা’বা শরীফের দিকে যেমনটি সেজদা করে থাকেন ঠিক তেমনটি; (তবে) তা (কেবল) সম্মানার্থে, (কোনোক্রমেই) এবাদতের (উদ্দেশ্যে) নয়। এই জগতে যারা কা’বার দিকে ফিরে সেজদা করে, তারা তা কা’বাকেই করলে আল্লাহ তাদের রক্ষা করুন! কেননা এমতাবস্থায় তারা শির্ক করবে, অর্থাৎ আল্লাহর সাথে শরীক/অংশীদার স্থাপন করবে। কোনো বৃত্তের পরিধির চারপাশে সেজদা, যার কেন্দ্রস্থল হচ্ছে কা\u0027বা শরীফ, তা কেন্দ্রবিন্দুসদৃশ মহান সত্তার (তথা আল্লাহর) প্রতি সমর্পণের প্রতীকী চিহ্নস্বরূপ। ফেরেশতাকুলের দ্বারা পয়গাম্বর আদম (عليه السلام)-কে সেজদা শিক্ষকের প্রতি ছাত্রদের শ্রদ্ধা ও বিনয় প্রদর্শন বৈ কিছু নয়। এমন মক্বাম অর্জনকারী পুণ্যাত্মা যাঁর কাছ থেকে ফেরেশতাকুল শেখেন, তিনি তাঁদের চেয়েও উপযুক্ত। কোনো ব্যক্তি কা’বা শরীফের দিকে ফিরে সেজদা করলে প্রতীয়মান হয় যে তিনি সবর্জ্ঞ আল্লাহতায়ালার কাছ থেকে যা শিখেছেন তা নিশ্চিত করছেন, আর নিজের দ্বারা কিছু করার অক্ষমতা, নিজের শূন্যতা এবং আল্লাহর প্রতি নিজের তাবেদারী/আনুগত্যের স্বীকৃতি জানাচ্ছেন। তবে এটা (খোদায়ী দানস্বরূপ) এক মহাসম্মানও, কেননা সেজদা হলো মানুষের ইচ্ছার এক সুস্পষ্ট প্রামাণিক দলিল। এটা স্রষ্টার তরফ থেকে এমনই এক উপহার যা তিনি যাঁকে ইচ্ছা বিশেষভাবে দান করে থাকেন।\n\n\nবিশেষ বান্দাবৃন্দের জন্যে গোপন রহস্য\n\n\nলক্ষ্য করুন, এখানে আরেকটি সুন্দর গোপন রহস্য নিহিত যা চিন্তার খোরাক জোগায়। মহান স্রষ্টা (আল্লাহতায়ালা) কি তাঁর সৃষ্টিকুলের নামকরণের আগে তাঁদের বৈশিষ্ট্যাবলী যাচাই করেছিলেন? তিনি তা না করে থাকলে কীভাবে এমন বস্তুসমূহের নাম দিয়েছিলেন যাকে তিনি দেখেন নি এবং যাচাই করেন নি?\n\n\nআমরা জানি প্রভু আল্লাহতায়ালা তাঁর খলীফা মানবকে সকল ও প্রতিটি বস্তু/বিষয়ের নাম শিক্ষা দিয়েছিলেন এবং এরপর আপন ফেরেশতাদেরকে সেগুলো শেখাবার দায়িত্ব তারই কাঁধে ন্যস্ত করেছিলেন। তিনি তাকে যা শিখিয়েছিলেন তা দূর হতে, অদৃশ্যভাবে শিখিয়েছিলেন ভাবাটা এক ভ্রান্ত দৃষ্টিভঙ্গি ও চিন্তা (وهذا موضعُ نظرٍ وفِكْرٍ)। আমরা বিশ্বাস করি মহান প্রভু যেসব বস্তু/বিষয়ের নাম দিয়েছিলেন সেগুলো সম্পর্কে তিনি জানতেন, কেননা বিশ্বজগতের সমস্ত গোপন রহস্য তাঁর কাছ থেকে এসেছে এবং তাঁরই মাঝে নিহিত, আর তিনি নিজেকে জানেন। তিনি নিজের সমগ্র সৃষ্টিজগতের গোপন রহস্য তাঁরই ক্ষুদ্র সৃষ্টি মানবকে জানিয়েছেন, যাতে সে ওগুলো সম্পর্কে জানে এবং ওগুলো হতে ফায়দা লাভ করতে পারে।\n\n\nআমাদেরকে এতদসংক্রান্ত ঐশী নিদর্শন দেয়া হয়েছে ‘হাউলায়ি’ (هؤلاء) শব্দটি দ্বারা, যা বস্তু/বিষয়গুলোর নামকরণের আগে সেগুলোর সৃষ্টি করার প্রাককালীন বিশৃঙ্খলার ইঙ্গিতবহ। কতিপয় সূফী-দরবেশ এই (ঐশী) চিহ্নকে ‘সত্যের আয়না’ (مرآة الحقّ) বলে অভিহিত করেছেন, কেননা এটা ঐশী ভাবনা ও গোপন রহস্যগুলোকে বাস্তব রূপ দিয়েছে। নাম দেয়া বস্তসমূহের আয়নায় মিথ্যে কোনো কিছুর দৃশ্যমান হওয়াটা কোনোক্রমেই সম্ভব নয়, কারণ মিথ্যে হচ্ছে শূন্যতা, আর যে জিনিসের শূন্যতাপূর্ণ বৈশিষ্ট্য বিদ্যমান, তা বাস্তবায়িত হতে পারে না। যখন কোনো প্রকৃত অস্তিত্ব দৃশ্যমান হয়, তখন তার প্রতি কোনো সন্দেহ বা বিরোধিতা থাকে না; কেননা অনস্তিত্বশীল মিথ্যে অদৃশ্য হয়ে যায় এবং তা (মানে প্রকৃত অস্তিত্ব/অজূদ) সেটার স্থলাভিষিক্ত হয়। এর গোপন রহস্যটি হলো, কারণ কোনো প্রয়োজন সৃষ্টি করে এবং মানবই এই প্রয়োজন; আর রব্বে করীম তায়ালা ‘হাউলায়ি’ (هؤلاء) শব্দটি দ্বারা মানবকে ইশারা করেছেন (هٰؤُلاء في حقّنا) এবং তার উৎসে সে আল্লাহতায়ালারই আয়না।\n\n\nপ্রিয়নবী (ﷺ) বলেছেন - المؤمن مِرْآة أخيه - “এক মু’মিন তার মু’মিন ভাইয়ের আয়না।” এতে উভয় ‘ঈমানদারের’ সাযুজ্য ইঙ্গিত করা হয়েছে। অপর দিকে আল্লাহতায়ালা ঘোষণা করেছেন - لَيْسَ كَمِثْلِهِ شَيْءٌ - “তাঁর (আল্লাহর) মতো কিছুই নেই।” [সূরাহ শূরা, ১১ আয়াত, নূরুল ইরফান]\n\n\nوذلك عند بروز هذا الموجود في أصفَى ما يُمْكِن وأجْلَى، ظهر فيه الحَقُّ  بذاته وصِفاته المَعْنَويَة لا النفسييّة، وتجلَّى له من حضرة الجُود وفي هذا الظهور الكريم قال تعالى: ((لَقَدْ خَلَقْنَا ٱلإِنسَانَ فِيۤ أَحْسَنِ تَقْوِيمٍ)) فتأمَّلْ هَذه الإشارة فإنه لُباب المعرفة ويَنْبوع الحِكْمة.\n\n\nমানবসত্তার সবচেয়ে সেরা ও পরিশুদ্ধতম আকার-আকৃতি বা অস্তিত্ব হলো হক্ব তায়ালার গুণাবলীর প্রকাশস্থল; তবে তা তাঁর পবিত্র সত্তা নয়, কেননা “তাঁর মতো কিছুই নেই” (সূরা শূরা, ১১)। আল্লাহতায়ালার সৌন্দর্যময় সিফাত বা গুণাবলী মানবের মাঝে বিস্ময়কর বহিঃপ্রকাশের বিষয়টি সম্পর্কে তিনি স্বয়ং ঘোষণা করেন, “নিশ্চয় আমি মানুষকে উৎকৃষ্ট আকৃতিতে সৃষ্টি করেছি” [সূরা তীন্, ৪ আয়াত, নূরুল ইরফান]।\n\n\nওহে আপনি, যিনি এ পথের ওপর আছেন, আল্লাহতায়ালা এ আয়াতে মানুষ সম্পর্কে কীভাবে বর্ণনা দিয়েছেন, তা গভীরভাবে ভাবুন! আপনার তা বোধগম্য হলে এই আয়াতটিই জ্ঞানের প্রবেশদ্বার হতে পারে - ঐশী প্রজ্ঞাময় প্রস্রবণের উৎস হতে পারে, ঠিক যেমনটি হয়েছিলো পাথর হতে জলধারা প্রবাহের ঘটনায় যখনই পয়গাম্বর মূসা (عليه السلام) সেটাকে তাঁর ‘আসা’ তথা লাঠি মোবারক দ্বারা আঘাত করেছিলেন।\n\n\nশাইখুল আ’রিফ হযরত আবূল হাকিম ইবনু বার্রাজা’ন (আন্দালূসী মাগরিবী রহমতুল্লাহি আলাইহি) মানবাত্মাকে উদ্দেশ্য করতে - الإمام المُبين - ‘লওহে মাহফূয তথা ফলকসমূহ’ শব্দটি ব্যবহার করেছেন। এর দ্বারা শাইখ গোপন ফলকসমূহ বুঝিয়েছেন। আল্লাহতায়ালা এ সম্পর্কে ফরমান:\n\n\nوَكَتَبْنَا لَهُ فِي ٱلأَلْوَاحِ مِن كُلِّ شَيْءٍ\n\n\nঅর্থ: এবং আমি তার (মূসার) জন্যে ফলকসমূহে লিখে দিয়েছি প্রত্যেক কিছুর উপদেশ আর প্রত্যেক জিনিসের বিশদ বিবরণ [সূরা আ’রাফ, ১৪৫ আয়াত, নূরুল ইরফান]\n\n\nশাইখ আবূল হাকিম মাগরিবী (رحمة الله) গোপন ফলকসমূহকে সবকিছু এবং প্রতিটি জিনিস বলে অভিহিত করেছেন, কেননা তাতে রয়েছে আল্লাহতায়ালার এমন সমস্ত আজ্ঞা যা মু’মিন বান্দার পক্ষে অনুসরণ করা বাধ্যতামূলক। আল্লাহ পাক আরো ফরমান:\n\n\nوَكُلَّ شيْءٍ أَحْصَيْنَاهُ فِيۤ إِمَامٍ مُّبِينٍ\n\n\nঅর্থ: আর আমি প্রত্যেক বস্তু গণনা করে রেখেছি এক বর্ণনাকারী কিতাবে [সূরা ইয়াসীন, ১২ আয়াত, নূরুল ইরফান]\n\n\nএটাই হলো ‘কিতাবুম্ মুবীন’ বা গোপন ফলকসমূহ।\n\n\nووجَدْنا العالَ كلَّه أسفلَه وعلاه مُحْصًى في الإنْسان فسمَّيْناه الإمام المبين، وأخذناه تنبيهاً من الإمام المبين الذي عند الله تعالى. فهو حظُّا منه فتدبَّرْه وتحقَّقْه.\n\n\nগোপন ফলকসমূহের নিচে ও ওপরে (অবস্থিত) সমগ্র জগতই (ক্ষুদ্র সৃষ্টি) মানুষ দ্বারা পরিবেষ্টিত ও দৃঢ়কৃত বলে আমরা পেয়েছি। এ কারণেই মানুষ হচ্ছে হেদায়াতের প্রকৃত স্পষ্ট হাতিয়ার। আর তার মক্বাম আল্লাহর অতি নিকটে; (কেননা) সে আল্লাহর কাছ থেকে হেদায়াত পেয়ে থাকে। এটা তার তাকদীর/সৌভাগ্য ও খুশির কারণ। অতএব, এ ব্যাপারটি বিবেচনা ও যাচাই করুন।\n\n\nআল্লাহতায়ালা ঘোষণা করেন:\n\n\nمَّا فَرَّطْنَا فِي ٱلكِتَٰبِ مِن شَيْءٍ\n\n\nঅর্থ: আমি এ কিতাবের মধ্যে কোনো কিছু লিপিবদ্ধ করতে ত্রুটি করি নি। [সূরাহ আন’আম, ৩৮ আয়াত; নূরুল ইরফান]\n\n\nاعتبارُه الَّذي هو الإنسان مِنْ شَيْء، تَفصَّلَ في العالَم بأسْره الإمام على الحقيقة، المبين مَنْ كان كلّ شيء مأموماً به. وهذا لا يصحّ في موجود ما لم تَصِحُّ له المِثْلِيةُ اللغويّة الفُرْقانيّة، فإذا صحّت المثليّة صحّ وجودُ الإمام، وإذا صحّ وجودُ الإمام بطلت الإمامة في حقّ غيره.\n\n\nআল্লাহর সৃষ্টিকুলে সেরা সত্তা যাঁর মধ্যে সকল সম্ভাবনা ও সেগুলোর বাস্তবায়ন নিহিত এবং যিনি প্রকৃত পথপ্রদর্শক (ইমাম), তিনিই হলেন নিখুঁত বা ত্রুটিহীন ব্যক্তিসত্তা। আল্লাহর কিতাবে উল্লেখিত মহান প্রভুর সমস্ত সিফাত/গুণগত বৈশিষ্ট্য ও শর্ত এবং আদেশ-নিষেধ কেউ ধারণ না করলে, অথবা তার হালত-অবস্থা সেগুলোর অনুরূপ না হলে সে প্রকৃত পথপ্রদর্শক/ইমাম হতে পারবে না। প্রকৃত পথপ্রদর্শন নিহিত রয়েছে খোদ ওই অস্তিত্বশীল (অজূদ) পথপ্রদর্শক ইমামের মাঝে, যাঁর হালত-অবস্থা সেসব শর্ত ও গুণাবলীর সাথে মিলে যেগুলো লিপিবদ্ধ আছে পবিত্র কুর’আনে, যে ঐশীগ্রন্থ সত্য ও মিথ্যের পার্থক্যকারী। পথপ্রদর্শনের জন্যে এ রকম ইমাম অস্তিত্বশীল থাকলে প্রকৃত পথপ্রদর্শক হওয়ার দাবিদার অন্য সবার দাবি অসার সাব্যস্ত হয়। [কালামুল্লাহ শরীফ - لَوْ كَانَ فِيهِمَآ آلِهَةٌ إِلاَّ ٱللَّهُ لَفَسَدَتَا - “যদি আসমান ও জমিনের মধ্যে আল্লাহ ছাড়া আরো খোদা থাকতো, তবে অবশ্যই উভয়ই ধ্বংস হয়ে যেতো।” সূরাহ আম্বিয়া,২২ আয়াত; নূরুল ইরফান। বঙ্গানুবাদকের নোট: শাইখুল আকবর (رحمة الله) এখানে দৃষ্টান্ত হিসেবেই এ উপমাটি পেশ করেছেন মাত্র।]\n\n\nفإذا نظرْنا في هذا الإمام المبين نظرنا بما استوْجب الإمامَةَ فوجدناه استوجبها بأسرارٍ وصفاتٍ هو عليه، فقلنا هي من نفسه أو من غيره فوجدناها أمانةً بيده فقرأنا ((إِنَّ ٱللَّهَ يَأْمُرُكُمْ أَن تُؤدُّواْ ٱلأَمَانَاتِ إِلَىۤ أَهْلِهَا)). فلاحت لنا مرآة الحقّ المتقدّمة، فضربْنا الإمامَ المُبينَ في المؤمن مرْآة أخيه، فخرج لنا وأخذ في الخارج فسمَّاه بعضهم مرآة الحقّ، وبعضهم إماماً. فالإمام كِتابيّ والمرآة سُنّيّة.    \n\n\nআল্লাহতায়ালা কর্তৃক মনোনীত পুণ্যাত্মার প্রতি প্রকৃত পথপ্রদর্শক হিসেবে আমরা যখন লক্ষ্য করি এবং দেখি কীভাবে এ মর্যাদাপূর্ণ মকাম তাঁর প্রতি আরোপিত হয়েছে, আর এ গুণগত বৈশিষ্ট্য তাঁর নিজ হতে তথা নিজস্ব নাকি তাঁকে দানকৃত, এ মর্মে প্রশ্ন করি, তখন আমরা দেখতে পাই ব্যক্তিসত্তার (মানে যাতের) অভ্যন্তরীণ গোপন রহস্যপূর্ণ গুণাবলী ও সম্ভাবনাই এর কারণ। কিন্তু ইমামুল মুবীন তথা প্রকৃত পথপ্রদর্শকের মর্যাদাপূর্ণ মকাম তাঁকে মঞ্জুর করা হয়েছে আল্লাহতায়ালার আমানতস্বরূপ। মহান প্রভু ঘোষণা করেন, “নিশ্চয় আল্লাহ তোমাদেরকে নির্দেশ দেন - আমানতসমূহ যাদের, তাদেরকে অর্পণ করো” [সূরাহ নিসা, ৫৮ আয়াত; নূরুল ইরফান]।\n\n\nএটাই ঐশী নির্দেশ! অতএব, চলুন, আমরা সত্যের আয়নার দিকে দৃষ্টিপাত করি। বলা হয়েছে, “এক ঈমানদার তার অপর ঈমানদার ভাইয়ের দর্পণ।” যখন ঈমানদার ব্যক্তি ‘স্পষ্ট প্রামাণিক কিতাবের’ প্রতি\n\nলক্ষ্য করেন, তখন প্রকৃত পথপ্রদর্শক (ইমামুল মুবীন) তথা দর্পণ (-রূপী সত্তা) সত্য প্রদর্শন করেন। ফলে, আমরা দেখতে পাই সত্যের দর্পণকে যিনি ঐশী নির্দেশে এসেছেন এবং এতে এক ঈমানদার তাঁর অপর ঈমানদার ভাইয়ের দর্পণ হন। যদিও এখানে দু জন ঈমানদার, তবুও কেবল একজনকেই দেখা যায়।\n\n\nআল্লাহতায়ালার আদেশসমূহের পথপ্রদর্শক হলো মৌখিক (ঐশীবাণী), অপর দিকে দর্পণ (শাইখ) হলেন দর্শনলব্ধ/দৃষ্টিগোচর, যা’তে তিনি বস্তুজগৎ হতে মুক্ত, তথা পরিশুদ্ধ। দর্পণ হলেন (আল্লাহর) ভেদের রহস্যের এবং ঐশী আস্থার রক্ষক। তিনিই সেই পথপ্রদর্শকদের পথপ্রদর্শক, আমাদের উৎস, আমাদের অবলম্বন যাঁর প্রতি আমাদের রয়েছে (পূর্ণ) আস্থা। শাইখুশ্ শুয়ূখ আবূ মাদইয়ান (أبو مَدْيَن) রূহ তথা মানব-আত্মাকে ঐশী আস্থার রক্ষক অভিহিত করেছেন। সূফীদের মধ্যে অন্যান্য দরবেশও রূহকে এ নাম দিয়েছেন। তাঁরা মানবের বস্তুগত অস্তিত্বকে অন্ধকার স্থান হিসেবে বিবেচনা করেছেন। সূর্য যেমন পৃথিবীতে আলো বিচ্ছুরণ করে, ঠিক তেমনি সূফী-দরবেশবৃন্দ রূহকে মানব-জগৎ জ্যোতির্ময়কারী বিবেচনা করেছেন। - إذ غشِيَها نورُ الشَّمس وبالضرورة نعلم أنّ النور الَّذي في بغدادَ غير النور الَّذي في المكّة - অর্থ: তবে আমাদের বুঝতে হবে যে, যদিও ওই একই সূর্য বাগদাদ ও মক্কার ওপরে কিরণ ছড়ায় তবুও বাগদাদের দিবালোক অপরিহার্যভাবে মক্কার দিবালোকের মতো নয়। - والنورُ الَّذي في موضع مَّا غير النُّور الَّذي فِي غيره - অর্থ: (বস্তুতঃ) এক স্থানের আলো অন্য স্থানের আলো হতে পৃথক।\n\n\nআমরা যখন মনোযোগ দেই খোদায়ী/ঐশী নূর বা জ্যোতির প্রতি, যে নূর সকল নূরের উৎস মহান স্রষ্টা (খোদাতায়ালা) তাঁর আপন যাত/সত্তা মোবারকে জ্বালিয়েছিলেন, তখন আমরা এটাকে আলোর একটা গোলক হিসেবে ধারণা করি এবং সূর্য বলে অভিহিত করি; কেননা সূর্য তার দিকে মুখ করে থাকা দুনিয়ার সকল অংশে কিরণ ছড়ায়। সূর্য যে সব স্থানে আলো বিচ্ছুরণ করে, সেখানে মহান স্রষ্টার অসীম ক্ষমতা হতে উৎসারিত অন্যান্য জ্যোতিও বিরাজমান, যেমন নাকি অন্যান্য সূর্য। কারো মধ্যে যে (ঐশী) আলো জ্বলে তাকে রূহ/আত্মা বলে। সূর্য যেমন জগতের বিভিন্ন অংশে আলাদা আলাদা তীব্রতা নিয়ে আলো ছড়ায়, ঠিক তেমনি সকল মানবের মধ্যেও সূর্যসমূহ পৃথক পৃথকভাবে প্রভা ছড়ায় তাঁদেরকে ঘেরা বিষয়টি সূক্ষ্ম বা স্থূল কিনা তারই ওপর নির্ভর করে।\n\n\nসূক্ষ্ম হোক অথবা স্থূল, (মানবের) পার্থিব সত্তা রূহের নূরের (মানে আত্মার জ্যোতির) এক ঘনিষ্ঠ ও সম্মানিত আত্মীয়, এবং কখনো কখনো রূহ দেহের পাত্রটিকে (ফয়েযের প্রবাহ দ্বারা) প্লাবিত করে আর বিভিন্ন পরিমাণে তা শরীরের বিভিন্ন অঙ্গপ্রত্যঙ্গে প্রবাহিত হয়। (তখন) পার্থিব দেহের কিছু কিছু অংশে এর (মানে ফয়েযের) প্রাচুর্য দৃশ্যমান হয়, আর কিছু কিছু অংশে দৃশ্যমান হয় ঘাটতি। মানুষ ও জন্তুর বেলায় (ফয়েযে) আলোকিত হওয়ার ব্যাপারটি যেমন পৃথক পৃথক, ঠিক তেমনি মানব তার অভ্যন্তরে যা ধারণ করে তা ফেরেশতাকুলের জন্যে হয়তো গ্রহণযোগ্য নাও হতে পারে। পানি প্রবাহিত হয় এবং প্লাবন সৃষ্টি করে। সেটাই তার আসল চরিত্র। কিন্তু আমরা এটাকে সূর্যের ক্ষেত্রেও প্রয়োগ করি, যে সূর্য হতে আলো প্রবাহিত হয় এবং জগতকে প্লাবিত করে। তবে সূর্যের বেলায় এটা স্রেফ একটা উপমা। সূফী-দরবেশমণ্ডলীর এতদসংক্রান্ত চিন্তাভাবনা হলো: সামগ্রিকভাবে রূহ বা আত্মাসমূহের তুলনায় তাদেরই আত্মীয় মানবের রূহ হচ্ছে রাজ্যের রাজার তুলনায় কোনো শহরের গভর্নরের মতো। যদি গভর্নরবৃন্দ উপকারী হন, তাহলে প্রজা সাধারণ তাঁদের ভালোবাসেন এবং সমর্থন করেন। কিন্তু তারা অত্যাচারী হলে মানুষ তাদের নিন্দাবাদ জানায় এবং তাদেরকে শাস্তি দেয় [ولذلك يُثابون إن عدلوا ويعاقَبون إن جارُوا]।\n\n\nআল্লাহর খাস বান্দাদের জন্যে ঐশী ভেদের রহস্য (سرّ للخواص) \n\n\nআল্লাহতায়ালা ঘোষণা করেন:\n\n\nوَأَشْرَقَتِ ٱلأَرْضُ بِنُورِ رَبِّهَا\n\n\nঅর্থ: এবং জমিন উদ্ভাসিত হয়ে উঠবে আপন রবের (মানে প্রভুর) জ্যোতিতে। [সূরা যুমার, ৬৯ আয়াত, হাকিমুল উম্মত মুফতী আহমদ ইয়ার খাঁন (رحمة الله) কৃত তাফসীরে নূরুল ইরফান]\n\n\nমহান প্রভু আল্লাহতায়ালা হলেন এ জগতের মালিক। তাঁর মহিমায় যে জ্যোতি উদ্ভাসিত হয়, তা তাঁরই সার্বভৌমত্ব ও আদেশ।\n\n\nরূহ/আত্মাকে উদ্দেশ্য করে আল্লাহ আরো ঘোষণা করেন:\n\n\nيٰأَيَّتُهَا ٱلنَّفْسُ ٱلْمُطْمَئِنَّةُ ٱرْجِعِي إِلَىٰ رَبِّكِ رَاضِيَةً مَّرْضِيَّةً.\n\n\nঅর্থ: হে শান্তিময় প্রাণ! স্বীয় রবের দিকে ফিরে যাও, এভাবে যে, তুমি তাঁর উপর সন্তুষ্ট এবং তিনি তোমার প্রতি সন্তুষ্ট। [কুর’আন, ৮৯/২৭-২৮; নূরুল ইরফান]\n\n\nونور هذا الربّ المنبّه عليه هو الروح الحيوانيّ الَّذي به يشترك البهيمةُ والإنسان، فاعتبار الموت فيه بحجاب الغَمام، واعتبار النوم بغروب الشمس، واعتبار الغفلة بالحجاب الهلاليّ.\n\n\n(আত্মার) নূর তথা জ্যোতি যাকে আল্লাহতায়ালা সম্বোধন ও স্মরণ করিয়ে দিচ্ছেন এ আয়াতে করীমায়, তা রূহে হায়ওয়ানীয়্যা বা প্রাণের আত্মা, যা মানবের সাথে (তার) প্রাণিসত্তাকে যুক্ত করে। ইন্তেকালে যখন এটা তার রবের কাছে ফিরে যায়, তখন এ যেনো (পশ্চিম আকাশে) অস্তগামী সূর্যের মতোই, যা (পৃথিবীতে বিচ্ছুরিত) সূর্যালোককে তার সাথে নিয়ে যায়, আর যেনো তা পৃথিবীর ছায়া চাঁদের উপর পতিত হওয়ার মতোই, যা তাকে (মানে চাঁদকে) অন্ধকারাচ্ছন্ন করে।\n\n\nইন্তিকাল একটি মেঘ যা রূহের জ্যোতিকে আবৃত করে। (সূর্যের মতো) ইমামও অদৃশ্য হয়ে যান তাঁরই স্থলাভিষিক্ত করে উজিরকে - যেনো একটি চাঁদ রাতের (অন্ধকারে) আলো ছড়াচ্ছেন। তাঁর পালা এলে চাঁদও অস্ত যান। কিন্তু মানব জগতে উজিরের বিচ্ছুরিত আলো পথপ্রদর্শক ইমামের বিচ্ছুরিত জ্যোতির মতো নয়। উজিরের শাসনামলে পথপ্রদর্শক ইমামের জ্যোতি হচ্ছে এক আড়ালকৃত গোপন আত্মা। - وقد يغيبان؛ أعني الإمام والوزيرَ، فتَبْقَى الفُقَهاء نجومَ علوم الأحكام فلا يستطيعون إفاضةً، لقَهْر النفس الحيوانيّة البهيميّة والنفس السبعيّة واستيلاء سلطانها. فتأمَّلْ هذا السرّ تُدْرِِك الحكمة الإلهية - অতঃপর ইমাম ও উজির দু জনই অদৃশ্য হয়ে যান। তখন অবশিষ্ট থাকেন ঐশী বিধিবিধানের নক্ষত্রতুল্য ফুক্বাহাবৃন্দ; কিন্তু তাঁরা শরীরের নফসানী খায়েশের জানোয়ারসুলভ চেষ্টাকে শনাক্ত করে নির্মূল করতে অক্ষম, যে দেহ মানবের উপর রাজত্ব করতে চেষ্টারত। ওহে সত্যপথের অনুসারী, যদি আপনি ঐশী ভেদের রহস্যের গভীরে দেখেন, তাহলে আপনি নিজেকেই ঐশী হিকমতের উৎস হিসেবে দেখতে পাবেন। সূফীবৃন্দ এই উৎসকে বৃত্তের কেন্দ্র বলে আখ্যায়িত করে থাকেন।\n\n\nকবিতা: \n\n\nওহে সূফী, দৃশ্যমানের মাঝে লুকোনো (ঐশী) জ্ঞান-প্রজ্ঞা কোথায়?\n\nএটা তো গায়ব/অদৃশ্যের বৃত্তের আওতায়,\n\nযদি আমি খুঁজে না পাই, তবে কি আরেকটি বিদ্যমান এর মতো?\n\nএর কিছু অংশ রয়েছে এখানে, আপনাকে তার সাথে হতে হবে যুক্ত।\n\nসূচনা হচ্ছে হক্ব/সত্য যার সম্পর্কে আমরা অল্প জ্ঞাত,\n\nকেননা তা চোখধাঁধানো এক জ্যোতির আড়ালে লুকায়িত,\n\nযা চারদিকে ব্যাপ্ত, প্রতিটি দিক অপরটিকে করে বিহ্বলিত।\n\nসবই মিলিত হয় একটি কেন্দ্রে যার নাম আত্মা,\n\nবৃত্তটি গিয়ে শেষ হয় সর্বশীর্ষে, যেখান থেকে এর সূচনা।\n\nবিন্দু বিন্দু করে এটা করে জমা, কিন্তু প্রথম সৃষ্ট এক বিন্দু সর্বদা।\n\nএতে অন্তর্নিহিত রয় শিল্প এবং অন্যান্য বিন্দুর ক্ষমতা,\n\nআপনি মহাসাগর সম্পর্কে করেন জিজ্ঞাসা, বিন্দুর ভেতরেই তা,\n\nআর মানবের জীবন তাতে প্রবাহিত একটি ধারা,\n\nঅতিদ্রুত অনন্তকালের মিলন পানে ছুটে চলা,\n\nসমাপ্তিতে ও সূচনায় রয়েছে খোদার উপহার - সত্য, মহা। (ভাবানুবাদ)\n\n\nএই পথটি অনুসরণ করার আশা যাঁরা পোষণ করেন, তাঁদের প্রতি আমার উপদেশ হলো: জেনে রাখুন, আমরা যাকে বলে থাকি খোদার উজির, মানে রূহ/আত্মা, তা সকল অস্তিত্বের বৃত্তের কেন্দ্রবিন্দু। আল্লাহ এটাকে এ মর্যাদাপূর্ণ মকাম দান করে দায়িত্বভার ন্যস্ত করেছেন, কেননা মানব সত্তার রাজ্যে ন্যায়ের ভিত্তিতে শাসন করার ক্ষেত্রে এটার সামর্থ্য সম্পর্কে তিনি জানতেন।\n\n\nমহান প্রভু যে কারণে রূহকে তাঁরই উজিরের দায়িত্ব ন্যস্ত করেন তা তার এ ন্যায়পরতার গুণ; এ (গুণ) ছাড়া (ওই) বৃত্তের পরিধির ওপর এটা (মানে রূহ) একটা বিন্দুই হয়ে থাকতো। অথচ তদস্থলে আল্লাহ পাক রূহকে বৃত্ত হতে নিয়ে পরিমণ্ডলের কেন্দ্রবিন্দুতে স্থাপন করেন। কেন্দ্রবিন্দুতে ন্যায়পরতার গুণটির প্রমাণ হলো এই যে, (বৃত্তের) কেন্দ্র হতে সকল বাঁকা ব্যাসার্ধ-রেখা পরিধির পয়েন্ট/বিন্দুগুলো বরাবর একদম সমান। যদি কোনো বৃত্ত অঙ্কন করতে হয়, তবে তাতে কেন্দ্র থাকা অত্যাবশ্যক। অতএব, কেন্দ্র হচ্ছে বৃত্তের কারণ। বৃত্ত বা পরিমণ্ডল যতো বড়ই হোক না কেন, তার পরিমাপ নির্ভর করে কেন্দ্রের ওপর। ‘বৃত্ত’টি অস্তিত্বশীল তার ‘কেন্দ্রের’ কারণেই; অতএব, কেন্দ্র হচ্ছেন ইমাম, আদেশকর্তা।\n\n\nএটা ছাড়া কোনো বৃত্ত বা পরিমণ্ডল নেই। আল্লাহতায়ালা অনন্তকাল হতে অস্তিত্বশীল এবং তাঁর সাথে কেউ বা কিছুই ছিলো না। তাঁর (উপমাসূচক) ‘হাতপা’কে বাঁকা ব্যাসার্ধ হিসেবে প্রসারিত করে তিনি অস্তিত্বের বৃত্তকে বর্ণনা করেছেন, যা অফুরন্ত উদারতা ও অবিভাজ্য ঐক্যের একটি চিহ্ন। তাঁর (উপমাসূচক) ‘হাতগুলোর একটির’ প্রান্তভাগ গিয়ে পৌঁছেছে বৃত্তের শীর্ষে, যা ফেরেশতাকুলের পবিত্র গোপন রাজ্য; তাঁর (উপমাসূচক) ‘পদযুগলের’ একটি গিয়ে পৌঁছেছে বৃত্তের তলদেশে, যা বস্তু/পার্থিব দৃশ্যমান অস্তিত্বের জগৎ। শেষোক্তটি হচ্ছে সেই রাজ্য যেখানে সঠিক ও ভুল-সংক্রান্ত আল্লাহতায়ালার বিধান বিরাজ করে; আর পুর্বোক্তটি হচ্ছে সৃষ্টির সূচনালগ্নের স্তরসমূহ। আল্লাহ সকলকে পরিবেষ্টন করেন এবং সবাইকেই জানেন, আর তিনি সৃষ্টিকুলকে সম্বোধন করে বলেন:\n\n\nوَقَدْ خَلَقْتُكَ مِن قَبْلُ وَلَمْ تَكُ شَيْئاً.\n\n\nঅর্থ: এবং আমি এর পূর্বে তোমাকে ওই সময় সৃষ্টি করেছি যখন তুমি কিছুই ছিলে না। [কুর’আন, ১৯/৯; নূরুল ইরফান]\n\n\nআল্লাহর (উপমাসূচক) ‘হাত’ নড়ে না, বরং বৃত্তই আবর্তমান হয়। মহান প্রভু আপনার অন্তর্চক্ষুর ওপর নূর/আলো বিচ্ছুরণ করুন এবং আপনাকে ঐশী চিহ্নগুলো প্রদর্শন করুন; আর হক্বতায়ালা যেনো আপনাকে হেদায়াতের পথ দেখান। যদি আপনি আল্লাহর চিহ্নগুলো ও গুণাবলী এবং চারিত্রিক বৈশিষ্ট্য দেখতে ও বুঝতে পারতেন, তাহলে আপনি এ ধরনের সুন্দর নামগুলো খুঁজে পেতেন! যদি আপনি সেগুলো গণনা করতে চাইতেন, তবে আপনি যতোটুকু স্থানে অস্তিত্বশীল তাতে সেগুলো আঁটতো না। কেবল তখনই আপনি দেখতে সক্ষম হতেন বাকি সৃষ্টিকুলের তুলনায় আপনার প্রতি (খোদার) মঞ্জুরিকৃত সম্মান ও অনুগ্রহ। আপাততঃ এটুকুই যথেষ্ট।"
  },
  {
    "1": "দ্বিতীয় অধ্যায় (الباب الثاني) - রূহের বাস্তবতা সম্পর্কে জ্ঞানীদের মধ্যে আলোচনা (في الكلام على ماهيّته وحقيقته)",
    "2": "দ্বিতীয় অধ্যায় (الباب الثاني) - রূহের বাস্তবতা সম্পর্কে জ্ঞানীদের মধ্যে আলোচনা (في الكلام على ماهيّته وحقيقته)\n\n\nমুসলমান (বুযূর্গ) উলামাবৃন্দ (রাদ্বিয়াল্লাহু আনহুম) আল্লাহর খলীফা তথা (ক্ষমতাপ্রাপ্ত) প্রতিনিধি রূহ বা আত্মার প্রকৃতি বিষয়ে পারস্পরিক ভিন্নমত পোষণ করেছেন (اختلف العلماء رضي الله عنهم في هذا الروح الَّذي عبَّرْنا عنه بالخليفة)। তাঁদের কেউ কেউ এটাকে মানব ব্যক্তিত্বের বীজ হিসেবে বিবেচনা করেছেন, যা দ্বারা এর প্রতি একটা স্থান আরোপ করা হয়েছে। তাঁদের বিবেচনায় এই স্বতন্ত্র মানবচরিত্রের বীজে তবু বিরাজ করছে একটি অপার্থিব/অ-বস্তুগত গুণ, যা যেকোনো প্রাণির প্রাণশক্তি হতে একেবারেই আলাদা। আবার কেউ কেউ দাবি করেছেন এটাকে এমন এক ধরনের সত্তা হিসেবে, যাকে ইন্দ্রিয় বা আবেগ দ্বারা উপলব্ধি করা যায় না, যদিও মহান স্রষ্টা আল্লাহতায়ালা এ রূহের দ্বারা (এতদসংক্রান্ত) উপলব্ধি ক্ষমতাকে বস্তুগত মানব অস্তিত্বের সাথে সংযুক্ত করেছেন (وزعم قوم أن الإدراكات مختصّة بمجالها، ولكن الله تعالى قد ربط وجودها في الجسم)। যতোক্ষণ রূহ মানুষের মধ্যে অবস্থান করে ততোক্ষণ ওই জীবিত সত্তা চিন্তাভাবনা, উপলব্ধি ও অনুধাবন করতে পারে (وبقاءها ببقاء الروح)। অতঃপর যখন রূহ দেহটি ত্যাগ করে চলে যায়, তখন মানুষের ইন্দ্রিয় চেতনা, দর্শন ও অনুধাবন এবং অনুভূতিও তিরোহিত হয় (فإذا فارق الروح الجسدَ ذهبت الإدراكات لذهابه)।\n\n\nوزعم قوم أنّه جسم لطيف متشبّت بأجزاء البدن يتخللها تخلل الماء الصُّوفَة، وأنَّه ليس له محلّ من الجسم يخصّه.              \n\n                 \n\nঅন্যান্য (বুযূর্গ) উলামাবৃন্দ রূহকে আল্লাহর খলীফা হিসেবে, তাঁরই নাম মুবারকের তোফায়েলে ভারপ্রাপ্ত হয়ে বিভিন্ন ক্রিয়া সংঘটনকারী হিসেবে বিবেচনা করেছেন; তবু তা এক সুন্দর সৃষ্ট বস্তু, জলের মতো বহুবিধ কার্যকারিতাসম্পন্ন, যাকে ঢেলে দেয়া হয়, আর তা মানব দেহের সূক্ষ্মতম স্থানগুলোতেও বিস্তৃত ও অনুপ্রবিষ্ট হয়, তার কোনো সুনির্দিষ্ট নিজস্ব স্থান ব্যতিরেকেই।\n\n\nএ সকল আলেমের একজন হলেন আবদুল মালিক বিন হাবীব (নোট - الإمام العلامة فقيه الأندلس أبو مروان عبد الملك بن حبيب بن سليمان بن هارون بن جاهمة بن الصحابي عباس بن مرداس المالكي، ولد في حياة الإمام مالك بعد ١٧٠ هــ - আন্দালুসিয়ার বিশিষ্ট ইমাম ও আইনবিদ, আবূ মারওয়ান আবদ্ আল-মালিক বিন হাবীব বিন সুলাইমান বিন হারূন বিন জাহিমাহ বিন সাহাবী আব্বাস বিন মারদাস আল-মালিকী; ১৭০ হিজরীর পরে ইমাম মালিক রহমতুল্লাহি আলাইহির জীবদ্দশায় জন্মগ্রহণ করেন)। তিনি বলেন:\n\n\nأنَّه صورة لطيفة على صورة الجسم لها عينانِ وأذْنان ويدان ورِجْلان في داخل الجسم، يقابل كلّ عُضْو وجزء منه نظيرَه من البدن. وهؤلاء كلّهم أحالوا أن يكون عَرَضاً، فقيل لهم: وما المانع من ذلك؟ فقالوا: لم يكن يَبْعُد ذلك عندنا لنفسه، لكن السمع منع من ذلك في قوله: إن الأرواح تتنعّم وتتعذَّب وأنّها باقيب ببقاء الجسم وهاتانِ الصفتانِ ليْستا من صفات الأعراض، فإن النَّعيم يؤدّي إلى قيام المعنى بالمعنى، وهذا مُحال عقلاً عند أكثر ا\n\nلعُقلاء، والشرع  ليس يأتي بالمُحال.  \n\n\nঅর্থ: “রূহ তথা আত্মার রয়েছে একটি পরিশুদ্ধ ও স্বর্গীয় অস্তিত্ব, যা কোনো পদার্থ নয় তবে তার সদৃশ; দুই চোখ, দুই কান, দুই হাত ও দুই পা-বিশিষ্ট, মানবদেহের প্রতিটি অঙ্গপ্রত্যঙ্গের অনুরূপ; অথচ তারই অভ্যন্তরে লুকোনো। হয়তো দৃশ্যমান পুরো মানবটি তারই অভ্যন্তরে অবস্থিত রূহের বাস্তব রূপ। প্রশ্ন দাঁড়াবে, এ ধরনের বাস্তব রূপান্তরকে প্রতিরোধ করতে সক্ষম এমন কোনো কিছু আছে কি? এর উত্তর হলো, না। রূহ তথা ব্যক্তির আত্মা ও তার বাস্তব রূপলাভকারী (মানব) আকৃতি একত্রে রয়েছে। তবুও তাদের পক্ষে একে অপরকে অনুভব করা, একে অপরকে শ্রবণ করা নিষেধ। রূহ মানবদেহের দুঃখবেদনার পাশাপাশি আনন্দও অনুভব করে বটে, কিন্তু এটা অমর/অবিনাশী।” [উলামাবৃন্দের মধ্যকার আলোচনার সারসংক্ষেপ]\n\n\nদুটো ক্ষেত্রেই রূহ অদৃশ্য (সত্তা)। আমরা যখন তার দুঃখ ও আনন্দ অনুভূতির কথা আলোচনা করি, তখন এগুলো শারীরিক দুঃখকষ্ট ও আনন্দ নয়, বরং সেগুলোর অর্থ। রূহ নিজেই দেহের অর্থ। কোনো অর্থ বা ধারণা আনন্দ-বেদনার ধারণাসূত্রে বেদনা ও আনন্দ অনুভব করতে পারে কীভাবে? যুক্তির বিচারে এটা অসম্ভব। যে বিষয় যৌক্তিকভাবে অসম্ভব তা দ্বীন-ইসলামে গ্রহণযোগ্য নয়, ঠিক যেমনটি শরীয়তের আইনকানুন অসম্ভব বা অসাধ্য কোনো কিছুর ব্যাপারে বিধান দেয় না।\n\n\nদ্বিতীয় প্রশ্নটি রূহ বা আত্মার অমরত্ব-সংক্রান্ত (والحديث الثاني: هو [أن] بقائها)। যদি আত্মার জন্যে শরীরের প্রয়োজন হয়, মানে তার বসতির জন্যে একটি বস্তুগত আকৃতির দরকার হয়, আর যদি সৃষ্ট সত্তাসমূহের জন্যে ‍রূহের সংখ্যা হয় সসীম, তবে কি বিভিন্ন সময়ে রূহসমূহ বিভিন্ন আকার-আকৃতিতে পুনর্জন্ম গ্রহণ করেন? অতএব, আমাদের দ্বারা প্রকাশিত পণ্ডিতদের মতামত ভ্রান্ত (وهذا كلّه باطل)। যাঁরা আত্মাকে ব্যক্তিসত্তার সার বা নির্যাস বলে গ্রহণ করেন না, তাঁদেরকে অবশ্যই স্বীকার করতে হবে যে (প্রত্যেক) মানবসত্তা একক ধরনের নয়, বরং বিভিন্ন ধরনের। পক্ষান্তরে, আমরা যদি রূহকে একটি একক সত্তা বলে গ্রহণ করি, তাহলে প্রত্যেকের সত্তা একই বলে আমাদের মানতে হয়। যৌক্তিকভাবে এটাও অসম্ভব মনে হয়। যাঁরা রূহকে কোনো ব্যক্তিসত্তার অনন্য সার/নির্যাস বলে মনে করেন, তাঁরা ধীশক্তির সাধারণ ভূমিকাকে অবহেলা করেন। অপর দিকে, যদি কেউ রূহকে ব্যক্তিসত্তা ভিন্ন অন্য কিছু বলে গ্রহণ করেন, তাহলে তাঁকে স্বীকার করতে হবে যে তা বস্তুগত নয়; কেননা পার্থিব শরীর অনেকগুলো কেন্দ্র নিয়ে গঠিত, যা সংশ্লিষ্ট অপরিহার্য বৈশিষ্ট্যসমূহ ধারণ করে থাকে।\n\n\nوزعم قومٌ أنه جوهر مُحْدَث قائم بنفسه غير متحيّز، وهو من أحد أقوال الإمام (أبي حامد الغزالي) فيه المنسوبة إليه، وإنّه لا داخلُ الجسم ولا خارجٌ عنه، ولا متّصل به ولا منفصل عنه، وذلك لعدم التحيُّز الَّذي يكون به التصرُّف في الجهات، وهو الشرط المصحّح للاتّصال والانفصال.    \n\n\nঅর্থ: অন্যান্য সূফী-বুযূর্গবৃন্দ বলেন যে রূহ এক সৃষ্টিশীল শক্তি, যা নিজ নফস্ বা সত্তা ভিন্ন অন্য কারোর (মানে মহান প্রভুর) আজ্ঞাধীন। ইমাম আবূ হামিদ গাজ্জালী (رحمة الله) যিনি এঁদের একজন, তিনি বলেন যে রূহ জীবিত সত্তার ভেতরে কিংবা বাইরে নয়। দেহের সাথে এটা সংযুক্ত নয়, কিন্তু এটা সব সময়ই দেহের সাথে রয়েছে। এটার কোনো স্থান নেই, আর জীবিত সত্তার (জীবনের) প্রতিটি ক্ষেত্রে ও প্রতিটি কর্মে এটার প্রভাব সামগ্রিক। জীবিত সত্তা হতে এটা যেমন বিচ্ছিন্ন, তেমনি অবিচ্ছিন্নও; এটার বৈশিষ্ট্য হলো এটা (এতদসংক্রান্ত উভয়) বিষয়কে শর্তের নিয়মে আবদ্ধ করে।\n\n\n(সূফীমণ্ডলীর) কেউ কেউ এ মতটির সাথে দ্বিমত পোষণ করে বলেন যে রূহ যদিওবা দেহের বিপরীত (মানে উল্টো) দিকে অবস্থিত, তবু স্বীকার করতে হবে যে তা দেহ হতে দূরে নয়।\n\n\nমানব সত্তা যদি রূহ ছাড়া অন্য কোনো কিছুর প্রতি নির্ভরশীল হয়ে পড়ে, তাহলে রূহ/আত্মা তা হতে নিজেকে দূরে সরিয়ে রাখে; এই নির্ভরশীলতা মিলিয়ে গেলেই কেবল রূহ প্রত্যাবর্তন করে। এর মানে মানব সত্তার এই মিথ্যে নির্ভরশীলতা রূহ সংশোধন করে না। স্রেফ মানব সত্তা যে জিনিসের ওপর নির্ভর করেছিলো তা দূর হওয়ার পরই সমস্যার সমাধান হয়, আর এটা সরাসরি সমস্যার সমাধান করে। এই নির্ভরশীলতা যদি হয় জড় বস্তুসমূহের প্রতি, তাহলে যখন মানব সত্তা সেগুলোকে বিবেচনা করা সম্পূর্ণভাবে বাদ দেয় তখন সেগুলোও তার জন্যে অনস্তিত্বশীল হয় এবং অদৃশ্য হয়ে যায়।\n\n\nভারসাম্য ও নিয়মের একটি হাতিয়ার হিসেবে রূহের ক্ষমতা হলো বিপরীত বিষয়গুলো শনাক্ত করার সামর্থ্য, যার মধ্যে অন্তর্ভুক্ত রয়েছে প্রাণহীন বস্তুর মাঝে জীবন খুঁজে পাওয়া। তাহলে এসব বস্তু কি বিভ্রম? এর উত্তর এসেছে সেসব সূফীর কাছ থেকে যাঁরা রূহ/আত্মাকে দাবি করেছেন পার্থিব (মানব) সত্তার নির্যাস হিসেবে এবং দেহ রূহের সদৃশ কোনো আকৃতি নয় বলে। তাঁরা আরো বলেন, প্রত্যেকের বিবেচনা করা উচিত রূহকে মানব সত্তার নির্যাস হিসেবে, যা একটি অশরীরী/গগনচারী সত্তা মাংসের শরীরকে পূর্ণ করে বস্তুতে রূপায়িত করে, আর প্রত্যেকের এও উপলব্ধি করা উচিত যে এটা প্রকৃতপক্ষে দৃশ্যমান কোনো সত্তাতে বসতকারী কোনো অদৃশ্য সত্তা নয়। নতুবা আপনি তখন তার প্রতি একটি স্থান আরোপ করবেন। এটা কোনো স্থান দখলকারী অস্তিত্ব নয়।\n\n\nثم قال لهم: قد بطل أن يكون جوهراً وبطل أن يكون عرضاً ومتحيّزاً أو قائماً بمتحيّز، وهو موجود وليس هو الله سبحانه.\n\n\nঅর্থ: ইমাম গাজ্জালী (رحمة الله) তাঁদেরকে (মানে উপরের মত পোষণকারী সূফীদেরকে) উত্তরে বলেন যে রূহ কোনো আকৃতি ও স্থান ছাড়াই অস্তিত্বশীল (মওজূদ), কিন্তু তা আল্লাহ সুবহানাহু ওয়া তায়ালা নয়।"
  },
  {
    "1": "চলমান",
    "2": "চলমান"
  },
  {
    "1": "চলমান",
    "2": ""
  }
]